Активно се насърчават принципи, подпомагащи ефективната защита на интелектуалната собственост и справедливото споделяне на правата върху интелектуална собственост.
Освен това предложението осигурява организирането на мисии на експерти и служители от Европейския съюз, семинари и срещи в Европейската общност и Русия.
Нека се надяваме, че в настоящата Европейска година на креативността и иновациите, това споразумение ще допринесе за по-ефективното стратегическо сътрудничество между Европейския съюз и Русия.
Гжа Niebler представи доклада относно подновяване на съществуващото споразумение между Европейската общност и Русия за сътрудничество в областта на науката и технологиите.
Мирното сътрудничество и работата между Русия и Европейския съюз са взаимноизгодни за усъвършенстването на научното познание и изследванията и съм радостна да подкрепя тази мярка.
Подновяването на споразумението за научно и технологично сътрудничество с Русия е важна стъпка в процеса на нормализиране и заздравяване на отношенията между Европейската общност и Руската федерация, както и за успокояване на неотдавнашното напрежение.
Все пак, не е достатъчно да се нормализират отношенията по сътрудничеството в тези области.
Европейската общност и Русия трябва преди всичко да намерят път за заздравяване на партньорските им отношения и за сътрудничество в областта на политиката на сигурност, главно в сферата на енергийната сигурност.
Неотдавнашната газова криза подчерта необходимостта да възприемем сериозен общ подход относно въпроса със зависимостта на Европейския съюз от енергийните му доставчици.
Нека не забравяме и кризата в Грузия, която за известно време подложи на риск цялата европейска структура след края на Студената война.
Предвид всички промени, наложени от глобализацията и световната криза, Русия е важен играч, който не може да бъде пренебрегван или изключен от масата на преговорите.
Все пак, Руската федерация трябва да спазва тези споразумения и стандартните международни разпоредби.
Призовавам Европейската комисия и чешкото председателство да намерят точния път за решаването на тези проблеми във възможно найкратки срокове, за тяхно добро, както и за доброто на европейските граждани и трети страни-партньори (Украйна и Молдова).
в писмена форма. - Искам да заявя, че подкрепям настоящия доклад относно споразумението между Европейския съюз и Русия за сътрудничество в областта на науката и технологията.
Все пак, моето устройство за гласуване не работеше и бих искала моя глас в подкрепа на доклада да се впише в протокола.
в писмена форма. - (SK) Гласувах в подкрепа на научното и технологично сътрудничество между Европейската общност и Русия, защото е необходимо да изградим здрави, устойчиви и истински добросъседски отношения с Руската федерация.
Според мен сътрудничеството в областта на науката и технологията е отлично средство за изграждане на такива отношения.
Европейската общност, както и Русия, е постигнала значителен напредък в областта на науката, който може да бъде взаимноизгоден и за двете страни.
Общността може със сигурност да има полза от такова сътрудничество, осъзнавайки и усъвършенствайки своите собствени научни и технологични проекти.
Все пак, бих искал да подчертая, че за постигането на истински добросъседски отношения са необходими също така воля и доверие.
През последните няколко дни станахме свидетели на сериозната неблагонадеждност на Русия като търговски партньор.
Действията на Руската федерация породиха газова криза в много държави от Европейския съюз и това поставя под директна заплаха икономиките на държавитечленки и посочва недостатъците на енергийната зависимост от Русия.
Надявам се, че в интерес на доброто сътрудничество в научната и технологичната област, подобни събития няма да се повторят в бъдеще.
Гласувах против сътрудничеството със САЩ, така както и гласувах против доклада относно Споразумението за научно и технологично сътрудничество между Европейската общност и Русия.
Направих го по едни и същи причини.
Притеснява ме това, че няма глава, посветена на общите етични граници на изследванията.
Съжалявам за това, че Комисията и Съветът подценяват този аспект на изследванията, който е от голяма значимост, и дори не се опитват да поставят рамки на споразумение като това.
Като че ли не е известен фактът, че поставянето на етични граници е необходимо повече от всякъде другаде в областта на науката, където предпазливостта е така нужна.
Поне що се отнася до науката и изследванията, финансирани от публични фондове, сключването на международно споразумение относно етичните принципи би било напълно уместно за целите на подобно споразумение за сътрудничество.
Гн Председател, госпожи и господа, гласувах в подкрепа на доклада на гжа Niebler относно подновяването на споразумението между Европейската общност и Русия за научно сътрудничество.
Наистина, от съществена важност е да се поднови споразумението, сключено със Съветския съюз преди години.
Сътрудничеството между Европейския съюз и Русия даде отлични резултати благодарение на факта, че се обединиха усилията за постигането на една единствена цел - повишаване на общото благополучие.
Затова приветствам инициативата на гжа Niebler и подчертавам важността на продължаването и постоянството в дипломатическите отношения между Европейския съюз и Русия с оглед поддържането на международно геополитическо равновесие.
Има няколко причини, поради които настоящото споразумение укрепва вътрешния пазар на Европейския съюз, както и сътрудничеството относно стандартите и осигуряването на защита на потребителите.
На първо място сред тях е фактът, че науката е световна дисциплина и споделянето на постиженията в тази област подпомага човечеството като цяло.
Ползите, за които можем да работим заедно, са реалност в частност и като цяло.
Независимо дали става дума за намаляването на вредните емисии в автомобилната промишленост или за създаването на стратегически връзки на университетско равнище, успехът от насърчаването на това споразумение е видим.
Потребителите също са косвено облагодетелствани, тъй като най-добрите умове могат да бъдат привлечени за създаването на поголямо доверие по въпросите от общ интерес.
Въпреки че на пръв поглед приемането на предложението за решение на Съвета относно сключването на споразумение (подновяване на Споразумението за научно и технологично сътрудничество между Европейската общност и Русия) може да изглежда формалност от второстепенно значение, не смятам, че това е така.
С нарастваща неотложност става ясно, че Русия трябва да бъде стратегически партньор на Европейския съюз, а не винаги да бъде укорявана и смятана за страшилище.
Затова трябва да приветстваме всяка стъпка в посока на сътрудничеството между Европейския съюз и Русия на различни равнища и под различни форми.
Освен това може да се очаква, че сътрудничеството с Русия ще изиграе много важна роля, една недвусмислено положителна роля, в настоящата тежка икономическа криза.
Русия не може да бъде отделена от Европа.
Тя принадлежи към Европа, независимо дали това ни харесва или не, и сътрудничеството с нея може скоро да се окаже жизненоважно за Европа.
Когато говорим за дивата природа, в действителност имаме предвид естествената среда, където липсва сериозна човешка дейност, с други думи - девствените райони.
Дивата природа се отнася както за сушата, така и за морето.
Съществуват два различни вида отношение: едното се отнася до понятието съхранение, а другото до опазване.
Те са различни.
Първото може да бъде описано като "правилна употреба на природата", а второто като "защита на природата от употреба".
Вярвам, че съхранението и опазването могат да бъдат различни, но тяхното приложение зависи от конкретния район.
Например Европа е твърде малка, за да има забранени зони за гражданите.
Горите покриват около една трета от земната повърхност, от която само 5 % могат да бъдат описани като дива природа.
Повечето диви райони в Европа са защитени от "Натура 2000".
Това е европейска мрежа, която вече покрива най-ценните области с най-голямо биологично разнообразие в Европейския съюз.
По тази причина съм съгласен, че не се изисква ново законодателство по отношение на зоните с дива природа, тъй като повечето са защитени от "Натура 2000".
Все пак, важно е да се картографират тези зони, като се разграничат горите, прясната вода и морската дива природа.
Гласувах в подкрепа на доклада.
Има няколко причини, поради които Европа трябва да се интересува от защитата на зоните на дива природа.
Първо, те служат като убежище за много видове и генетичен запас, които не са в състояние да оцелеят дори и при леко изменени условия.
Също така има много видове, които чакат да бъдат открити и описани.
Повечето от тях живеят в почвата или в гниещ дървен материал и са особено чувствителни към промени.
Тези незасегнати зони са идеални за изследване на естествените промени и еволюцията на природата.
В същото време тези области са крайно уязвими спрямо въздействието на промените в климата, предизвикани от човешката дейност извън техните граници.
Съществуват и много чисто етични причини за запазване на дивата природа в Европа.
Ние имаме моралното задължение да гарантираме, че бъдещите поколения ще могат да се наслаждават и облагодетелстват от защитените зони на дива природа в Европа.
Развиването на устойчив туризъм се използва като средство за придаване на икономическа стойност на дивата природа и за подпомагане на нейното съхраняване.
Затова е важно да се съставят съответни препоръки в помощ на държавитечленки на Европейския съюз, за да намерят найдобрия начин за гарантиране на защитата чрез "Натура 2000" на настоящите и потенциалните защитени области, както и на зоните на дива природа и естествените процеси в тях.
Гласувах в подкрепа на настоящия доклад, тъй като съм съгласен, че наистина трябва да пристъпим към картографиране на последните зони на дива природа в Европа.
Разбира се, това не може да бъде направено без очертаването на дивата природа.
Затова приканвам Европейската комисия да предприеме действия в тази област.
Съгласен съм също с идеята, че трябва да насърчаваме устойчивия туризъм в тези райони и да обучаваме ръководителите по места как да опазват и защитават дивата природа.
По тази причина се присъединявам към искането на главните неправителствени организации в областта и моля Европейската комисия да даде насоки за опазването на дивата природа в Европа.
Този доклад показва, че дори най-отдалечените области на Европа попадат под контрола на Европейския съюз.
Въпросът за дивата природа се състои в това, че тя трябва да остане недокосната от хората, включително от Европейския съюз.
Все пак, като се имат предвид различните видове натиск върху околната среда, Комисията предложи действия за грижата и защитата на най-изолираните и отдалечени райони на Европа.
Затова като цяло подкрепям този доклад, стига само държавитечленки да запазят водеща роля в управлението, предназначението и защитата на дивата природа.
До известна степен съм скептичен по отношение на ползата от европейска стратегия за дивата природа, имайки предвид катастрофалното управление на Европейския съюз в областта на селското стопанство и рибарството.
Жизненоважно е Европейският съюз да играе ролята на организация, която съдейства и предлага най-добър пример в този процес. В противен случай целият смисъл от предлаганите мерки ще бъде под въпрос.
Въпреки тези възражения, областта в югоизточна Англия, в която живея, е благословена с уединени райони с изключителна естествена красота, недокоснати от човешка ръка.
Поради това подкрепям настоящия доклад.
"Натура 2000" е допринесла много за защитата на девствената околна среда.
Този доклад набляга на значимостта на подобни проекти и съм напълно съгласен с докладчика, че трябва да бъдат използвани редица средства за осигуряване на защитата на тези области.
Важно е да се картографират тези райони, защото може да бъде твърде късно, ако отлагаме нещата за по-нататък.
Докладът по лична инициатива на гн Hegyi набляга на значимостта на защитата на зоните на дива природа в Европа в прилагането на съществуващите директиви, предлагайки определение за "дива природа" като все още незасегнати зони, както и "зони, в които човешката дейност е минимална".
Въпреки че докладът се радва на одобрение, някои места в него остават неясни. Например, дали съществуващите зони на дива природа или потенциалните бъдещи такива са предмет на обсъждане.
Бих искала да знам също дали има зони на дива природа, които не са вписани като обекти в "Натура 2000" и които потенциално биха били разгледани в настоящия доклад.
Зони, които се ползват с особено внимание от "Натура 2000" попадат под компетенцията на различни Генерални дирекции на Комисията.
Макар да съм впечатлена от работата на тези отдели и техните различни мандати, повишаването на равнището на сътрудничество и съгласуваност би могло отлично да подсили защитата, предоставена от обектите на "Натура 2000".
С удоволствие подкрепям доклада на гн Hegyi, но съжалявам, че поради изпълнението на член 45, параграф 2, ми бе отказана възможността да го обсъждам.
в писмена форма. - (PT) Гласувах в подкрепа на доклада Hegyi, тъй като вярвам, че трябва да се подобри защитата и поддържането на зоните на дива природа в Европа.
Поради проблемите, свързани с околната среда вследствие на многовековната човешка намеса, зоните на дива природа днес представляват само 46 % от земната повърхност.
Смятам, че Европейската комисия трябва да състави препоръки за държавитечленки, които трябва да включват изготвяне на карта и стратегия за европейските зони на дива природа.
Гласувахме в подкрепа на доклада, защото трябва да защитим природата, но чрез човешка намеса.
Днес горите представляват 33 % от земната повърхност на страните от Европейското икономическо пространство, равняващи се на 185 милиона хектара.
Само около 9 милиона хектара от горите (5 % от всички горски масиви) се отчитат като "дива природа".
Тези райони, заедно с растителните и животинските видове и екосистемите, от които са част, са като цяло в естествено състояние.
Необходимо е тези зони на дива природа да подлежат на ефективни и специфични условия на защита, като например генетични резервати и убежища за много видове, които са неспособни да оцелеят дори при леко променени условия. Това се отнася с особена сила за кафявата мечка, вълка, риса и други едри бозайници.
Имаме моралното задължение да осигурим на бъдещите поколения възможността да се наслаждават и облагодетелстват от защитените зони на дива природа на Европа.
Развиването на устойчив туризъм може да се използва като средство за придаване на икономическа стойност на дивата природа и за подпомагане на нейното съхраняване, насърчавайки обикновените хора да откриват скритата ценност на природата, без да причиняват вреди.
Устойчивият туризъм укрепва възприемането на политиките за съхраняване, предвид това, че туристите вече осъзнават необходимостта от защита вследствие на собствения им опит и същевременно помага за икономическото поддържане на дивата природа, като осигурява работа за местното население.
Днес дивата природа на Европа е сведена до малка част от това, което е представлявала в миналото, така че защитата й е приоритет.
Поради това тази задача трябва да заема централно място в европейската политика за биологичното разнообразие и освен това е необходимо мрежата "Натура 2000" да вземе предвид тези области, така че да използва по найдобрия начин услугите, свързани с околната среда, предлагани в определените обекти.
По тези причини одобрявам доклада Hegyi с надеждата, че европейските зони на дива природа могат да бъдат опазвани подобре в името на бъдещите поколения.
Подкрепям доклада, който подчертава необходимостта да се защитят 46 % от земната повърхност, представляващи дива природа, които не са особено изменени от човека.
Дните в човешката история, когато хората са оцелявали, борейки се със суровата природа, са вече отминали.
В нашата част от света, макар все още да трябва да се защитаваме от атаките на природата, вече се налага да запазим природата от човешката намеса и господство.
Трябва да сторим това заради самите нас - заради нашия интерес да опазим богатството на биологичното разнообразие и заради нуждата да опазим планетата, на която имаме шанса да живеем.
Именно поради тези причини трябва да полагаме усилия за опазването на дивата природа на Европа, особено в найотдалечените региони, където разнообразието има толкова голямо значение.
Същите предписания изискват интервенцията и разпоредбите да бъдат балансирани и зачитани.
Ако имаме желание да насърчим нов начин на отношение към нашите селски райони, не трябва да допускаме необратимо завишаване на човешката дейност в тези области.
Защитата на дивата природа, особено там където е налице човешка дейност, трябва да означава насърчаване на равновесието, предпазване и устойчивост.
Не бива да поставяме непосилни ограничения за селския живот или да заставяме хората да изоставят вече изтощени места.
Гн Председател, госпожи и господа, гласувам в подкрепа на доклада Hegyi относно дивата природа в Европа.
Вярвам, че Европейският съюз трябва да прояви поголяма загриженост към зоните на дива природа, тъй като те представляват убежища и резервати за много видове, които не могат да оцелеят в променени условия.
Още повече, не трябва да се забравят етичните причини за взимането на това решение.
Ние, европейските граждани, имаме морално задължение да дадем възможността на бъдещите поколения да се облагодетелстват от защитените зони на дива природа в Европа.
Поради това приветствам инициативата на гн Hegyi, целяща подпомагането на развитието на устойчивия туризъм - истински показател за икономическата стойност на дивата природа.
Гласувах в подкрепа на настоящия доклад поради това, че според мен Европа трябва да защити дивата си природа и да допринесе за поддържането на националните си паркове.
Според доклада "Дивата природа в Европа", съществуват 10 национални парка в няколко европейски области.
Поддръжката и защитата на тези национални паркове означава също така защита на видовете животни и птици, които ги населяват.
С оглед на факта, че някои от тези видове са пред изчезване, смятам, че Европейският съюз трябва да действа поактивно за изграждането на програми, които ще подпомогнат съживяването на популациите на тези видове и повторното заселване на райони, в които, за съжаление, някои видове животни и растения са вече изчезнали.
В тази насока считам, че са необходими следните мерки: задълбочен анализ на дейностите, свързани с обезлесяването на райони, които не принадлежат към националните паркове, както и разработване на специфични проекти, свързани със залесяване на вече обезлесени райони.
Лично аз давам силната си подкрепа за всеки подобен проект и в тази връзка бих искал да поздравя докладчика.
Терминът дива природа се отнася до естествена среда, която не е била значително изменена от човешката дейност.
Дори сега 46 % от земната повърхност се описват като дива природа.
Съществува разлика между понятията съхранение и опазване.
Първото включва правилна употреба на природата.
Второто предполага защита на природата от експлоатация.
Според мен природата се нуждае от защита, но с помощ от човека.
Европа е твърде малка, за да има забранени територии за гражданите й.
Въпросните територии са изключително ценни.
Те могат да бъдат използвани по начин, който не застрашава околната среда, чрез разработването на нови проекти в областта на туризма.
В същото време, тези територии са особено податливи на влиянието на промените на околната среда, причинени от човека.
Наше морално задължение е да осигурим на следващите поколения възможността да видят и усетят истинската дива европейска природа.
Развитието на устойчивия туризъм може да посочи начин за извличане на полза с икономическо значение от зоните на дива природа, както и за осигуряване на ресурси за тяхното опазване.
В Европа възникна интересна инициатива, отнасяща се до програми, насочени към дивата природа и устойчивия туризъм.
Имам предвид фондацията "PAN Parks", чиято цел е развитието на устойчивия туризъм в тези територии.
Не се налага въвеждането на ново законодателство по отношение на дивата природа, но въпреки това Европейската комисия трябва да изготви съответни препоръки с цел осигуряване на съдействие на държавитечленки на Европейския съюз относно найдобрия подход за опазване на съществуващите или потенциалните зони на дива природа, които могат да бъдат включени в мрежата "Натура 2000".
В близките години, авиацията с общо предназначение и бизнес авиацията бе найбързо развиващият се отрасъл в сектора на авиацията.
Летищата в моя избирателен район в североизточна Англия, като Newcastle и Durham Tees Valley, са известни с пилоти-любители и с нарастващия брой хора, занимаващи се с бизнес.
Следователно това е подсектор, която се нуждае от подкрепа и практично регламентиране.
Впечатлен съм от ангажираността на Комисията във връзка с пропорционално регламентиране на авиацията с общо предназначение и бизнес авиацията.
Този подход бележи значителна промяна в съпоставка с редица предишни предложения, свързани с транспорта и следва да бъде приветстван. Въпреки това, необходимо е да следим за това този сектор да продължава да се развива устойчиво без бюрократични затруднения, с които твърде често се характеризират предложенията на Комисията.
Неизбежно със задълбочаването на икономическата криза този сектор скоро ще залезе.
Все пак, авиацията с общо предназначение и бизнес авиацията имат значителен принос за икономическия растеж, особено на регионално равнище, както ние в североизточна Англия можем да потвърдим.
Гласувах в подкрепа на настоящия доклад.
Съгласен съм с докладчика относно необходимостта да се изтъкне значението на събирането на данни, пропорционалното регламентиране, капацитетът на летищата и въздушното пространство и устойчивостта на околната среда, като в същото време се признава значението на една от найбързо развиващите се индустрии на нашето време.
Призоваваме да се постигне баланс по посочените въпроси, така че да не се възпрепятства бизнеса, а да се подпомогне устойчивото му развитие.
Гн Queiró, член на Европейския парламент отговори на Съобщението на Комисията относно "Дневен ред за устойчивото бъдеще на авиацията с общо предназначение и бизнес авиацията” и открои някои области, в които съображенията, свързани с политиката за сектора на въздухоплавателните средства, изпълняващи нетърговски полети, в авиацията с общо предназначение и бизнес авиацията оказват допълнително въздействие.
Особен интерес представлява повишаването на компетентността на Общността в секторите за сигурност и безопасност, както и въздействието върху сектора на инициативи на Общността като например Единното европейско небе и системата за управление на въздушното движение.
От първостепенна важност е гарантирането на безопасност, докато бъде осигурено отговорно отношение към въпросите на околната среда в сектора както по отношение на шума, така и по отношение на намаляването на вредните емисии.
Равнището на ръста в сектора, както и разнообразният му характер, налагат необходимостта от бъдещо регламентиране.
Настоящото съобщение посочва пътя за развиване на бъдеща политика.
Гласувах против доклада на Luís Queiró относно бъдещето на авиацията с общо предназначение и бизнес авиацията.
Без съмнение броят на полетите с общо предназначение и бизнес полетите значително е нараснал, което се отразява на влиянието върху околната среда.
Все пак, смятам, че инвестирането в разширението на летищата е погрешният подход, защото това само ще доведе до поголямо търсене при полетите и поголяма натовареност на въздушното движение.
Трябва да намерим алтернативи, така че равнището на въздушното движение да не се повишава и замърсяването да остане в рамките на допустимото.
Авиацията с общо предназначение и бизнес авиацията е процъфтяващ сектор, който се характеризира с повишено равнище на приспособимост и гъвкавост - характеристики, които противоречат на строгата рационалност при големите летища в частност.
По тази причина подкрепям препоръките на моя колега Luis Queiró, относно последователното прилагане на принципите на пропорционалност и субсидиарност в тази област въз основа на всеки случай, при условие че всички изисквания за безопасност и сигурност са изпълнени.
Обръщам се към държавитечленки, да вземат под внимание всички препоръки на Комисията и докладчика, особено тези, отнасящи се до постигането на поголяма ефективност на капацитета както на големите, така и на регионалните и местните летища.
Всъщност, като докладчик за Единно европейско небе ІІ и за разширяването на правомощията на Европейската агенция за авиационна безопасност (EASA), взех предвид необходимостта този сегмент от сектора на въздухоплаването да разполага с всички необходими условия за устойчиво развитие в полза на индустрията и в крайна сметка на пътниците.
Гн Председател, госпожи и господа, гласувах в подкрепа на доклада на гн Queiró относно дневния ред за устойчивото бъдеще на авиацията с общо предназначение и бизнес авиацията.
Разбира се, предупредени сме, че по отношение на авиацията с общо предназначение и бизнес авиацията се изисква нова европейска политика.
Това е така, защото е налице постоянно увеличаване на общия оборот на компаниите в сектора на гражданското въздухоплаване.
Действително според приблизителни изчисления, броят на пътниците, ползващи бизнес авиацията може да се удвои в следващите десет години.
Освен това като цяло трябва да признаем и предимствата на този вид авиация в икономически и социален аспект.
Поради това приветствам доклада на моя колега и се надявам, че потенциалът на сектор, който се радва на забележителен ръст, може да бъде напълно използван в бъдеще.
в писмена форма. - (EN) Публичният сектор се възпрепятства от традиционните методи, свързани с предоставянето на услуги в областта на научноизследователската и развойна дейност.
Това може да бъде променено чрез така наречените доставки на развойни продукти.
Доставките на развойни продукти представляват специфичен подход към публичния сектор с оглед осигуряването на научноизследователска и развойна дейност.
Европейският съюз се нуждае от поширока иновационна стратегия.
Това, което наричаме доставки на развойни продукти трябва да се разглежда като част от стратегията.
Това е от съществено значение за повишаване на способностите за иновации на Съюза и за подобряването на обществените услуги за европейските граждани.
Публичният сектор в САЩ изразходва 50 милиарда USD за осигуряването на научноизследователска и развойна дейност.
Европа изразходва 2,5 милиарда USD.
Очевидно е, че доставката на развойни продукти е от ключово значение, съдействайки на публичния сектор в Европа да се справи със сериозните обществени предизвикателства.
Един от съществуващите проблеми в Европейския съюз е липсата на преценка във връзка с оптимизирането на предоставянето на услуги в областта на научноизследователската и развойна дейност.
Проблемът е последица от така наречените изключителни права върху разработките.
Компании, разработили продукт или услуги за публичен орган, не могат да използват разработките си за други клиенти.
Доставките на развойни продукти ще се противопоставят на тази аномалия.
Това предполага специфичен подход, който включва разпределянето на рисковете.
Друга последица ще бъде рентабилното развитие на иновативните решения.
Благодаря ви, гн Председател.
Ще гласувам "за".
Смятам, че доставките на развойни продукти имат потенциала да насърчат иновациите, както и че това може да обезпечи и повиши високото качество на обществените услуги в Европейския съюз.
И не само това.
Договорите за доставки на развойни продукти предоставят големи възможности за малките и средни предприятия по отношение на обществените поръчки, както и във връзка със световния опит и развитие в тази област.
Действително те се характеризират с поголяма достъпност за малките и средни предприятия в сравнение с големите традиционни търговски договори.
Въпреки всичко това се страхувам, че това, което се предлага, няма да успее да привлече малките и средни предприятия, осен ако начинът на действие на тези договори не е прозрачен, особено в интероперативен контекст и не се осигури понататъшна яснота относно някои процедурни аспекти, включително осигуряването на държавна помощ и интелектуална собственост, така че да се създадат стабилни и прозрачни условия за обществените структури и предприятия.
Настоящият доклад налага трезво преосмисляне: предвид всички разисквания по Лисабонската програма и превръщането на икономиката на Европа в найконкурентната в рамките на следващата година, бях шокиран да прочета, че публичният сектор в САЩ изразходва 50 милиарда USD годишно за научноизследователската и развойна дейност.
Тази сума е 20 пъти повисока от съответната, отделяна в Европа и представлява приблизително половината от общата разлика между Европа и САЩ по отношение на инвестициите в научноизследователската и развойна дейност.
Приветствам настоящия доклад на моя колега Malcolm Harbour, който начерта път, по който Европа може да започне преодоляването на голямото различие в продуктивността.
Ключът към този процес е заложен в заглавието: насърчаване на иновациите.
Според мен, найдобрият начин за постигане на целите на този доклад е Европейският съюз да обезпечи насърчаването на иновациите и технологичното развитие, вместо да поставя нормативни препятствия.
Предвид съществената роля на публичните доставки за насърчаването и поддръжката на нови технологии, подкрепих настоящия доклад.
Надявам се, че принципите, заложени в него, ще бъдат от полза на местните органи в моя регион в североизточна Англия.
Съгласен съм с докладчика относно иновациите, особено в области като здравеопазването, застаряването и сигурността.
Доставянето на развойни продукти ще ограничи възможностите за грешки и следователно трябва да се използва като средство за иновативна мярка.
Моят колега, гн Harbour, представи доклад по собствена инициатива във връзка с насърчаване на иновациите с цел обезпечаване устойчивостта и високото качество на обществените услуги в Европа.
Достъпът до подобни услуги по справедлив и еднакъв за всички начин е от съществено значение за пълноценното функциониране на свободния пазар.
Настоящото съобщение разглежда въпроса за фазата, свързана с научноизследователските и развойни дейности по даден развоен продукт.
Доставянето на развойни продукти представлява специфичен подход за публичния сектор с цел да се ангажират научноизследователските и развойни дейности с оглед насърчаване на иновациите, за да се осигури устойчивостта и високото качество на обществените услуги в Европа.
Обхватът на разглежданите обществени услуги покрива здравеопазването, образованието, сигурността, климатичните промени и енергийната ефективност - въпроси, които благоприятстват обществото като цяло.
Приемането на тази стратегия ще направи възможно рентабилното развитие на нови, иновационни решения и с оглед на това аз подкрепих това предложение.
Публичните доставки в областта на научноизследователските и развойни дейности в Европа представляват незначителен процент от публичните доставки като цяло.
Европа не изглежда в добра светлина в сравнение със Съединените американски щати, чийто публичен сектор отпуска 50 милиарда USD годишно за публични доставки в областта на научноизследователската и развойна дейност - сума, 20 пъти повисока от тази, изразходвана в Европа.
Това е неуместно, ако наистина искаме да подсилим иновативните ни възможности.
Струва си да отбележим, че редица стоки и услуги, в наличност днес не биха съществували, ако не бяха налице обществените ресурси.
Спътниковата навигационна система GPS и полупроводниковата технология представляват само два от многото примери.
Европа се нуждае от технически подобрения в редица области като здравеопазването, устойчивия растеж и сигурността.
В много от тези области все още са възможни нетърговски решения или, ако са търговски, са необходими понататъшни действия в областта на научноизследователската и развойна дейност.
Доставките на развойни продукти представляват един от способите за отстраняване на различието между търсенето и предлагането в публичния сектор, предоставящ на публичните органи възможността да подобрят предлаганите от тях услуги.
Също така доставките на развойни продукти представляват съществена възможност за малките и средни предприятия.
Иновативният потенциал на последните е огромен и благодарение на обществените ресурси, те имат възможността да развият и продадат решенията, разработени за други клиенти.
Гн Председател, госпожи и господа, горещо приветствам доклада на гн Harbour относно доставките на развойни продукти: насърчаване на иновациите с цел обезпечаване на устойчивостта и високото качество на обществените услуги в Европа.
От изключителна важност за Европейския съюз е да се изправим срещу социалните предизвикателства по подходящ начин, така че да се осигури значително подобрение в обезпечаването на обществените услуги.
Погледнато от този ъгъл, доставянето на развойни продукти може да подпомогне преодоляването на различието между търсенето и предлагането в публичния сектор.
Съгласен съм с докладчика, който подчерта необходимостта от обучение на потребителя по отношение на иновациите в обществените договори, тъй като професията е тясно специализирана и е необходимо включването на добре обучени служители.
Доставките на развойни продукти се осигуряват, когато публичният сектор прави поръчки в областта на научноизследователски и развойни дейности и по този начин се насърчават иновациите и се обезпечава устойчивостта и високото качество на обществените услуги.
Доставките на развойни продукти са безкрайно важни с оглед засилването на иновационния потенциал на Европейския съюз като цяло, чрез подобряване на обществените услуги, предлагани пряко на гражданите, както и чрез премахване на разликата между търсенето и предлагането в публичния сектор.
Добър пример за решение, изготвено на основата на публичните доставки, е навигационната система GPS.
В Съединените американски щати финансирането, предназначено за поръчки в областта научноизследователски и развойни дейности, представлява стойност, която е 20 пъти поголяма от съответната за Европейския съюз.
За малките и средните предприятия обществените поръчки са ценна възможност за придобиване на опит.
Договорите по доставките на развойни продукти са благоприятни за малките предприятия, тъй като те често не отговарят на изискванията за обикновени обществени поръчки.
Европа трябва спешно да разработи цялостно решение за усъвършенстване на употребата на доставките на развойни продукти не само от националните органи, но и на местно и регионално равнище.
Преди всичко, бих искал да поздравя гн Harbour за изготвения от него доклад, за начина, по който отразява работата на Комисията по вътрешния пазар и защита на потребителите.
Приемането на настоящия доклад, изготвен по собствена инициатива от гн Harbour, ще подпомогне иновациите в областта на научните изследвания и развойната дейност в Европейския съюз.
Трябва да оползотворим това, което постигнем чрез доставките на развойни продукти.
Обществените поръчки представляват област, която в перспектива предлага огромни възможности за малките и средни предприятия, като доставките на развойни продукти са полесно достъпни в сравнение с широкомащабните договори за обществени поръчки.
Трябва да следваме примера на САЩ и да се съсредоточим повече в доставките на услуги в областта на научните изследвания и развойната дейност.
Трябва да очертаем рамките на една благотворна политика по отношение на развойните продукти с оглед повишаването на иновативната база на Европейския съюз.
В настоящия момент фирми, които са развили продукт или услуга за конкретен обществен орган, нямат възможност да използват отново разработките си за друг потенциален клиент, което е основна финансова бариера за осигуряването на конкурентни решения.
Доставките на развойни продукти позволяват рентабилно развитие на иновативни решения.
в писмена форма. - (SV) Решихме да гласуваме против доклада на гжа Laperrouze, тъй като според нас окончателният доклад е небалансиран и нарушава правото на държавитечленки да вземат решение относно въпроса за използването, развиването или инвестирането в ядрената енергетика.
Подкрепяме общите научни изследвания за ядрена безопасност например, но на няколко места твърде ясно личи, че докладът подкрепя ядрената енергия.
Тези решения трябва да бъдат взети на национално равнище във всяка държавачленка.
Освен това като цяло подкрепяме инвестициите в енергийната инфраструктура, но се колебаем относно одобряването на всички проекти и инвестиции, предложени за одобрение от докладчика.
Искаше ни се да видим поясни критерии, за да можем да подкрепим подобна позиция, особено в светлината на разискванията по проекта "Северен поток".
Преди всичко, Европа трябва да насочи усилията си да подпомогне своите членове в търсенето доставки на газ и петрол.
Има вероятност Малта да притежава запаси от изкопаеми горива по морското й дъно.
Пълна експлоатация не би могла да бъде извършена поради спорната средна линия между Малта и северноафриканските й съседи.
Това не трябва да бъде двустранен въпрос, тъй като е в интерес на Европа да намери решение от името на своята държавачленка.
Въпросът за ядрената енергия отново е на преден план.
Съществуват доводи за и против.
Разискванията по отношение на ядрената енергия не стихват.
Не може да не отбележим възможността да оценим доставката на този вид енергия.
Уведомен съм, че Малта е разглеждала възможността за внос на ядрена енергия от Франция.
Достигайки Малта, тази енергия ще бъде под формата на електричество и негативните страни, които се свързват с ядрените централи, няма да имат почва.
Тази енергия ще бъде поевтина от доставяната чрез газопровод от Сицилия.
Няма да се наложи Малта да предприема необходимите капиталови разходи за изграждането на енергийна централа.
Приветствам отпуснатите тази седмица от Европейския съюз 100 милиона EUR за подпомагане изграждането на нова електрическа мрежа между източното крайбрежие на Ирландия и Уелс.
Този нов проект е част от пакета за икономически стимул на стойност 3,5 милиарда EUR, който бе обявен от Европейската комисия миналата седмица в Брюксел.
Това ще подпомогне изграждането на найсъвременни енергийни мрежи, които в бъдеще изцяло ще гарантират сигурността на енергийните доставки за Ирландия.
Освен това Европейският съюз ще подкрепи финансово нови проекти в областта на алтернативната енергия, като това включва вятърната енергия.
Като член на Комисията по околна среда в Европейския парламент проследих развитието на разискването по енергийните доставки.
Всички ние трябва да се замислим за случилото се в последните седмици във връзка с енергийните доставки от Русия за Европейския съюз през Украйна.
Действителността показва, че ние в Европейския съюз трябва да прекъснем пълната си зависимост от руските енергийни доставки.
Необходимо е да развием други енергийни сектори.
Благодаря ви, гн Председател.
Гласувам "за".
Смятам, че различните форми на възобновяема енергия като вятърната и слънчева енергия, водноелектрическата или геотермална енергия, биомасата или морските източници, потенциално представляват найсъществения енергиен източник за Европейския съюз.
Те ще спомогнат за стабилизирането на цените на енергията и намаляването на енергийната зависимост.
Поради това от особена важност е да се въведе европейска енергийна политика, която ще позволи същественото преминаване към ефективни енергийни технологии с ниско равнище на емисии на парникови газове, които да покриват нуждите ни от енергия.
Ако енергийната ефективност и спестяването на енергия продължат да бъдат приоритет заедно с развитието на източниците на възобновяема енергия, съгласен съм, че до 2050 г. ще бъде възможно да отговорим на енергийните ни изисквания, използвайки източници с минимални емисии на парникови газове.
Съгласен съм също, че е от голяма важност да се подходи систематично въз основа на взаимодействието между различните сектори.
Накратко, дългосрочните предизвикателства по отношение на енергията и климата както на европейско, така и на световно равнище са изключителна предпоставка за насърчаването на нови бизнес модели във всички икономически области с оглед насърчаването на иновациите и предприемачеството, които не застрашават околната среда.
Нямаме единна европейска енергийна политика.
Всяка държава защитава своите интереси.
Бяха отпуснати допълнителни 5 милиарда EUR за електроенергийните връзки и широколентовия интернет в Европейския съюз.
Това е историческо събитие, тъй като за първи път в историята на Европейския съюз Европейската комисия отново разисква бюджета и предложи такъв проект.
Това е от особена важност за Литва предвид това, че досега тя няма електрическа връзка нито с Швеция, нито с Полша и представлява един енергиен остров.
Енергийните връзки са инвестиция, която няма значителна финансова възвращаемост.
Поради това подобни жизнено необходими проекти трябва да бъдат финансирани от фондовете на Европейския съюз.
Днес Литва купува газ за около 500 USD, докато други държави в Европейския съюз, разположени доста подалече от Русия в сравнение с Литва, плащат помалко за газ.
Бихме спечелили много, показвайки нашата солидарност и единомислие в диалога с "Газпром" по отношение на цените.
Трите основни цели - сигурността на доставките и солидарността между държавитечленки; справянето с климатичните промени (инициативата "20-20-20" до 2020 г. и целта да се намалят емисиите на парникови газове с 50-80 % до 2050 г.) и икономическият растеж на Европейския съюз (постигането на найдобрите цени, като същевременно се избегне нестабилността на цените) - са от първостепенна важност при разискванията относно европейската енергийна политика.
Трябва да вземем под внимание политиката, следствие на децентрализирането на енергийните източници, както и да насърчим новите видове възобновяема енергия.
Аз и моите колеги, британски консерватори, приветстваме стратегическия подход относно доставката на енергия, който се съдържа в доклада Laperrouze относно втория стратегически енергиен преглед.
Гласувахме против препратките към Договора от Лисабон съгласно нашата последователна политика на противопоставяне на този договор.
Все пак, поради наличието на препратки към Договора от Лисабон, срещу които не можем да гласуваме, взехме решение да се въздържим от окончателното гласуване.
Гласувах в подкрепа на доклада на гжа Laperrouze относно стратегическия анализ на енергийната обстановка в Европейския съюз, защото той определя, че бъдещата европейска енергийна политика трябва да включва планове за действие в извънредни ситуации, реализирането на проекти за диверсифициране на източниците, както и новите цели във връзка с климатичните промени.
Ние гласувахме против този доклад, защото не сме съгласни с много от изложените в него предложения, тъй като те се основават на свободната конкуренция и либерализирането на пазара в един стратегически сектор, в който са от съществено значение съществуването на публични политики и публичната собственост на основните средства за производство на енергия.
Ние гласувахме обаче в подкрепа на някои предложения.
Например ние също сме загрижени за сигурността на изкопаемите енергоизточници, каквито са нефтът и природният газ, както и от твърдението на докладчика, че световното производство трудно ще надхвърли 100 милиона барела на ден (понастоящем 87 милиона), докато се прогнозира, че нуждите ще възлизат на 120 милиона барела на ден през 2030 г., както и от съществуващия риск от сериозна криза през следващото десетилетие.
Ние също така сме съгласни, че в областта на енергетиката трябва да се предприемат повече проучвания, по-конкретно по отношение на преобразуването на ядрените отпадъци и ядрения синтез.
Въпреки това, ние се противопоставяме на опита икономическите групи в Европейския съюз да се поставят в по-силна позиция по отношение на публичните дружества от трети страни и този доклад да бъде използван с цел да се защити Договора от Лисабон и да се изиска неговото ратифициране.
Гласувах в подкрепа на доклада Laperrouze относно втория стратегически енергиен преглед въпреки неговия (според мен) свръхентусиазъм по отношение на ядрената енергия.
Не подкрепям ранното затваряне на безопасни ядрени електроцентрали, но моят ентусиазъм по отношение на новите централи е силно ограничен.
В моя район, югозападна Англия, имаме възможност да построим бент през Северн, който е с много малък потенциал да разруши околната среда, а производителността му се равнява на две ядрени електроцентрали и задоволява по един "зелен" начин 5 % от енергийните нужди на Великобритания.
Аз също така гласувах в подкрепа на изменение 22, внесено от Зелените, в което се посочват закъснението и повишаващите се разходи по проекта ITER за ядрен синтез.
Не подкрепих базирането на този съвместен проект в Европа, тъй като домакинът заплаща несъразмерна част от общия бюджет.
По този начин аз подкрепих Япония, която искаше да стопанисва това "главоболие".
Оказах се прав далеч по-рано от предвиденото.
Всички осъзнаваме, че енергията е огромно предизвикателство за държавите-членки.
Икономията на енергия, повишената енергийна ефективност, изследването на жизненоважната от търговска гледна точка възобновяема енергия и на новите технологии за транспортиране и диверсифицирането на доставките са все познати пътища за намаляване на зависимостта на държавите-членки.
Ние не поставяме под съмнение нуждата от известно сътрудничество, дори организация на междуправителствено равнище и солидарност между държавите.
Въпреки това, в действителност от доклада изглежда, че съставянето на енергийна стратегия и сигурността на доставките са по-маловажни от въвеждането на единна енергийна политика или от въвеждането на единна газо- и електропреносна мрежа под покровителството на единен европейски регулатор за всеки сектор.
Днес изборът, нуждите, възможностите и капацитетът на различните държави се различават изключително много.
Този чувствителен въпрос наистина е от стратегическо значение и, като такъв, може да бъде оставен само на независимото решение на държавите в съответствие с техните интереси.
Въпреки това, целта отново остава повишаване на правомощията на бюрокрацията в Брюксел.
На този факт трябва да благодарим за създаваните проблеми, обхващащи всичко от ескалиране на цените на електричеството до редовни прекъсвания.
Ето защо ние гласувахме против този доклад.
Докладът отново предлага ядрената енергия като възможност, въпреки че тази енергия не е конкурентоспособна, а уран се получава при опасни условия, които предизвикват етническа дискриминация и оказват неприемливо въздействие върху здравето.
Поради проблема с глобалното затопляне въглищата не могат да бъдат приети за "преходна съставна част".
Считам, че "диверсифицирането на енергийните източници на Европейския съюз" е свързано с експлоатацията на изкопаемите източници в Каспийско море.
Газовите и нефтените полета в района на Кашаган подлагат на натиск населението и неговите природни ресурси: добиването на нефт, богат на сулфиди, заплашва здравето на населението и биологичното разнообразие.
Диверсифицирането на енергийните доставки предполага, че съществуват газо- и нефтопроводи, за да се транспортират ресурсите в Европейския съюз.
Проектите TBC и "Набуко" засягат политическата стабилност на нашите съседи.
Ние имаме задължението да не позволяваме нашите енергийни нужди да заплашват тяхната стабилност.
Населението на Южен Кавказ трябва да има икономическа и социална полза от добиването на енергия на неговата територия.
В Африка трябва да бъде подходящо възнаградено производството на слънчева енергия, предназначена за задоволяване на нашите нужди.
Защо в доклада не се казва, че възобновяемата енергия и икономията на енергия са отговорът в бъдеще?
Аз гласувам против този доклад във вида, в който е понастоящем.
За да се гарантира енергийната сигурност на Еввропейския съюз, необходим е общ енергиен пазар на Европейския съюз, в който да бъдат обединени всички членки на Общността, преди всичко прибалтийският регион.
Зависимостта на страните в този регион от Русия, като единствен доставчик на енергийни ресурси, пречи на енергийната сигурност, не само на тези страни, но и на Общността като цяло.
Следователно е необходимо да се позволи свързването на прибалтийските страни с мрежите на Европейския съюз чрез приоритетни и достатъчно финансирани европейски проекти.
Диверсифицирането на енергийните източници и доставчици не може да остане проблем на самите държави-членки.
Той трябва да бъде решен на равнище Европейски съюз.
Затова аз особено подкрепям докладчика в призива й към Комисията да изготви европейски стратегически план, който би предвидил дългосрочни инвестиции, предназначени да задоволят нуждите от бъдещо производство на електроенергия, и конкретни насоки за инвестиране в ядрената енергетика.
Тъй като финансовата криза засегна особено силно строителния сектор, така е и в Литва, искането на докладчика за "по-големи усилия за решаване на въпросите с окончателното съхранение на отработеното ядрено гориво и по-специално във връзка със силно радиоактивните отпадъци", става особено актуално със затварянето на ядрената електроцентрала Ignalina.
Споразуменията за партньорство и сътрудничество (по-конкретно с Русия) трябва да бъдат средство за гарантиране на интересите на всички членки на Европейския съюз, а държавите-членки на Европейския съюз трябва да се придържат към принципите на солидарност и единство при обсъжданията с енергийни доставчици от трети страни.
Само обединена Европа би могла да бъде силна и конкурентоспособна във века на бързата глобализация.
Въпросът за енергийната сигурност на Европейския съюз е редовно появяваща се тема, която става изключително актуална, ясно показвайки, че има дълбоко заложени, нерешени проблеми.
Неотдавнашната газова криза демонстрира абсолютната необходимост държавите-членки да обединят сили на равнището на Общността и да покажат солидарност и в кризисни ситуации, и при изработването и осъществяването на съвместни решения, които са от взаимна полза.
Разположена на източната граница на Европейския съюз, Румъния осъзнава и рисковете, и ползите от това геостратегическо положение.
По тази причина Румъния подкрепя и подпомага, от една страна, изграждането на алтернативни пътища за пренос на енергия, главно газопровода "Набуко", докато, от друга, подкрепя процеса на изясняване и укрепване на партньорството с Русия, която е главен участник на международната сцена, не само в този противоречив сектор, включващ доставката на енергийни ресурси.
Имайки предвид това, препоръките, направени от докладчика относно южноевропейския коридор, особено "Набуко", и взаимовръзката между газовите и електрическите мрежи, преминаващи от север на юг в Югоизточна Европа, трябва да бъдат обмислени и осъществени колкото е възможно по-бързо.
Газовата криза, която току-що преживяхме, ясно показа още веднъж колко важни за Европейския съюз са сигурните, благонадеждни и евтини енергийни доставки.
Притеснително е, че ядрената енергия изведнъж се представя като "климатосъобразна", като част от разискванията за енергията и че реакторите, които достигат края на своя полезен живот и за чието извеждане от експлоатация бяха похарчени милиони субсидии, изведнъж се активират отново.
Това вероятно е в резултат от факта, че Европейският съюз пренебрегна газовия спор и изостави източните държави-членки в критичен момент.
Това е урок за бъдещето.
Ние трябва да намалим консумацията на енергия, въпреки критичното съмнение дали задължителното въвеждане на енергоспестяващи крушки ще постигне това, и трябва да настояваме за употребата на алтернативни форми на енергия.
Докато фокусът на бюджета обаче пада върху ядрената енергия, това никога няма да стане и новите енергийни технологии ще бъдат маргинализирани.
Въпреки че обсъжданията, свързани със сигурността на енергийните доставки в Европейския съюз са важни, те не трябва да водят до подкрепа на влизането на Турция в Европейския съюз по причини, свързани с енергийната политика.
Дори ако Турция не стане членка, планираните нефтопроводи все пак ще могат да преминават през Турция и все пак ще бъде възможно да се осъществят инфраструктурните проекти за газа.
Оценявам високо работата на г-жа Laperrouze и затова гласувах в подкрепа на доклада.
Надявам се само, че идеите и данните, които тя е приложила в своя доклад ще бъдат адекватно оценени от Комисията и интерпретирани по възможно най-позитивен и широкообхватен начин.
Надявам се, че впоследствие няма да се появят никакви пречки за възможно най-бързото определяне на проектите, засягащи инфраструктурата, и че те ще бъдат оценени в съответствие с приоритетите, които се отнасят единствено до сроковете за развитие, финансовата структура, наличните доставки и връзката между обществената подкрепа и частния ангажимент.
В тази връзка с представянето на предложенията на Комисията за Европейски план за възстановяване, с план за финансова подкрепа на някои проекти, Средиземноморският регион се пренебрегва чрез изключването на тръбопровода за природен газ Алжир-Сардиния-Италия (включително участъка в Италия) от европейските проекти с най-висок приоритет.
Аз все пак се надявам, че ние можем да постигнем постепенен напредък в сферата на диверсифицирането на източниците и пътищата за доставка, използвайки новите възможности за инфраструктура, където тя липсва.
Надявам се, че механизмите на солидарност няма да допуснат изкривяване на пазара или да предизвикат прекомерно тежки процедури.
Надявам се, че Енергийната харта ще бъде в състояние да играе основна роля заедно с разширяването на Енергийната общност, по-специално по отношение на транзитиращите страни, включително в областта на възобновяемите енергийни източници.
Контекстът, в който се обсъжда предвидената като дългосрочна стратегия, оказва решаващо влияние върху резултата от анализа и съдържанието на предложенията.
Разискването по стратегическия енергиен преглед не е изключение.
В този контекст обаче има повтарящи се показатели, подсказващи, че той е по-скоро постоянен, отколкото временен.
Тези показатели включват енергийната зависимост (без значение от Русия или от основните страни производителки на петрол) и нейните последствия; повишаващите се цени на енергията поради по-високите цени, предизвикани от завишеното глобално търсене или поради намалената покупателна способност на държавите, чиито средства са се изчерпали вследствие на суровата икономическа криза; и екологичните последствия на различни нива от непрекъснато повишаващото се глобално потребление на енергия, които икономическата криза най-вероятно няма да промени.
Всички тези фактори насочват вниманието към необходимостта от стратегически подход, основан на по-слабата зависимост и в резултат на това по-голямо разнообразие (и на доставчици, и на консумирана енергия); по-голяма ефективност; непрекъснати усилия за изследване на алтернативната енергия; по-голяма интегрираност; и в същото време развитие на производствените капацитети на местно равнище, по-специално на онези, използващи алтернативни енергийни източници.
Това е огромно предизвикателство, но е и стратегически въпрос, който ние не можем да пренебрегнем.
Гн Председател, госпожи и господа, гласувах в подкрепа на доклада на г-жа Laperrouze относно втория стратегически енергиен преглед.
Съгласен съм, че ние трябва да определим реална основа за бъдещата европейска енергийна политика, предназначена да осъществи целите за сигурност на доставките, борба с климатичните промени и икономически растеж на Европейския съюз.
Подобно на докладчика, и аз подчертавам значението на учредяването на европейски фонд за гарантиране на нетърговските рискове за някои проекти за производство и пренос на енергия, които са от европейски интерес, така че да бъдат насърчени инвестициите във всички мрежи.
Европейският съюз има амбициозни планове за справяне с риска ресурсите да бъдат силно ограничени, тъй като населението по света изисква повече енергия.
Отговорите при поддържането на сегашната сигурност на доставките и разработването на ефективни невъглеродни енергийни източници, не са взаимно изключващи се.
Безопасността на нашата околна среда и предотвратяването на настъпването на енергийна бедност сред онези хора, особено в югоизточна Англия, които живеят при фиксирани доходи, са еднакво важни цели.
Ето защо подкрепям съчетаването на технологичните решения за енергийни доставки в Европейския съюз.
Зачитам необходимостта от предпазливост по отношение на ядрената промишленост от гледна точка на безопасността, но считам, че тя предлага известна степен на сигурност: ако се лишим от този процес сега, това би било пагубно за много от моите избиратели с фиксирани доходи.
Докладът относно втория стратегически преглед на енергийната политика демонстрира твърде малко по отношение на съгласуваността.
По мое мнение, общият ангажимент за постигане на енергийно ефективна икономика би трябвало да получи първостепенен приоритет в европейската енергийна политика.
Ограничаването на потреблението на енергия трябва да придобие абсолютен приоритет в стремежа за постигане на целите по отношение на изменението на климата, устойчивото развитие, иновациите, създаването на работни места и конкурентоспособността.
В действителност подход като този е много ефективен и евтин начин за запазване на непрекъснатите енергийни доставки.
Както вече беше споменато, той създава голям брой работни места и за висококвалифицирани, и за неквалифицирани работници.
Европейската енергийна политика трябва с оглед на бъдещето да отдели дължимото внимание на променящия се начин, по който се консумира и произвежда енергия.
Децентрализираните енергийни системи ще трябва да бъдат комбинирани с разширени източници на възобновяема енергия.
Наред с енергийната ефективност, от ключово значение са и мерките за икономия на енергия.
Следователно трябва да настояваме за изолация, както и за други мерки, в строителната индустрия.
В този доклад се надценява значението на ядрената енергия.
Тя може да покрие около една трета от общото потребление на електричество, но това представлява само 6 % от общото търсене на енергия.
В този контекст бих искал да ви напомня, че все още няма устойчиво решение на проблема с (високо) радиоактивните отпадъци.
Енергийната независимост в Европа трябва да заеме по-предно място в политическия дневен ред.
Необходимостта от ясно дефиниране на енергийната бедност в Европейския съюз също има значение.
Необходимо е също така да се види в по-широк контекст как можем да впрегнем "Зелената икономика", за да ни помогне в настоящата финансова криза чрез създаване на работни места, но също така да даде на Европейския съюз енергийната независимост, от която се нуждаем.
Трябва да насочим вниманието си към инвестиции в енергийната мрежа на Европейския съюз.
Докладът на г-жа Lapperouze относно втория стратегически енергиен преглед съдържа точка, която подкрепя изграждането на газопровода "Южен поток".
Това е побратимен проект на газопровода "Северен поток", предназначен да направи напълно невъзможно осъществяването на проекта "Набуко".
Газопроводът "Южен поток" засилва позицията на Русия по отношение на доставката на енергийни източници и следователно не може да бъде считан за проект за постигане на диверсификация в този аспект.
в писмена форма. - (SV) Ние сме силно критични към доклада на г-жа Záborská и сме решени да гласуваме против него, тъй като смятаме, че той е изключително враждебен към жените.
Жените трябва да се грижат за дома, децата и възрастните, вместо да работят.
За щастие, не ни се налага да гласуваме срещу резолюцията, тъй като изменението, внесено от групата на Зелените/Европейски свободен алианс, беше одобрено.
Дори ако ние в крайна сметка бяхме решили да подкрепим резолюцията, имаше формулировки, на които ние се противопоставяме или които предизвикват съмнение у нас, така нямаше да бъде ясно как трябва да гласуваме.
Като шведски социалдемократи, ние считаме, че всеки трябва да има правото да работи.
Тогава обществото трябва да предостави и инструментите, и условията, за да даде възможност на жените да ходят на работа, нещо, което е предпоставка за тяхната еманципация.
Добре развитите грижи за децата и възрастните са също сред най-важните предпоставки, необходими на жените, за да могат да ходят на работа.
Разбира се, трябва да има солидарност между поколенията, но тази солидарност не трябва да завършва с принуда на жените да остават вкъщи, за да се грижат за възрастните и децата.
Въпреки това ние смятаме, че приетата от мнозинството резолюция изпраща ясно послание към чешкото председателство, с което показва, че неговата цел да постави грижите за децата и възрастните у дома на равна основа с работата е и старомодна, и изключително враждебна за жените.
Ние с моите колеги от британската Консервативна партия подкрепяме много от общите принципи, очертани в този доклад, включително подкрепата за лица, полагащи грижи, балансирането работа - личен живот и родителски отпуск.
Поради някои забележки в този доклад обаче, особено с оглед на Директивата за работното време, ние избрахме да се въздържим.
Факт е, че в Лисабонската стратегия понятието "труд" е ориентирано предимно към официалната платена трудова дейност.
Понятието "труд" трябва да се тълкува по-широко.
Съществуват дейности, които се извършват както от мъже, така и от жени, които не се считат за "официална платена трудова дейност", но никой не може да отрече, че тези дейности представляват работа.
Например доброволческата дейност, домакинската работа и работата, свързана с грижи за семейството са различни аспекти на понятието, но не попадат в рамките на традиционната дефиниция за официална платена трудова дейност.
Дефиницията за работа в днешно време е твърде икономична.
Много хора и от двата пола се грижат за зависими лица, но все още статистиците експерти по заетостта не обръщат внимание на тази дейност.
По мое мнение, домакинската работа е производство на домакинството и следва да заема значителна част в статистиката, свързана с икономическите резултати на една страна.
Но при изчисляването на стойността на стоките и услугите, които формират БВП, домакинската работа не се признава.
Това води до подценяване на жените, които основно допринасят за продукцията на домакинствата, по отношение на техния принос.
Ако разгледаме дългия работен ден, посветен на работата в домакинството, трябва да приемем, че продукцията на домакинствата очевидно съставлява значителна част от общата продукция на дадена държава.
Гласувах в подкрепа на доклада на г-жа Záborská.
Считам, че особено жените, които поддържат домакинство и отглеждат деца, не трябва да се сблъскват с дискриминация на пазара на труда.
Поддържането на дома и отглеждането на децата до голяма степен е незабележима работа.
Тя не се радва на престиж и въпреки това тази дейност се извършва за доброто на цялото общество.
Има около шест милиона жени в Полша, които са домакини.
Съответно, политиката на ЕС трябва да определи представата за работа по начин, който да позволи серия от отстъпки, облагодетелстващи жените, които оставят професионалната си кариера на изчакване; на жените, които се посвещават на семействата си, както и жените, които се грижат за семействата си, докато са активни и на работното си място.
В Европа нивото на заетост при жените, които се грижат за деца е само 62,4 %, докато при мъжете то е 91,4 %.
Още повече, че 76,5 % от работещите на непълен работен ден са жени.
Неподходящите услуги, ниското заплащане, късното навлизане на пазара на труда, твърде дългите процедури, що се отнася до срочните договори и недостатъчните стимули за младите двойки - това са само някои от причините младите хора да предпочитат да сключат брак и да имат деца на по-късен етап.
Настоявам държавите-членки на ЕС да се погрижат сумата на отпуска по майчинство да се покрива не само от работодателя, но и от обществото, както и да предложи на родителите повече възможности за приспособими дейности и детски заведения, повече възможности за гъвкаво работно време, така че и мъжете, и жените да могат да намерят по-успешно баланса между професионалния и семейния живот.
Подкрепям този доклад, който се фокусира върху различните аспекти на пряката и непряка дискриминация на жените и мъжете, които са отговорни за грижите към близките си.
Той твърди, че по-доброто разбиране на връзката между заетостта (платения труд) и семейните задължения (неплатения труд) е съществена за подобряване на икономическата независимост на жените и следователно на равенството между половете.
Неплатената трудова дейност на жените и мъжете, които например образоват деца, грижат се за възрастни хора вкъщи, осигуряват солидарност между поколенията и работят за общото благосъстояние, и до днес все още не се счита за икономическа дейност.
Докладът призовава държавите-членки да предприемат мерки, насочени към признаването не само на традиционните форми на официална платена трудова дейност, но също така и на различни други форми, като домакинската работа или работа, свързана с грижи за семейството, и да преценят начина, по който те трябва да бъдат включени в системата на националните счетоводни системи на държавите-членки и да оценят влиянието върху БВП.
Гжа Záborská, представи доклад, който предоставя дефиниция на термина "труд", който включва трудова дейност, която няма парично изражение, и неофициална трудова дейност; който разширява представата до работа, която не е базирана на пазара и за която не се заплаща.
Въпреки че този вид работа преобладава във всички държави-членки, статистическите изчисления на "работната сила" рядко я вземат предвид, не я анализират, оценяват и признават.
Най-малкото, всички майки на пълен работен ден трябва да бъдат подпомогнати за целите на допълнителното пенсионно осигуряване.
Гласувах в подкрепа на този доклад, въпреки известните опасения и безпокойство за цялостната теза на доклада.
Гласувахме в подкрепа на тази алтернативна позиция, представена от групата на Зелените/Европейски свободен алианс, въпреки че има определени части, с които не сме съвсем съгласни, защото тя подобрява предложението на докладчика.
Това е област, в която публичните политики, които са взаимосвързани с постигането на равенство между половете, са много важни.
Важно е да съществуват обществените услуги и всички да имат достъп до качествени такива, независимо от финансовия статут и пола си и без да страдат от каквато и да е дискриминация.
Това изисква национални обществени здравни услуги, които са или безплатни, или частично безплатни и качествено, безплатно, обществено образование за всички.
Важно е също така да се създаде и поддържа добро качество, достъпни здравни услуги, с работно време, което отговаря на нуждите на родителите и децата, както и добро качество, достъпни заведения за възрастни и зависими лица.
Всичко това е важно, за да се гарантират на обществото по-добри условия на живот и да се улесни достъпът на жените до пазара на труда и работата срещу заплащане, така че те да могат да станат икономически независими, което е основна предпоставка за еманципацията на жените.
Обяснението на причините на г-жа Záborská ни показва, че целта на нейния доклад е правилното социално и икономическо признаване на определени дейности, които не могат да бъдат класифицирани като част от "официалния пазар на труда".
За да бъда по-точен и кратък, по същество говорим за образование на децата и в нашите застаряващи общества - грижата за зависимите хора.
Това беше необходимо да се каже, защото не е очевидно на пръв поглед, нито в заглавието на доклада, което говори за дискриминация, нито при първия прочит на текста, написан на места в странен стил.
Накратко, текстът с право говори за признаване от обществото, за включване на всичко, което създава блага, въпреки че е невидимо според националните изчисления, за свободата на избора и дори за предоставяне на лични права, свързани със социалната осигуровка и пенсиите на онези, които избират да се посветят на семейството си, вместо на кариерата.
За съжаление, тъжно е, че г-жа Záborská не е следвала собствената си логика при заключенията и е забравила единствената мярка, която наистина би била способна едновременно да даде свобода на избор и да допринесе за увеличение в ръста на раждаемостта, като изключим финансовите ограничения, а именно - родителската заплата, за която Националният фронт се застъпва от години.
Гласувах в подкрепа на доклада на г-жа Záborská, за да се сложи край на дискриминацията.
Трябва да направим всичко възможно, за да постигнем равенство на половете.
От една страна, мъжете трябва да се занимават повече с домакинската работа и грижите за децата, а от друга, трябва да бъде възможно жените да работят за напълно независима кариера.
Но е важно никога да не изпускаме от поглед благополучието на децата и да направим достъпни подходящи детски заведения срещу разумно заплащане.
в писмена форма. - (SV) Равенството и равнопоставеното отношение на пазара на труда, както и навсякъде другаде, се подразбира в демокрацията.
Дотолкова, разбира се, докладчикът има право.
Въпреки това, както обикновено се оказва, предложените мерки за коригиране на пропуските ни, що се отнася до човешките права и демокрацията се стремят да увеличат политическата власт на ЕС за сметка на държавите-членки.
Винаги всичко приключва с атака срещу субсидиарността.
На практика този доклад предлага ЕС да се нагърби с отговорността за социалната политика на държавите-членки и да издава закони по въпроси, които са тясно свързани с политиката за пазара на труда.
Има също така формулировки, които отварят вратата за обща данъчна политика.
Всички тези неща са примери за политически въпроси, които държавите-членки сами трябва да контролират.
Затова, въпреки няколкото добри намерения, избрах да гласувам против самия доклад по собствена инициатива и против алтернативното предложение за резолюция.
Докладът на г-жа Záborská ясно твърди, че за жените решението дали да ходят на работа или не все още представлява избор между две неравностойни алтернативи.
Подкрепям идеята работата, извършвана и от мъже, и от жени вкъщи, включително домакинската работа, отглеждането на децата и грижите за възрастни или нетрудоспособни роднини да бъде по-добре приета и заплатена.
Домашната икономика заслужава по-важна роля от тази, която в момента й е отредена.
Тази отговорност трябва да се вземе под внимание особено в националното обществено осигуряване и пенсионната политика.
Вярно е, че потребността от "солидарност между поколенията" е нараснала.
Ние подкрепяме социалната отговорност към възрастните хора и няма да позволим цели групи да бъдат дискриминирани или изключвани.
Цената на тази интеграция възлиза на почти една трета от националния приход на Германия.
Този пример трябва да се превърне в общоприет подход в цяла Европа.
Също така е необходимо да признаем приноса за общото благосъстояние на хората над 50-годишна възраст.
Младите пенсионери понастоящем се оказват в трудна ситуация, защото са спрели да работят твърде рано, обикновено в резултат на това, че са били принудени да го направят.
Имаме нужда от повече работни места, подходящи за възрастни хора.
Техният опит, изчерпателните им познания и готовността им да опитват нови неща ги поставят в добра позиция на пазара на труда.
Подкрепям този доклад, който е в полза на правата на работниците относно родителския отпуск и отпуска за полагане на грижи за близки хора, и който призовава за отхвърляне на дискриминацията на лицата, полагащи грижи за близки хора и за по-голямо признание за работата, която те извършват.
в писмена форма. - (DE) Вместо да се създават квоти, които могат лесно да предизвикат изблик на чувства като завист и негодувание, би било по-подходящо да се подкрепят младите жени в избора им на образование и планиране на кариера, за да не се концентрираме върху професиите на жените.
Ако една жена избере сигурността на работата в екип или на семейството, вместо самотната, стресираща, ръководна роля, ние трябва да приемем това.
Равностойното заплащане за равностоен труд е нещо, което отдавна очаква решение.
Ако това не бъде изпълнено, тогава всички опити да се осигури отпуск по бащинство или родителски отпуск ще се провалят за сметка на финансовата реалност.
Самотните родители са подложени на особен риск от бедност и обществото трябва да покаже повече солидарност в това отношение.
Друг проблем е, че работата, извършвана от жени, като домакинската работа, отглеждането на децата и грижите за близки хора, често не се счита за истинска работа.
Ние трябва да направим промяна в това отношение.
Ако искаме семейният живот да просъществува, трябва да предложим работно време, съобразено със семейството, но ЕС се противопоставя на това.
Не е достатъчно само да призоваваме за солидарност между поколенията.
Трябва да го приложим и на практика.
Днешният доклад изглежда стъпка в правилната посока, ето защо гласувах в негова подкрепа.
Гласувах в подкрепа на предложението за резолюция, внесено от групата на Зелените/Европейски свободен алианс като алтернатива на доклада на гжа Záborská, тъй като то по-добре обхваща действителните проблеми, които все още съществуват, що се отнася до постигането на истинско равенство между мъжете и жените, признаването на промените в модела за семейство, съгласуването на личния и професионалния живот и положителните мерки за действие, които ние социалистите винаги сме поддържали.
Не можем да запазим стереотипите завинаги, нито да решим икономическите проблеми, като принудим жените да си останат вкъщи и да се грижат за възрастните хора и децата, както е формулирано в текста на г-жа Záborská, който представя жените като "потенциални майки”, които създават потомство и раждат деца, като преди всичко ги отглеждат заедно с бащите.
С гласа си също така искам да отправя ясно послание до чешкото председателство, което, както обяснява в програмата си за тези шест месеца, също възнамерява да създаде впечатлението за грижа към жените, като окуражава много жени професионалисти да се откажат от кариерата си и да се грижат за семействата си.
Струва ми се, че чешкото председателство не разбира понятието "равенство между мъжете и жените" в най-пълния му смисъл.
Надявам се в рамките на тези шест месеца да можем да предоставим разяснение.
Гн Председател, госпожи и господа, гласувам в подкрепа на доклада на гжа Záborská, относно солидарността между поколенията.
Считам, че понятието "труд", така както понастоящем е формулирано от Европейския съюз, не покрива адекватно всички категории.
Дискриминацията срещу жените или мъжете, които свободно избират да помагат на онези, които не могат сами да се грижат за себе си, или да отглеждат бъдещите поколения, днес е анахронична и старомодна.
Затова съм съгласен с докладчика, когато тя утвърждава съществената необходимост от създаването на устойчиво понятие за труд и от признаване на неплатения труд, извършван от жените и мъжете по отношение на солидарността между поколенията.
Доклад за отхвърляне на дискриминацията, базиран на солидарността между половете и поколенията беше приет днес по време на пленарната сесия на Европейския парламент в Страсбург.
Солидарността между поколенията е едно от структурните и ключови решения в европейския социален модел.
Държавите-членки се ангажират да предприемат действия, с които да елиминират бариерите, които възпрепятстват достъпа на жените до пазара на труда при равни условия с мъжете.
В сътрудничество с държавите-членки и социалните партньори Европейската комисия трябва да преразгледа политическите стратегии, насочени към балансиране на семейния и професионалния живот.
Показателите за заетост на жените потвърждават, че в много аспекти на работата все още има значителни разлики между жените и мъжете, що се отнася до съчетаването на личния и професионалния живот.
В съответствие с целите на Лисабонската стратегия държавите-членки се ангажират с намирането на възможности за заетост на 60 % от жените в трудоспособна възраст.
Комисията следва да представи възгледите си относно новата директива, която засяга конкретни права и закрила, що се отнася до съчетаването на семейния и професионалния живот в семействата, където определени членове изискват грижи.
Имам предвид например семействата с деца, възрастни хора и инвалиди.
Докладът по собствена инициатива говори за подобряване на съществуващата ситуация, що се отнася до оценяването на ролята на жените по отношение на солидарността между половете - грижата за децата, възрастните хора и зависимите лица в семейството.
Докладът, който представих, наистина е революционен, защото това е първият път, когато инициатива на Парламента призовава за признаване на "невидимия" принос на жените към финансовата система и БВП.
Докладът беше единодушно одобрен от Комисията по правата на жените и равенство между половете.
Дори групата на Зелените не гласува против него.
Днес същите тези членове на Европейския парламент представиха алтернативна резолюция, без предварително да предложат каквато и да е консултация преди това.
Цялата левица в Европейския парламент гласува за алтернативната резолюция.
От това си правя две заключения.
Първо, левицата демонстрира, че не уважава работата на Комисията по правата на жените и равенство между половете, въпреки че привидно признава значението й.
Второ, левицата повдигна съмнения по въпроса за равенството и недискриминацията между мъжете и жените, като създава подозрение, че за левицата този въпрос служи само за привличане на вниманието на медиите.
Гласувах против резолюцията.
Тя определено е стъпка в погрешната посока.
Въпреки че съдържа параграфи от оригиналния ми доклад, тя показва, че левицата не уважава работата на милионите жени в Европейския съюз.
Авторите на резолюцията показаха, че все още са вкопчени в старите идеологии, които днес са изгубили валидността си.
Нещо повече, резолюцията по един безпрецедентен начин поставя под съмнение чешкото председателство за това, че просто е предложило обсъждане относно целите от Барселона.
Благодаря, гн Председател.
Гласувах "за".
Притеснен съм, че детската порнография в интернет е феномен, който се разпространява във все по-голяма степен и особено за това, че засяга все по-малки деца.
Сексуалната експлоатация на непълнолетните и детската порнография са сериозно нарушение на човешките права.
Поради тази причина считам за важно в рамките на международното сътрудничество да се предприемат по-сериозни стъпки за филтриране и закриване на уебсайтовете, съдържащи детска порнография, така че доставчиците на интернет услуги да са задължени да блокират подобни престъпни уебсайтове.
Въпреки факта, че в правните системи на държавите-членки се предвиждат наказания и се осигурява доста високо ниво на защита от сексуална експлоатация, сексуално насилие над деца и детска порнография, ние трябва да повишим равнището на закрила на децата както поради непрекъснатото разработване на нови технологии, по-специално интернет, така и поради използването на нови форми на онлайн сприятеляване с деца с цел сексуална злоупотреба от страна на педофили.
Накратко, трябва да разработим кампании за повишаване на осведомеността, насочени към родителите и подрастващите, относно опасностите от детската порнография по интернет и по-специално относно риска от сексуална експлоатация в чат-стаите и форумите.
Аз гласувах в подкрепа на доклада и бих искал да поздравя г-жа Angelilli за разработването на такава трудна, но същевременно важна тема.
Детската порнография е глобален проблем, който се разраства повече от всякога.
Затова и трябва да се положат всички усилия да се борим с него на международно равнище.
Полицейските сили на различните държави-членки следва да обменят информация и да си сътрудничат по такъв начин, че да предотвратят колкото е възможно повече престъпления от този род.
Също така бих искал да подчертая нуждата от разработване на ефективни методи за подпомагане на децата, които са станали жертви на педофилия.
По мое мнение, всички държави в Европейския съюз трябва да обявят сексуалните отношения с непълнолетни до 18 години, когато има употреба на сила, изнасилване или заплахи, за престъпление.
Очевидното експлоатиране на доверието на децата, използването на позицията на авторитет спрямо тях или на въздействие върху тях, включително в рамките на семейството, и злоупотребата с положението на дете, особено поради умствен или физически недъг следва също да се инкриминират.
Държавите в Европейския съюз трябва да изискват доставчиците на интернет услуги да блокират достъпа до уебсайтове, които рекламират секс с деца, а банките и останалите компании за кредитни карти трябва да блокират плащания в уебсайтове с детска порнография.
Гласувах в подкрепа на доклада, защото съм съгласен, че е необходимо "държавите-членки да обявят всички видове сексуална злоупотреба с деца за престъпление", включително и сприятеляването с деца в онлайн среда с цел сексуална злоупотреба.
Трябва да се предотвратява достъпът на осъждани за сексуални престъпления лица до деца чрез трудова заетост или доброволни дейности, които включват редовен контакт с деца.
Държавите-членки се задължават да гарантират, че досиетата за съдимост на кандидатите за определени длъжности за работа с деца се подлагат на проверка, включително като определят ясни правила или насоки за работодателите относно задълженията им в това отношение.
Често Европейският съюз се опитва да предприеме съвместни действия, когато е по-добре нещата да бъдат оставени в ръцете на държавите-членки.
В този случай обаче смятам, че можем да направим нещата различни, ако действаме заедно.
Бичът на детската порнография и сексуалната злоупотреба с деца е сериозна болест на нашето общество, която унищожава живота на онези, които са най-уязвими и най-много се нуждаят от закрила.
Като се има предвид естеството на Европейския съюз и свободното движение на хора, жизненоважно е да използваме различните средства, с които разполагаме, за да се борим с тези отвратителни престъпления там, където се появят.
По-конкретно, важно е информацията за криминално проявените да се съгласува и осъвременява периодично.
Трябва също така да подобрим сътрудничеството с трети страни, така че гражданите на Европейския съюз, които пътуват извън него, за да извършват сексуални престъпления над деца, да могат да бъдат идентифицирани, спрени, преследвани и екстрадирани, ако се налага.
Глобалната роля на Европейския съюз предлага важна възможност да популяризираме ценностите си в държави и региони, където правата на децата не са толкова добре защитени.
Ето защо гласувах в подкрепа на този доклад.
в писмена форма. - (SV) Делегацията на шведските консерватори в Европейския парламент днес гласува в подкрепа на доклада на гжа Angelilli (група на Съюза за Европа на нациите, Италия) относно борбата със сексуалната експлоатация на деца и детската порнография.
Борбата срещу разпространението на детска порнография трябва бъде с приоритет.
Във връзка с това европейското сътрудничество играе много важна роля в различни аспекти.
Поради тази причина ние консерваторите гласувахме в подкрепа на този доклад.
В същото време обаче искаме да отбележим, че не споделяме мнението на докладчика относно две от многото предложения, които бяха направени.
За разлика от докладчика, ние не смятаме, че трябва да правим компромиси със строгата професионална тайна, с която са обвързани определени професии, като адвокати, свещеници и психолози.
Също така смятаме, че едва ли можем да държим доставчика на интернет услуги отговорен за всички обсъждания, които се провеждат на даден уебсайт, включително и в личните разговори в затворени стаи.
Въпреки поставената цел, прекалено е да изискваме всички собственици на уебсайтове в интернет да следят всички лични разговори, които се провеждат там, за да могат да гарантират законността на уебсайта в съответствие с това предложение.
Вместо това, трябва да се съсредоточим върху по-ефективни методи за борба с мрежите, които разпространяват детска порнография, които няма да имат такива сериозни последствия върху неприкосновеността на обикновените интернет потребители.
Гласувах в подкрепа на доклада на гжа Angelilli, защото смятам, че закрилата на правата на децата трябва да бъде приоритет за Европейския съюз и неговите държави-членки.
Законодателството за борба срещу сексуалната експлоатация на децата и детската порнография трябва да бъде осъвременено, като се вземе предвид развитието на новите технологии, особено на интернет, както и използването на някои нови форми на сприятеляване с деца в онлайн среда с цел сексуална злоупотреба от страна на педофили.
Вярвам, че институциите на Европейския съюз и държавите-членки трябва да се съсредоточат най-вече върху увеличаването на капацитета на институциите за борба с тези престъпления.
Тъй като тези престъпления преминават отвъд границите, Европейският съюз трябва да разработи международна мрежа за борба с тях.
В тази връзка подкрепям идеята на ЕВРОПОЛ да създаде специален отдел, който да се занимава с детската порнография и проституция, съставен от експерти по специфични проблеми.
Този отдел трябва ефективно да си сътрудничи с полицейските органи на държавите-членки и на трети държави със съответните компетенции.
Напълно подкрепям доклада по собствена инициатива на г-жа Angelilli и препоръката на Съвета относно борбата със сексуалната експлоатация на деца и детската порнография.
Все още предходните съвместни позиции не са въведени във всички държави-членки, а заплахата за безопасността на децата продължава да се увеличава заради по-големия технологичен прогрес.
Този доклад трябва да осъвремени и засили съществуващите мерки за борба с тези отвратителни прояви и да ги определи като престъпления, наказуеми от закона.
Изпълнението на доклада на гжа Angelilli означава, че закрилата на децата от тези практики на насилие ще се засилва в отговор на развитието на технологиите, като се насочва по-специално към зловещата практика на "сприятеляването с деца в онлайн среда с цел сексуална злоупотреба".
Други важни предложения включват трансграничната проверка на лица, осъждани за сексуална злоупотреба, за да се предотврати достъпът им до работа, където биха имали пряк контакт с деца в други държави-членки, и увеличаване на закрилата на жертвите по време на разследвания и съдебни процеси.
Интернет е жизненоважна част от нашето свързано информационно общество.
Децата са наясно с компютрите повече от всякога, но при тази повишена грамотност и увереност, опасностите, предизвикани от безскрупулни хора, не са ясно видими за тях или за техните по-малко грамотни родители.
Тези разумни предложения имат за цел да защитят най-уязвимите членове на нашите общества.
Гласувах в подкрепа на доклада на г-жа Angelilli относно борбата със сексуалната експлоатация на деца и детската порнография, защото смятам, че е важно да се осъвременят средствата за борба с всички видове експлоатация на деца, така че да се гарантира високо ниво на закрила на децата в Европейския съюз.
Ето защо подкрепям препоръките на настоящия доклад, особено предложението във всички държави-членки да се инкриминират всички сексуални престъпления срещу деца, да се повиши бдителността и да се наблюдават новите форми на сприятеляването с деца с цел сексуална злоупотреба, особено в интернет, и за създаването на "система за предупреждение за изчезнали деца", за да се подобри сътрудничеството на европейско равнище.
Сексуалната злоупотреба с деца и детската порнография са особено противни престъпления, които изискват в ерата на интернет и секстуризма, по-силно законодателство, по-голямо сътрудничество между полицията и правните системи и повишаване на подкрепата за жертвите.
Докладът на г-жа Angelilli заслужава нашата подкрепа.
Бих искал обаче да отбележа, че освен развитието на технологиите, които дават на дегенератите повече възможности да задоволят желанията си, трябва също да обърнем внимание на моралния упадък и девалвацията на ценностите като допълнителни причини за увеличаване на този род престъпления.
Само преди 30 години в името на така наречената свобода на нравите, в търсене на разюздани удоволствия за всички и личния псевдорастеж на индивида от най-ранна възраст, едно определено политическо направление насърчаваше сексуалната активност на непълнолетните, дори на страниците на този изразител на общественото мнение на модерната левица - френския вестник "Le Monde".
Въпреки че този недостоен аргумент е, да се надяваме, отхвърлен, неговите автори продължават да проповядват, а политическото им направление продължава да наставлява, без някога да е признало своята виновност.
В заключение бих искал да знам защо единственото право на децата, което не могат да си позволят в повечето от нашите държави, е правото да се родят.
Както се споменава в настоящото предложение за препоръка на Европейския парламент до Съвета, Конвенцията на Съвета на Европа за закрила на децата срещу сексуална експлоатация и сексуално насилие (Конвенция на Съвета на Европа) - подписана вече от 20 държави от Европейския съюз, е първият законен международен документ, който класифицира като престъпления различните форми на сексуално насилие над деца, включително насилието, извършено, inter alia, с употреба на сила, принуда или заплахи, дори в рамките на семейството.
В този контекст Парламентът призовава всички държави-членки, които все още не са направили това, да подпишат, ратифицират и приложат съответните международни конвенции, като започнат с Конвенцията на Съвета на Европа.
Измежду другите препоръки Парламентът призовава държавите-членки да подобрят законодателството си и сътрудничеството в тази област, за да гарантират, че сексуалните престъпления срещу деца на възраст под 18 години винаги ще се класифицират в Европейския съюз като експлоатация на непълнолетни, и да инкриминират всички видове сексуална злоупотреба с деца.
Независимо от необходимия анализ и суверенно решение на всяка държава по отношение на всяко от решенията на Парламента, ние сме съгласни с основната теза на резолюцията, насочена към закрилата и защитата на правата на децата.
Сексуалната експлоатация на деца и детската порнография са отвратителни престъпления и е необходимо международно сътрудничество, за да се сложи край на това.
Затова днес ние гласувахме в подкрепа на доклада на г-жа Angelilli.
Въпреки това, има аспекти от доклада, които не подкрепяме, например създаването на единно, екстратериториално наказателно законодателство, приложимо в целия Европейски съюз, както и определяне на равнище ЕС кое би трябвало да се счита за престъпление и утежняващо вината обстоятелство.
Гласувам в подкрепа на доклада на г-жа Angelilli относно борбата със сексуалната експлоатация на деца и детската порнография.
В днешно време по-важно от всякога е да защитим развитието и неприкосновеността на децата по всеки възможен начин.
Степента на риск е безспорна, тъй като в повечето семейства и двамата родители работят, дядото и бабата не са в състояние да се грижат за децата и интернет често е единствената форма на забавление.
Сексуалната експлоатация на деца и детската порнография са отвратителни престъпления и е необходимо международно сътрудничество, за да се сложи край на това.
Затова днес аз гласувах в подкрепа на доклада на г-жа Angelilli.
Въпреки това, има аспекти от доклада, които не подкрепям, например създаването на единно, екстратериториално наказателно законодателство, приложимо в целия Европейски съюз, както и определяне на равнище ЕС кое би трябвало да се счита за престъпление и утежняващо вината обстоятелство.
в писмена форма. - (SV) Сексуалните престъпления срещу деца и детската порнография са сред най-отвратителните престъпления, за които са отговорни хората.
Това са престъпления, за които трябва да има тежки наказателни санкции или сериозни надеждни грижи, ако извършителят е душевноболен.
Докладът предлага много конструктивни мерки за по-успешно справяне с тези потресаващи социални проблеми.
Държавите-членки са призовани да ратифицират и прилагат всички международни конвенции в тази област, те следва да получат помощ за да подобрят законодателството си в тази област, а детският секстуризъм следва да бъде инкриминиран във всички държави-членки.
Това изцяло съответства на представата ми за Европейския съюз като съюз на ценностите.
Подкрепям голяма част от съдържанието на доклада и гласувах "за" в много отделния гласувания.
Въпреки това, докладът се стреми също така да хармонизира наказателното законодателство в рамките на Европейския съюз и да установи система от превантивни мерки, финансирани от фондовете на ЕС, въпреки факта, че това е световен проблем, който трябва да се урежда посредством конвенциите и споразуменията на равнище ООН.
Трудно е да се пренебрегне впечатлението, че още веднъж се сблъскваме с пример на цинично използване на един ужасен социален проблем с цел да се укрепи позицията на Европейския съюз за сметка на независимостта на държавите-членки.
Наказателното право е абсолютно критична част от компетенциите на суверенната държава.
Поради тази причина гласувах против доклада като цяло.
Гласувах в подкрепа на доклада на гжа Angelilli относно сексуалната експлоатация на деца, защото този въпрос засяга едно от най-безчестните и нечовешки деяния, които трябва да бъдат наказвани с мерки, приети от всички държави-членки.
В Румъния върху голяма част от този проблем няма светлина.
Разполагаме с малко данни относно това до какви размери е достигнал.
Ето защо смятам, че приемането на този доклад ще спомогне за разширяването на кампаниите, които предоставят информация, привличат вниманието и предупреждават за сексуалната злоупотреба с деца; ще увеличи броя и спектъра на дейностите, насочени към откриване на непълнолетни, които са сексуално експлоатирани; ще установи услуги за реадаптация, а впоследствие ще провежда периодични проверки на състоянието им; както и ще подобри системата за регистриране и наблюдаване на случаите на сексуална злоупотреба с деца.
Нещо повече, считам, че на малолетните и непълнолетни жертви на трафика на хора трябва да се осигурят услуги със специалисти във временни центрове, включително съдействие и реадаптация във всички държави-членки.
Подкрепям този доклад, който призовава останалите три държави, които все още не са направили това, да приложат рамковото решение на Съвета относно борбата със сексуалната експлоатация на деца.
Подкрепям увеличаването на нивото на защита на децата, по-специално в интернет, както и при използването на други развиващи се нови технологии.
Докато Европейският парламент обсъжда как децата да бъдат по-добре защитени, ислямският свят се движи в противоположната посока.
Най-старшият ислямски духовник в Саудитска Арабия описа момичета на възраст 10 или 12 години като "годни за брак" и е изискал правото на детските бракове да се реализира.
Заради ислямските имигранти, това ще има влияние и над Европа и трябва да се подготвим за една такава вероятност.
На децата ни трябва да бъде осигурена най-добрата възможна защита.
Тъй като извършителите на сексуални престъпления, които преследват деца, често повтарят престъпленията си, трябва да установим регистър в целия Европейски съюз с имената на потенциалните извършители на сексуални престъпления, педофилите и хората с подобни проблеми в поведението.
Трябва да се борим по-ефективно с насилието срещу деца и злоупотребата с деца във всичките им форми и да увеличим наказанията за сексуален контакт с деца и за притежание на детска порнография.
Гласувах в подкрепа на доклада Angelilli, защото той ще спомогне да увеличим закрилата за нашите деца.
Информационните технологии се развиват и разрастват в Европейския съюз, тъй като живеем в "цифровия век".
Преимуществата от тези технологии и удобствата, свързани с тях от гледна точка на работните места, образованието, социалния живот и проучванията, са огромни.
Това обаче не означава, че трябва да пренебрегваме опасностите, свързани с тях.
Има особена свобода, свързана с интернет - свободата без физически или практически граници.
Тази свобода може да бъде положителна, като цяло, но тя може да бъде използвана и за сексуална експлоатация на деца и детска порнография.
Няма нищо по-важно от здравето, благосъстоянието и бъдещето на нашите деца.
Трябва да направим всичко възможно да ги предпазим от вреди.
Затова съм щастлив да подкрепя доклада на гжа Angelilli и да я похваля за цялата работа, която е свършила по него.
Гласувах в подкрепа на доклада на гжа Angelilli относно борбата със сексуалната експлоатация на деца и детската порнография, тъй като той изисква спазване, което би трябвало да се подразбира, от всички държави-членки на настоящото международно право и преразглеждане на рамковото решение на Съвета с цел да се подобри закрилата на децата на европейско равнище.
Статистиката на Организацията на обединените нации е драматична.
Мнозинството от жертвите на трафик на хора с цел сексуална експлоатация са деца и юноши.
Необходимо е международно сътрудничество в една цялостна борба срещу тези престъпления и всички държави-членки следва да гарантират, че техните извършители на престъпления ще бъдат съдени.
Гласувах в подкрепа на доклада на г-жа Angelilli, защото имаме нужда от БЪРЗИ, ЕФЕКТИВНИ действия, за да се борим с причините и най-вече, с последствията от сексуалната експлоатация на деца и детската порнография.
Нашите деца все повече се оказват сами, тъй като ние сме все по-заети.
Ето как те стават жертва на опасни изкушения.
Ангажиментите на Европейския съюз, изразени от члена на Комисията Barrot, ни предоставят гаранции, че от м. март ще имаме отлична правна рамка.
Гласувах в подкрепа на този доклад, насочен към адаптиране и утвърждаване на Рамковото решение от 2004 г. с цел децата да бъдат защитени от сексуална експлоатация и насилие.
Като се има предвид по-конкретно развитието на технологиите (особено интернет), оказва се, че е необходимо праговете на закрила в рамковото решение да бъдат повишени.
Склоняването на деца за сексуални цели следва да се приема за престъпление.
Сътрудничеството между държавите-членки трябва да бъде засилено от гледна точка на обмяната на информация за досиетата за съдимост, свързани с присъди за сексуално насилие, така че осъдените за подобни престъпления да не могат да заемат работни места, които включват пряк контакт с деца.
Закрилата на жертвите също трябва да бъде подобрена.
Гласувах в подкрепа на доклада, внесен от гжа Angelilli, който е насочен към въпроса за борбата срещу сексуалната експлоатация на деца и детската порнография, като набляга на превантивните мерки, които трябва да бъдат взети предвид от държавите-членки, когато създават законодателната си рамка за борба със сексуалната експлоатация на деца и детската порнография.
Докладът звучи и като предупредителен сигнал що се отнася до слабото прилагане на съществуващото рамково решение, заедно със съответните международни инструменти, по-конкретно Конвенцията на Съвета на Европа за закрила на децата срещу сексуална експлоатация и сексуално насилие, по която Румъния е страна от 2007 г., а изисква и включване на нови сексуални престъпления.
Държавите-членки трябва да окуражават жертвите на сексуална експлоатация да се свързват с полицията и съответните съдилища, компетентни по наказателни и граждански въпроси.
Те трябва също така да обяснят и информират законните представители на непълнолетните и персонала, който има пряк контакт с непълнолетни относно опасностите, свързани със сприятеляването с деца в онлайн среда с цел сексуална злоупотреба.
Всички тези опасности могат да бъдат ограничени чрез установяване на национални органи за контрол и чрез сътрудничество с доставчиците на интернет услуги, които да блокират материалите или уебсайтовете с детска порнография.
Гн Председател, госпожи и господа, гласувам в подкрепа на доклада на г-жа Angelilli относно борбата със сексуалната експлоатация на деца и детската порнография.
В действителност осъждането на тези практики не е достатъчно за изкореняването на тези изключително тежки нарушения на правата на човека.
Обезпокоително е обаче, че не всички държави-членки са се съобразили с разпоредбите на Рамково решение 2004/68/ПВР на Съвета от 22 декември 2003 г.
Това решение, между другото, се нуждае от осъвременяване с цел да се увеличи закрилата на децата, както и с оглед на постоянното развитие на новите технологии, особено интернет, и използването на нови форми на сприятеляване с деца в онлайн среда с цел сексуална злоупотреба от страна на педофили.
Изцяло съм съгласен с докладчика, с предоставения подробен и конструктивен доклад, разкриващ отлично експертно познаване на проблема.
Детската порнография е деликатна тема, която винаги трябва да бъде в центъра на вниманието на европейските и националните органи.
Държавите-членки на Европейския съюз следва сурово да наказват всеки вид сексуална злоупотреба с деца и сприятеляването с деца в онлайн среда.
Приветствам решението на Европейския парламент да изиска държавите-членки да поемат категоричен ангажимент за борба със сексуалната злоупотреба с деца, особено като се има предвид колко уязвими спрямо насилието са децата, които използват чат-стаите и интернет форумите.
Имайки това предвид, ефективното сътрудничество между националните органи и доставчиците на интернет услуги е от съществена важност не само, за да се ограничи достъпът на децата до уебсайтове с порнографско съдържание, но също така, за да се блокира достъпът на деца до уебсайтове, които рекламират възможността да се извършват сексуални престъпления.
Има и препоръки за създаване на национални схеми за осигуряване на психологическа реадаптация, както на извършителите на сексуални престъпления, така и на жертвите на сексуално насилие.
Бих искала да наблегна на факта, че всяка държава-членка трябва да води индивидуален регистър за извършителите на сексуално насилие над деца и да предотвратява наемането на работа на такива извършители в сектори, които включват работа с деца.
в писмена форма. - (NL) Гласувах категорично в подкрепа на доклада относно борбата със сексуалната експлоатация на деца и детската порнография.
Безспорно сприятеляването с деца в онлайн среда с цел сексуална злоупотреба (сближаването с деца със сексуални цели) и педофилските чат-стаи трябва да подлежат на наказание.
В допълнение, циничните престъпления, включващи деца, трябва да попадат в обхвата на екстратериториалното наказателно законодателство.
Също така Европейският съюз трябва да може да използва общия бюджет, за да финансира програмите за интервенция на ЕС с цел да се предотврати рецидивизмът при извършителите на сексуални престъпления.
Подкрепям също така предложението, в което Комисията, заедно с големите компании за кредитни карти, ще разгледат техническата възможност за блокиране или спиране на системите за плащане по интернет на уебсайтове, в които се продава детска порнография.
Накрая, призовавам седемте държави-членки на Европейския съюз, които все още не са подписали Конвенцията на Съвета на Европа за закрила на децата срещу сексуална експлоатация и сексуално насилие, да го направят скоро.
Това се отнася също и за осемте държави-членки, които все още не са ратифицирали Факултативния протокол към Конвенцията на ООН за правата на детето относно търговията с деца, детска проституция и детска порнография от 2000 г.
в писмена форма. - (EL) Политическите сили, които подкрепят империалистическото варварство, войната, ограбването на ресурсите за производство на блага и експлоатацията на народите, са солидарно отговорни за всекидневните престъпления, които се извършват срещу милиони деца по света.
Те са отговорни за милионите деца, които са гладни, недохранени, които са принуждавани да работят и които живеят под прага на бедността в държавите от "цивилизования Запад", за милионите деца, жертви на сексуална експлоатация, и за процъфтяващата индустрия с детска порнография, която прави оборот и реализира приходи от над 3 милиарда EUR само от интернет.
Наказателните мерки, предложени в доклада, няма да са в състояние да предпазят децата, защото не могат и няма да се насочат към главната причина, която поражда разложение и поквара до невиждани нива: печалбарството и дълбоко прогнилата експлоататорска капиталистическа система.
Нито пък мерки като отмяна на принципа non bis in idem, наблюдение на комуникациите и своеволна намеса на органите на прокуратурата в интернет могат ефективно да допринесат за закрилата на детето.
Напротив, опитът показва, че там, където са предприети подобни мерки, обикновено като изключение в името на борбата с престъпления, които предизвикват всеобщо негодувание и отвращение, целта е избирателите да се съгласят с такива условия, така че по-късно последните да могат да бъдат използвани за ограничаване на личните права и демократичните свободи.
в писмена форма. - (SV) Гласувах против доклада за хармонизиране на наказателното законодателство в Европейския съюз във връзка със сексуалните престъпления срещу деца.
Подкрепям стабилното сътрудничество в рамките на ЕС за борба със сексуалната експлоатация на деца и детската порнография, но смятам, че наказателното право следва да бъде национален въпрос.
Закрилата на децата и младите хора от сексуална злоупотреба е важен въпрос, всъщност, това е проблемът на нашето време.
Винаги съм подкрепяла приоритетните права на родителите в отглеждането на децата им, но в този случай държавата също трябва да защитава децата и юношите.
Тази закрила засяга не само интернет.
Тя засяга и рекламите в медиите, които трябва да бъдат благоприлични и съответстващи на моралните ценности и не трябва да нарушават правото на невинност на младите хора.
Родителите играят специална роля в закрилата на децата от сексуална злоупотреба.
Всеобщата декларация за правата на човека ясно посочва в член 26.3, че родителите имат право с приоритет да избират вида образование, което да получат техните деца.
Образованието, дадено от родителите включва и образование за отговорна употреба на медиите.
Но родителите не могат постоянно да изпълняват образователната си роля, ако не разполагат със съответното време, което да посветят на семейството и децата си.
Държавата трябва да разрешава на родителите това свободно време.
Интернет никога няма да може да замени отделеното време за разговор между родители и деца.
Една компютърна игра не може да замени разговора с баба.
Джойстикът не е еквивалентен на един час прекаран с дядо в гаража.
Истинското семейство е мястото за закрила на децата и родителите са техните първи закрилници.
Ето защо аз започнах един проект в Словакия, адресирайки го главно към родителите: "Знаете ли къде е детето ви сега?"
В едно цивилизовано общество трябва да поставяме безопасността на децата си над всичко.
Сексуалната експлоатация е нарушение на правата на детето на грижи и закрила.
Сексуалната експлоатация оставя децата с психологически белези и понякога дори с физически такива и по този начин намалява очакванията им да водят един достоен живот.
Бих искал да подкрепя идеята, предложена от докладчика, г-жа Angelilli, че рамковото решение от 2004 г, което понастоящем е в сила, трябва да бъде осъвременено.
Приветстваме решението, чрез което този процес на осъвременяване трябва да бъде извършен с цел да се повиши нивото на закрила на децата, особено що се отнася до новите заплахи, създадени от интернет и другите нови системи за комуникация.
Държавите-членки трябва да гарантират, че законодателството ще бъде изменено така, че уебсайтовете с криминално съдържание да бъдат блокирани.
Трябва да насърчаваме сътрудничеството между държавите-членки, за да се сложи край на този род престъпления и активно да се борим с детската порнография и останалите форми на сексуална експлоатация на деца с търговска цел.
Ние имаме нужда от всеобща глобална стратегия, наред с дипломатическо и административно сътрудничество, за да гарантираме, че това законодателство се прилага за благото на децата.
Трябва да предложим закрила на жертвите на насилие.
Трябва също така да сложим край на секстуризма.
Поправки на вот и намерения за гласуване: вж. протокола
Одобряване на протокола от предишното заседание: вж. протокола
Действия, предприети вследствие позиции и резолюции на Парламента: вж. протокола
Реинтегриране на задържаните от Гуантанамо - Предполагаемо използване на европейски държави от ЦРУ с цел транспортиране и незаконно задържане на затворници (разискване)
Следващата точка включва изявления на Съвета и на Комисията относно репатрирането и реинтегрирането на задържаните от Гуантанамо и предполагаемото използване на европейски държави от ЦРУ с цел транспортиране и незаконно задържане на затворници.
Г-н Председател, напълно съм наясно, че въпросът с Гуантанамо е предмет на голяма загриженост за този Парламент.
Наясно съм също така, че Парламентът чрез различите резолюции, приети от 2002 г. насам, последователно е изразявал мнението си по този конкретен проблем.
Затова считам, че приветствате, както направи това Съветът, решението на президента Обама да закрие лагера в Гуантанамо до една година.
Председателството изрази това становище чрез изявление, което беше направено скоро след като президентът Обама подписа заповедта.
Както вероятно знаете, министрите недвусмислено приветстваха това решение на последното заседание на Съвета по общи въпроси и външни отношения.
Президентът Обама обяви също така решението си да преустанови делата на военния трибунал, да потвърди Женевската конвенция, да прекрати програмата за тайно задържане и да сложи край на суровите разпити.
Тези навременни събития ще ни позволят да укрепим още повече трансатлантическото сътрудничество в областта на борбата срещу тероризма.
Разбира се, решението лагерът в Гуантанамо да бъде закрит е преди всичко отговорност на Съединените американски щати.
Независимо от това, предвид нашия общ интерес в борбата срещу тероризма и за зачитане на правата на човека и принципите на правовата държава, на срещата на Съвета миналата седмица министрите обсъдиха начините, по които държавите-членки могат да предложат практическа помощ на САЩ и по-конкретно дали могат да приемат бивши задържани.
В своята заповед за закриване на лагера в Гуантанамо президентът Обама нарежда преразглеждане на статута на всички задържани.
В момента това е в процес на изпълнение.
Реинтегрирането на задържаните ще засяга онези, които подлежат на освобождаване във връзка с това преразглеждане.
Въпросът дали държавите-членки могат да приемат бивши задържани е въпрос на национално решение.
Въпреки това, миналата седмица беше постигнато съгласие, че е желателен общ политически отговор и че допълнително би могла да бъде разгледана възможността за координирани действия на европейско равнище.
Тази тема повдига голям брой политически, правни въпроси и въпроси, свързани със сигурността, които се нуждаят от допълнително проучване и консултации, и които - това също е много важно - ще изискват ангажираността на министрите на правосъдието и вътрешните работи на държавите-членки.
Този процес току-що започна и Съветът ще се върне към проблема, веднага щом някои от тези въпроси се изяснят допълнително.
Това е предмет на текуща работа и Комитетът по политика и сигурност я обсъжда днес.
Разбирам напълно продължаващия интерес в този Парламент, който намира отражение в проекторезолюцията, внесена на тази сесия, която аз прочетох.
Бих искал да ви уверя, че Председателството ще обърне сериозно внимание на този въпрос и ще ви държи напълно информирани за резултата от следващи обсъждания в Съвета, както и относно всички други промени.
Г-н Председател, поздравявам гн Vondra и се радвам, че съм в състояние на откликна на това, което той току-що каза, тъй като е очевидно, че Комисията трябва да работи в тясно сътрудничество с Председателството по този труден въпрос.
Бих искал също така специално да изразя подкрепата си за г-жа Ferrero-Waldner, която в последния момент беше възпрепятствана да се присъедини към нас тази вечер.
Затова ще говоря от нейно и от мое име.
Комисията приема много добре инициативите, предприети от президента Обама от момента на встъпването му в длъжност.
Налице са всички елементи за възобновяване на отношенията между САЩ и Европа и Комисията ще положи големи усилия, за да възроди това партньорство.
Най-забележителният пример за смяната на посоката от Съединените американски щати е намерението им да преразгледат въпросите, свързани с правата на човека във връзка с третирането на лицата, заподозрени в терористична дейност.
Ние, разбира се, приветстваме желанието на президента Обама по-бързо да закрие лагера за задържане "Гуантанамо", да се обърне към ислямския свят и да потвърди ангажимента на Съединените американски щати към мирния процес в Близкия изток.
Със задоволство забелязваме и други, също толкова важни детайли в заповедите, подписани на 22 януари, а именно - закриването на секретните затвори на ЦРУ, тоталната забрана на употреба на изтезания и жестокост, на нечовешко или унизително отношение и прекратяването на съдебните процеси на военните трибунали.
Европейският съюз поддържа активен политически диалог със Съединените американски щати, в който разбира се, даваме приоритет на спазването на правата на човека по света.
Също така ние сме активни партньори на САЩ в борбата срещу терористичните заплахи, но винаги съобразно нашите ангажименти във връзка с правата на човека.
Задържането без процес на затворниците в Гуантанамо в течение на повече от няколко години даде предимство на терористичните групи, които се опитват да радикализират и да привлекат нови членове.
Европейският съюз вече изрази несъгласието си с Гуантанамо.
Вашият Парламент, Европейският парламент, непрестанно призоваваше за неговото закриване, защото борбата срещу тероризма трябва да се провежда в съответствие с международното право.
В борбата срещу тероризма е важно да се спазват правата на човека не само защото е въпрос на принципи, но и за да се противодейства на радикализирането по целия свят.
Считаме, че правата на всички задържани, предвидени в международното право, трябва да бъдат спазвани.
С изключение на случаите на въоръжен конфликт, лицата не следва да бъдат задържани произволно и следва да имат право на справедлив, законен процес.
Повдигнахме тези въпроси в рамките на политическия диалог със Съединените американски щати.
Европейският парламент изигра важна роля в повишаването на осведомеността по този въпрос.
Бих добавил все пак в отговор на г-н Vondra, че случаят на всеки от задържаните в лагера в Гуантанамо трябва да бъде преразгледан от американските органи.
Току-що започна работа работна група под председателството на министъра на правосъдието на САЩ, в която участват и държавните секретари по отбраната и вътрешната сигурност, и високопоставени длъжностни лица.
Президентът Обама обяви, че ще бъдат положени нови дипломатически усилия за откриване на решение за проблема с Гуантанамо.
На последния Съвет на министрите на външните работи от 26 януари, както трябва да е докладвала гжа Ferrero-Waldner, се проведе кратко обсъждане във връзка с Гуантанамо.
Няколко държави-членки изразиха желанието си за установяване на обща рамка за съгласуван подход на Европейския съюз, въпреки че, на първо място, г-н Vondra, самите държави-членки решават за всеки конкретен случай как ще отговорят на искания от страна на Съединените американски щати.
Ние предложихме в тясно сътрудничество със секретариата на Съвета да разгледаме тези въпроси по-обстойно.
Проучваме въпроса как трети страни могат да приемат бивши задържани.
Дори ако по принцип освободените задържани са длъжни да се завърнат в родните си страни, някои от онези, които е вероятно да бъдат освободени след преразглеждането, не биха могли да се върнат в родината си поради страх от преследване, изтезания или малтретиране.
Заедно със Съединените американски щати бихме искали да проучим подробно какво може да направи Европейският съюз, за да подпомогне установяването на тези хора на сигурно място.
Въпреки това, тези конкретни случаи ще повдигнат деликатни и сложни въпроси, на които предварително трябва да се обърне внимание.
Принципът никога не се променя: ние следва да направим каквото е необходимо, за да гарантираме абсолютното зачитане на правата на човека.
При всички случаи искаме да заемем положителна и градивна позиция, що се отнася до новата американска администрация.
В същото време трябва и да вземем всички необходими мерки, за да сме сигурни, че подходът на Европейския съюз съответства на задълженията относно правата на човека и нашето собствено законодателство.
Този подход няма да бъде нито лесен, нито бърз.
Ще се изправим пред сложни въпроси, които изискват координиране на действията на държавите-членки, за да се достигне до съгласуван отговор от страна на Европейския съюз.
Ще направим всичко, което е по силите ни, за да съдействаме в разискването относно практическите мерки, които следва да бъдат взети на равнището на Общността.
Към момента САЩ не са отправили официално искане.
Както г-жа Ferrero-Waldner неведнъж е казвала, необходимо е положително сътрудничество.
Ние трябва да работим заедно с държавите-членки за това.
На следващия Съвет по правосъдие и вътрешни работи на 26 февруари ще призовем държавите-членки да предприемат съвместен подход и също така можем да използваме прецедента на решението, използвано, когато палестинците бяха приети в Европа веднага след събитията в църквата "Рождество Христово" през 2002 г.
Разбира се, Комисията иска да подпомогне онези държави-членки, които решат да приемат бившите задържани в Гуантанамо на територията си.
Очевидно все пак зависи от тези държави-членки да определят статута на бившите задържани, които също са и граждани на трети страни, и които евентуално биха били прехвърлени на тяхна територия.
Всеки случай ще се разглежда индивидуално, като се вземе предвид ситуацията на всеки човек, хуманитарните съображения и потенциалната заплаха за сигурността.
Решението за приемане и определяне на статут, в края на краищата, попада в компетенциите на всяка държава-членка.
Този подход обаче трябва да е част от съвместна рамка, доколкото това е възможно.
Г-н Председател, това е, което имам да кажа от мое име и от името на г-жа Ferrero-Waldner.
Питам се дали сега е моментът да направя изявление относно транспортирането и незаконното задържане на затворници в района на Европа.
Тогава ще продължа и ще направя изявление, което, макар и кратко, ще отговори на много от въпросите на Парламента.
То засяга използването на европейски държави от ЦРУ с цел транспортиране и незаконно задържане на затворници.
Линията, която възприе Комисията от самото начало, се опира на три идеи: първо, войната срещу тероризма трябва да се води при пълно зачитане на основните права; второ, истината, каквато и да се окаже тя, трябва да бъде установена; трето и най-важно за мен, подобни действия трябва да бъдат избягвани в бъдеще.
Комисията неведнъж е изразявала позицията си, че практиките, считани за извънредно предаване на престъпници, и тайното задържане са нарушение на основните права, гарантирани от Европейската конвенция за правата на човека и Хартата на основните права.
Комисията заяви също така, че е от особена важност за всички заинтересовани държави-членки да проведат изчерпателни, независими, безпристрастни разследвания, за да установят истината, каквато и да е тя.
Това е положителен ангажимент, произтичащ от Европейската конвенция за правата на човека.
Трябва да се каже, че в няколко държави-членки вече са започнали разследвания.
Що се отнася до твърденията за тайно задържане в Полша, Комисията писа неколкократно до полските органи.
Тъй като на мен ми бе поверена отговорността за въпросите на "правосъдието, свободата и сигурността”, самият аз писах до полските органи на 28 май 2008 г., за да подчертая важността на провеждането на подходящите разследвания.
След това писмо, през м. август 2008 г. заместник-министърът на правосъдието ме уведоми, че най-после е започнало криминално разследване и че ще ме информира за неговите резултати.
Смятам, че това е сериозен напредък.
Също така се обърнах и към Румъния по въпроса за тайното задържане.
През м. юни 2008 г. министър-председателят на Румъния ми изпрати доклада на разследващата комисия на румънския Сенат.
След по-нататъшни контакти румънските органи решиха да проведат допълнителни разследвания, за да проучат информацията, включена във втория доклад на г-н Marty, който беше избран за докладчик от Европейския съвет.
Само подобен подход, който акцентира върху нуждата от провеждане на подходящи разследвания на национално равнище, ще ни позволи да продължим напред.
Съюзът и Комисията не разполагат нито с властта, нито с ресурсите да заместят държавите-членки в задачата по разкриване на истината.
Само инструментите за разследване и ресурсите на държавите-членки могат да бъдат адекватни за тази задача.
Очевидно Комисията, и аз ще поема ангажимент към вас, се надява, че тези разследвания ще бъдат завършени и ще позволят там, където това е уместно, да се определи кой носи отговорност и там, където е уместно, да се гарантират компенсации за жертвите.
В допълнение към исканията към държавите-членки за провеждане на разследвания, един от практическите приноси на Комисията, след резолюцията на Европейския парламент от 2 февруари 2007 г., беше да се изясни дефиницията на "държавни въздухоплавателни средства" и докато аз бях член на ЕК, отговарящ за транспорта, представих съобщение относно гражданската и бизнес авиацията, което изяснява въпросите.
Парламентът също изиска оценяване на националното антитерористично законодателство.
За да получи представа за настоящата ситуация, Комисията изпрати въпросник до държавите-членки относно ефективността на мерките за борба срещу тероризма и за връзката им с основните права.
Комисията получи отговори от всичките 27 държави-членки и документ, представящ тези отговори, ще бъде публикуван през следващите шест месеца.
В момента е необходимо да се хвърли истинска светлина върху всички тези отговори.
Това е всичко, г-н Председател; отнех доста време, госпожи и господа, но е вярно, че докато това е сфера, в която Съюзът има ограничени правомощия, Комисията се стреми да окуражава истината да излезе на светло и да насърчава зачитането на основните права.
Мога да кажа само едно, но казвайки го, поемам личен ангажимент.
Аз, разбира се, ще продължа да се уверявам, че преди всичко, цялата истина е установена, така че да можем да сме сигурни, че подобни непростими действия няма да се повторят.
Г-н Председател, аз очаквах два отделни въпроса: Гуантанамо, от една страна, и тайните задържания и предавания - от друга.
Както всички ние знаем, през първите дни след встъпването си в длъжност президентът Обама всъщност взе три решения.
За първото вече ви казах, т.е. за Гуантанамо, но имаше и две други важни решения.
Първо, той сложи край на секретната програма за задържане на ЦРУ.
Президентът нареди в бъдеще всички задържани лица, държани от САЩ, да бъдат задължително регистрирани в Международния комитет на Червения кръст.
С това решение той уреди въпрос, който даваше повод за загриженост както на Съвета, така и на Европейския парламент.
Затова и Съветът радушно приветства това решение.
Сигурен съм, че то се приветства също толкова радушно и от Парламента.
Президентът Обама прекрати също така прилагането на "засилени" техники за разпит от ЦРУ.
Следователите от САЩ вече не могат да се позовават на правните становища относно изтезанията и другите методи на разпит, съставени след 11 септември.
Това решение е важно.
Европейският съюз е ангажиран с пълна забрана на изтезанията и жестокото, нечовешко и унизително отношение.
Що се отнася до третото решение, президентът Обама нареди също извършване на преглед на политиките на транспортиране и предаване, за да се гарантира, че те са в съответствие със задълженията на САЩ по международното право.
Занапред политиките не трябва - цитирам - "да водят до прехвърляне на лица в други държави, за да бъдат подложени на изтезания или друго с цел или с последствие подкопаване или заобикаляне на ангажиментите или задълженията на САЩ за осигуряване на хуманно отношение към лицата под техен арест или контрол".
Убедени сме, че тези решения, взети заедно с решението за затваряне на Гуантанамо, което вече споменах, допълнително ще заздравят сътрудничеството със САЩ в борбата срещу тероризма.
Мисля също, че то може да възстанови един по-добър климат в трансатлантическите отношения и може да отговори на чувствата, които бяха изразени много категорично в този Парламент, както и сред съществена част от общественото мнение в Европа.
Сега мисля, че от самото начало ние всички можем да се съгласим с една важна мисъл: че контекстът на днешното обсъждане се промени неизмеримо.
Наясно съм също, че твърденията за използване на европейски държави от ЦРУ с цел транспортиране и незаконно задържане на затворници, бяха повод за дълбока загриженост сред мнозина членове на Парламента.
Вие наблюдавахте тези въпроси много отблизо, не на последно място чрез дейностите на временната комисия.
Позицията на Парламента бе ясно изразена в резолюцията ви от м. февруари 2007 г.
Искам да подчертая пред вас, че Съветът винаги е наблягал на ангажимента си за ефективна борба срещу тероризма, с използване на всички налични законни средства, тъй като тероризмът, като такъв, е заплаха за системата от ценности, основана на принципа на правовата държава.
Съветът също неведнъж е заявявал, че наличието на секретни обекти за задържане, където задържаните лица се намират в правен вакуум, не е в съответствие с международното хуманитарно право и това по правата на човека.
Това е мнението ни и сега и ние сме ангажирани с него, но промяната в контекста, предвид актуалното развитие на нещата в САЩ, означава, че бих искал също да се съсредоточа основно върху бъдещето.
Нека гледаме напред, а не назад.
Съветът енергично приветства неотдавнашното решение на президента на САЩ по този въпрос.
Трансатлантическата общност е общност на споделени ценности и трябва да остане такава, ако искаме да сме способни да защитаваме интересите си в глобалния свят.
Няма съмнение, че човешките права и подкрепата за принципа на правовата държава в борбата срещу тероризма са част от това общо наследство.
Г-н Председател, госпожи и господа, трябва ли затворници от Гуантанамо да бъдат приети в Европейския съюз?
Това е въпросът, който трябва да си зададем днес.
Отговорът ще зависи от съображенията, от които изберем да се ръководим.
Някои хора твърдят, че затворниците са били изтезавани.
Това е причина да ги приемем, от съображения за хуманност.
Без съмнение е вярно, че изтезанията са най-нечовешката и унизителна практика.
Ако тези хора са били изтезавани, те имат право на нашето съчувствие, независимо от отделните обвинения, които им се повдигат.
Това ли обаче е единственият аспект, който трябва да разгледаме?
Например мнозина от хората, които са или са били затворени в Гуантанамо, са преминали през тренировъчни лагери за терористи в Афганистан след 11 септември.
Те не са били туристи, желаещи да се насладят на красотите на страната, а потенциални терористи.
Длъжни сме да защитим европейските граждани от потенциални терористи.
За съжаление, изтезания се прилагат по цял свят и ние неотклонно ги осъждаме.
Още не сме стигнали дотам да кажем, че всеки, който е бил изтезаван, има право да бъде приет в Европа.
Това още не сме направили и си имаме сериозни причини.
Вместо това сме претеглили това съображение във връзка с необходимостта от сигурност в Европейския съюз.
Трябва да направим същото и в този случай.
Трябва да сме сигурни, че в Европа няма да нахлуят потенциални терористи и следователно при преценката на този проблем бих искал да видя, че необходимостта от сигурност се ползва с най-висок приоритет над всички други съображения.
Гн Председател, госпожи и господа, моят колега Claudio Fava ще говори от името на нашата група по въпроси, отнасящи се до полетите на ЦРУ и тази част от обсъждането.
Аз ще се съсредоточа върху въпросите, свързани със закриването на лагера "Гуантанамо" и ще започна с отговор на Hartmut Nassauer.
Вярно е, че изискванията за сигурност на народите на Европейският съюз са стандарт, с който трябва да съизмерваме действията си.
Бих искал обаче да започна с въпроса: кое вреди повече на сигурността ни?
Дали това е страхът да приемем тук затворници от Гуантанамо, тъй като се смята, че те ще се явят риск за сигурността след освобождаването им?
Или, по-вероятно, дали това е фактът, че съществуването на този лагер, което е в разрез с международното право и нарушава правата на човека, е основната причина зад вълната от мощен гняв, обзел милиони хора по цял свят?
Това е защото т.нар. западен свят, който безспорно бе провокиран по безпрецедентен начин от събитията на 11 септември, до известна степен не бе в състояние да повлияе на случващото се и поради това трябваше да приеме факта, че президент на Съединените американски щати пренебрегна основни права на човека, тъй като сметна това за подходящ отговор на тази провокация.
Считам, че това допринесе повече за засилване на несигурността в света, отколкото ако сега, когато друг президент иска да върне страната си към предишното й величие, като направи Съединените американски щати символ на спазването на основните права по цял свят, ние европейците кажем сега, че не искаме да имаме нищо общо с това, вие трябва сами да си направите извода какво да се прави в тази връзка.
Бихме изпратили послание, че конфедерация от държави като Европейския съюз, която мисли, че е и наистина е общност на правовия ред, иска да избяга от отговорностите си, като използва този аргумент в момента, в който на едно незаконно положение е сложен край.
Не може да очакваме гражданите ни да приемат това като риск за сигурността.
Това е грешното послание.
То е гибелно, защото поведението ни би било по-лошо, отколкото на тези хора, които като Барак Обама отиват там и заявяват, че въпреки всички рискове, които самите те поемат, въпреки несъгласието на военните, въпреки съпротивата в САЩ, тъй като хората там също казват "оставете ги в Гуантанамо, не ги водете тук, тук те представляват по-голям риск", които казват че въпреки цялата тази съпротива, има символично значение фактът, че новият президент се връща към спазването на правата на човека и основните права, включително на правата на тези, които сами не са показали никакво уважение към тези ценности.
Отказът да му се помогне в такова положение би бил неправилен и в разрез с разбирането най-малко на моята група относно задачата на Европейския съюз, която е да гарантира, че общността, управлявана от закона, която сме създали във вътрешен план, се изнася като аспект на международната политика.
Можем да направим това само като допринасяме по един заслужаващ доверие начин в рамките на собствените ни граници за гарантиране на това, основните права на всеки човек да са с приоритет.
Гуантанамо е място на позор.
То е място на изтезания.
По тази причина то е също така символ на факта, че западната конфедерация на държави не може да претендира, че практикува това, което проповядва, а именно че най-важно от всичко е, че човешкото достойнство е неприкосновено.
Това е първият член от нашата Харта на основните права.
В Хартата не се посочва, че тази неприкосновеност може да бъде намалявана.
Чувството ни за превъзходство над философията на терористите има нещо общо с факта, че ние казваме, че ще предоставим на тези хора основните им права, макар те да желаят с действията си да отнемат тези права на другите.
Поради тази причина считам, че можем да дадем по-голям принос за сигурността на света, като затворим Гуантанамо, като подкрепим Барак Обама и като играем активна роля, ако администрацията на САЩ поиска да сторим това, и ако можем да работим заедно с правителството, за да започнем процес по приемане на тези хора, отколкото ако проповядваме фалшива концепция за сигурност която, г-н Nassauer, би могла да се приложи само когато полицията и тайните служби са свършили работата си.
Случаят няма да е такъв, че когато хората излязат от Гуантанамо, те да могат да се движат тук свободно и без наблюдение.
Аспектът на сигурността е важен, но основните права трябва в този случай да се ползват с по-висок приоритет.
(Ръкопляскания)
Гн Председател, когато сенаторът Обама стана президент Обама, всички въздъхнахме с облекчение.
Оста на злото, смяната на режима, войната срещу терора: европейските граждани копнеят тези евфемизми да бъдат пратени в историята заедно с хората, които ги измислиха.
Но за да скъсаме с миналото и за да се върнем към принципа на правовата държава, се иска смелост и упоритост, така че поздравявам новия президент.
Той беше прав да осъди симулирането на давене като изтезание, беше прав да спре опорочените военни съдебни процеси в залива Гуантанамо и беше прав да даде сигнал за решимостта си за окончателно закриване на лагера в срок от една година.
Приветствам днешните уверения на Председателството на Съвета, че САЩ вече са се отказали от презрените практики, които опетниха правителството им през последните години, включително изтезанията в трети страни и случаите на извънредни предавания, за да се сложи край на оста на беззаконието.
Европа обаче не може да се дистанцира, да свие рамене и да каже, че това са неща, с които Америка трябва да се оправя сама.
На нас ни липсва откритият дебат и колективната промяна на волята, които американската демокрация позволява.
И пак прекалено често държави-членки от нашия Съюз бяха замесени в това, което направи администрацията Буш.
Ако 43-ят президент ни научи на нещо, то е, че при прилагането на международно правосъдие нагласата "да действаме сами" завършва в задънената улица на провала.
Така че предизвикателството на Гуантанамо, проблемът, че 245 заподозрени ще бъдат пуснати от правосъдната система, не е въпрос само за Америка.
Той е главоблъсканица, която трябва да решим заедно.
Съединените американски щати трябва да преследват заподозрените, когато има солидни доказателства и в съответствие с принципа на правовата държава.
Америка трябва да освободи тези от заподозрените, срещу които доказателствата не са достатъчни, и да ги защити, ако е вероятно да бъдат подложени на изтезания у дома.
Но какво да кажем за тези, които ще бъдат освободени, които не представляват заплаха, но нямат желание да останат в страна, която неоснователно ги е хвърлила в затвора?
Ако бъде помолена, не трябва ли Европа да предложи на тези малцина граждани правата и свободите, които никоя друга страна няма да им предложи?
Не можем безкрайно да балансираме твърдението на Съвета, че отделните държави-членки трябва да решават, с обявеното от него желание за една координирана европейска позиция.
Европа трябва да говори с един глас и да играе ролята си за прекратяване на тази обида за правосъдието.
Мнозина от нас са критикували преди Америка за неумението й да работи с другите.
Бяхме прави за това, но сега нашата помощ може да бъде потърсена и би било грешка да кажем "не".
Г-н Председател, стандартното консервативно тълкуване на международното право изисква Гуантанамо да бъде закрит незабавно и безусловно.
След 11 септември обаче вече нищо не е стандартно.
Затова дори и президентът Обама, който толкова се стреми към промяна, е изправен пред сериозния проблем какво да се прави с хората, които в момента се намират в Гуантанамо.
Това не са обикновени затворници.
Всяко девето лице от освободените от Гуантанамо веднага отново се заема с терористична дейност.
Затова призовавам към внимание, когато предлагаме съвети на Съединените американски щати и на държавите-членки на Европейския съюз.
По този въпрос абсолютно сигурни са три неща.
Ние със сигурност сме длъжни да изведем от лагера нашите граждани и лицата, постоянно пребиваващи у нас.
От нас се очаква също така ефективно да изолираме лицата, които представляват сериозна заплаха.
Освен това следва да прегледаме Женевската конвенция с оглед намиране на подходящ отговор за проблема за армиите от терористи без гражданство.
За съжаление, никой от тези въпроси не е разгледан подобаващо в проекта за резолюция.
Гн Председател, моята група приветства бележките, направени от министър Vondra относно залива Гуантанамо.
Изглежда, че по принцип Европейският съюз е в процес на търсене на общ отговор и чешкото председателство ще ни помогне в това.
Къде точно ще бъдат преместени затворниците е все още въпрос на съгласие от държавите, но се съобщава, че по принцип Европа ще реагира положително на искане от САЩ.
Това ще зарадва Парламента, защото още през 2006 г. ние поискахме от държавите-членки на ЕС активно да настояват за заселване на бившите затворници, включително в Европейския съюз.
Въпросът ми към Съвета е: готови ли сте да направите това по един активен начин?
Ще попитате ли САЩ кои са затворниците сега?
Ще попитате ли за техния произход и какво би станало с тях, така че да можем да създадем необходимата организация?
Аз обаче съм доволна от тази положителна нагласа, която се надявам да сложи край на нарушенията на правата на човека, на които тези хора са били подложени.
Г-н Председател, докато развоят за залива Гуантанамо, който е символ, е чудесен, не следва да забравяме че има и други затвори, за които трябва да изразим мнение.
Сещам се за Баграм в близост до Кабул например, където се държат от 600 до 700 души.
Призовавам Съвета и Комисията да направят необходимото тези затвори също да бъдат закрити.
Макар да бях доволна от бележките за залива Гуантанамо, малко съм разочарована от тези за ЦРУ.
Оценявам, че преди всичко Съветът иска да гледа напред, не назад.
Разбирам добре това, тъй като когато се оглеждаме назад, виждаме голяма каша.
Би било прекалено опростяване да кажем, че тъй като САЩ сега имат нов президент, можем отново да прилагаме същите стандарти към всички нас и да забравим да надникнем в сърцата си, и да подминем помощта, която оказахме на правителство, за което сега казвате, че е действало неправилно.
Г-н Председател, моята група, Конфедеративната група на Европейската обединена левица - Северна зелена левица, от самото начало настояваше за закриване на затворническия лагер на САЩ в Гуантанамо.
Противно на всички основни правни принципи и международни договорености, хора бяха държани в плен и изтезавани с години, и им бе отказван справедлив процес.
Основните им човешки права бяха пренебрегнати.
Самата сила, която се опитва да защитава правата на човека, демокрацията и свободата в целия свят в този случай нарушаваше основни права и създаде собствена зона извън закона за целите на войната си срещу терора.
Това е неприемливо!
Важно бе, че Европейският парламент през един дълъг период постоянно повтаряше призива си за закриване на Гуантанамо.
Обаче сега, когато новото правителство заяви, че променя политиката си, ние европейците започваме да се съмняваме в това, за което самите ние призовавахме.
Колебаем се и започнахме период на политически пазарлъци.
Смятам това за циничен подход.
Какво стана с призива ни за всеобщия и неделим характер на правата на човека?
Не може наистина да казваме, че искаме да проповядваме едно нещо, а да правим друго.
Не може да е истина, че по някакъв начин желаем да оправдаем и да приемем този позорен лагер.
Не можем да разглеждаме закрилата на правата на човека като важен принцип само когато искаме това от други и да не правим ние самите нищо, за да я утвърждаваме.
Призовавам държавите-членки да заявят позицията си ясно, но също така казвам от името на моята група, че закриването на затворническия лагер в Гуантанамо е само първата стъпка.
Военната база на САЩ в Гуантанамо също трябва да бъде изтеглена.
от името на групата IND/DEM. - (SV) Навярно всички изпитваме голямо чувство на облекчение от това, което стана в Съединените щати.
То е подобно на положението, което имахме в началото на 50-те години на ХХ век, когато американският народ и американската система доказаха способността си да се очистят от макартизма.
Сега те доказаха същата способност, като избраха нов президент, който в първия си ден обяви, че Гуантанамо трябва да бъде закрит.
Да благодарим на съдбата за това.
Погрешното тук, разбира се, бе задържането на заподозрените в терористична дейност или други престъпления.
Те трябва да бъдат съдени и оправдани или осъдени, освободени или наказани.
Тези, които не бъдат осъдени, трябва да се третират като невинни.
Ако след това продължим да ги подозираме, работа на службите за сигурност е да проверят това впоследствие.
Трудно ми е да разбера защо тези, които не е било възможно да бъдат осъдени, не могат да пребивават в Съединените американски щати, но самите европейски страни трябва, разбира се, да бъдат готови да приемат тези, които не ...
Благодаря ви за възможността да се изкажа.
(NL) Всеки, който изкривява принципа на правовата държава, използва методите на онези, срещу които правовата държава обявява, че се бори.
Закриването на затвора в залива Гуантанамо, където правата на защита, както ги познаваме в нашия западен свят, не бяха гарантирани, е хубаво нещо.
Не е необходимо да се разпростирам за това, тъй като то бе подчертано от мнозина преди мен.
Фактът че г-н Буш, с твърдата си политика, успя да защити американския народ от нов 11 септември, не променя много нещата.
Една демокрация трябва да спазва върховенството на закона навсякъде и по целия свят, но демокрацията трябва също да обмисля решителни начини, с които да успее да се защити срещу религиозните екстремисти, желаещи да унищожат отвореното ни общество.
Това е акцент, който не намирам в представените ни проекти за документи.
Най-накрая, не бива да се занимаваме само с Гуантанамо.
Самата Куба, в която се намира американският анклав Гуантанамо, е един голям затвор, където хиляди невинни политически затворници остават лишени от всякаква надежда за справедлив или бърз съдебен процес.
Същото важи и за нашия голям търговски партньор Китай, на който отново и отново отделяме време, когато стане дума за правата на човека.
(EN) Гн Председател, исках само да попитам защо на гн Schulz бе позволено твърде много да превиши времето си за изказвания, но не и на останалите от нас?
Защо?
Когато гн Schulz имаше думата, заседанието беше под председателството на председателя на Европейския парламент г-н Pöttering и следователно това е въпрос към г-н Pöttering.
Не смятам, че това има връзка с воденето на заседанието от мен.
Трябва да повдигнете въпроса отново, когато г-н Pöttering бъде в ролята на председателстващ.
(EN) Гн Председател, какво да правим с бившите затворници от залива Гуантанамо?
Как да намерим точния баланс между обезпечаването на сигурността на гражданите на ЕС и намирането на място, където бившите затворници да се заселят?
Първо, нека изясня, че аз не говоря за затворници, които Съединените американски щати смятат за опасни, но неподлежащи на съдебен процес, и моля да се има предвид, че една такава немалка група още съществува.
Но дори и тези, от които обвиненията са свалени, и за които се смята, че не представляват никакъв риск, по мое мнение си остават риск.
Имаме основателни опасения, тъй като според Пентагона за 61 бивши затворници, от които са били свалени всички обвинения и след това са били освободени, се твърди, че участват в терористични дейности.
Един от тях е заместник-ръководител на Ал Кайда в Йемен, а друг се е самовзривил.
Вчера президентът Обама заяви по обществената телевизия, че не може да бъде сигурен, че оневинените и освободени затворници няма да създадат заплаха за сигурността.
Може ли да се иска от нас да приемем този риск в ЕС?
Мисля, че може да бъде поискано от нас, но че трябва да имаме правото да решим дали този риск е приемлив за нас или не.
Държавите-членки показаха различна степен на готовност да приемат бивши затворници.
Подчертавам, че решението за приемане на затворници трябва да бъде суверенно решение на държавата-членка.
То не може да бъде налагано на държава-членка от ЕС, нито може да се взема изолирано.
Предвид свободата на движение, която имаме в Европа, особено в Европа без граници в Шенгенската зона, решенията на държавите-членки да допуснат затворници от залива Гуантанамо да се заселят в тяхната страна ще имат последствия за сигурността не само на тази държава-членка, а и за нейните съседи.
Поради това аз изисквам и ние изискваме такива решения да бъдат консултирани с други членове на ЕС.
(IT) Г-н Председател, госпожи и господа, закриването на Гуантанамо ни позволява да поправим нарушение, което петни международното право и, преди всичко, не бе от полза във войната срещу тероризма.
Днес обаче не е достатъчно да приветстваме решението на президента Обама.
Сега е време да се поеме отговорност, а отговорността включва също Европа и държавите-членки.
Гуантанамо отчасти е последица от мълчанието на Европа и съдействието на много от нашите правителства в системата на предавания.
През последните години това, което се случваше, бе, че правителствата ни, от една страна казваха, че Гуантанамо трябва да бъде закрит, но от друга страна, изпращаха полицейските си служители там да разпитват задържаните.
Говорим за отговорности, които бяха отречени, когато този Парламент разследваше въпроса, но които бяха признати и проверени през последните две години.
Февруари 2008 г.: Лондон се извинява за полетите на ЦРУ; някои самолети са използвали британски бази, заяви външният министър Miliband, влизайки в противоречие с това, което Тони Блеър бе казал три години преди това, твърдейки, че нищо незаконно не е ставало на британска земя.
Декември 2008 г.: правителството на Испания на г-н Aznar е знаело, че много полети на ЦРУ са прелитали през испанското въздушно пространство и са използвали испански летища.
Това следва от секретен документ, публикуван от "El País", оказал се автентичен.
Министърът на външните работи по онова време, Josep Piqué, който призна за използването на испански летища, каза че не е знаел какво е ставало след това в Гуантанамо.
Може би е мислел, че е увеселителен парк.
През м. октомври 2008 г. научихме, че в Португалия министърът на външните работи, гн Amado, е признал, че предишното дясноцентристко правителство на г-н Barroso съзнателно е предоставило португалски летища и въздушно пространство за незаконните полети на ЦРУ.
Г-н Amado заяви, че не е говорил за това, за да не нарушава спокойствието на европейските институции.
Аз питам: а какво става с правото на гражданите да знаят?
Или трябва да си въобразим, че дори и г-н Barroso не е знаел каква гражданска и юридическа непристойност е бил Гуантанамо тогава и все още е днес?
В това е въпросът, г-н Председател, и приключвам: в последните години показахме и много добра воля, и много лицемерие, не на последно място и с това, което Съветът остави неизречено през тези години.
Преди две години Парламентът отправи 46 препоръки до Съвета.
Бихме очаквали поне някои от тези препоръки да бъдат обект на надлежно проучване и внимание, че евентуално би имало отговори поне на някои от препоръките.
По тази причина смятаме, че оказвайки някаква помощ за закриването на Гуантанамо и поемането на колективната ни отговорност, като Европа и като 27 държавичленки, които тя включва, би било принос, макар и малък за изкупление на колективното ни мълчание.
(EN) Г-н Председател, основната отговорност за закриването на лагера в залива Гуантанамо и заселването на задържаните без съмнение принадлежи на правителството на САЩ.
Европа обаче трябва да признае политическата реалност, че САЩ не могат да се справят с това сами.
Изразихме много добра воля към президента Обама и ангажимент към трансатлантическите отношения.
Това трябва да предполага предлагане на практическа помощ.
Има и други причини за държавите-членки на ЕС да съдействат за закриването на затвора.
Преди всичко, хуманитарният аргумент, на който едва ли е необходимо да се спирам - да бъдат спасени тези мъже от ада, в който някои от тях са страдали седем години.
Второ, доверието към Европа: ние призовавахме САЩ да закрият Гуантанамо, сега трябва да помогнем това да стане наистина.
Трето, собственият ни интерес да премахнем мощен символ, който действа като стимул за набиране на терористи и радикализация и на последно място, моралната отговорност, за която говори Claudio Fava.
Мисля обаче, че ще се занимаем с предаванията и съучастието на европейските правителства във второ предложение за резолюция след две седмици.
Така че енергично приветствам общата резолюция, която съгласувахме между групите и по целия политически спектър и наистина се надявам утре да има стабилен вот.
Ако предположим, че групата на Алианса на либералите и демократите за Европа ще приеме моя съвет, ние нито ще внесем, нито ще подкрепим изменения към тази резолюция.
Искам да се спра само на няколко неща.
На първо място, твърденията, че около 61 освободени задържани са се включили в терористична дейност: чухме от юристи, които разбират от тези неща, че това е в поголямата си част необосновано.
Знаем за двама, които са се включили в терористична дейност.
Сред останалите са такива, като осемте души в Албания, които дадоха интервюта за медиите; или т. нар. "Тримата от Типтън", британски граждани, направили критичен филм за Гуантанамо.
Това не е "връщане към тероризма".
Най-накрая, що се отнася до въпросите на сигурността: трябва да ги обсъждаме, но като се предлагат заслужаващи доверие решения и можем да включим юристите в това.
(PL) Гн Председател, след избирането на Барак Обама за президент на Съединените американски щати и подписването от него на документа за предстоящото закриване на центъра за задържане Гуантанамо, в Парламента се усети нездрава възбуда.
Членовете на вече разпуснатата Временна комисия по предполагаемото използване на европейски държави от ЦРУ с цел транспортиране и незаконно задържане на затворници взеха думата.
Желая да напомня на залата, че гореспоменатата комисия не съумя да установи нищо, макар и да положи усилия да изрази гнева си и да осъди видовете на т.нар. извънредно предаване.
Вече знаем, че новият президент оценява сериозността на проблема.
Той промени становището си след предизборната кампания и скоро след като положи клетва, издаде разпореждане, продължаващо срока, през който методите, използвани до момента в борбата срещу терористите, могат да се прилагат.
Ние разбираме, че за много държави-членки на Европейския съюз, включително Полша, е невъзможно да приемат арестувани терористи.
При все това, държавите-членки на Съюза и нашият Парламент, вместо да критикуват и разделят фронта във войната срещу терора, трябва да сътрудничат със Съединените американски щати и да поемат част от отговорността за борбата срещу това явление.
Трябва отново да напомня на Парламента, че тероризмът е глобална заплаха, която засяга и гражданите на Съюза.
(DE) Гн Председател, госпожи и господа, затворническият лагер в Гуантанамо стана символ на пренебрегването на човешките права и принципа на правовата държава.
Новият президент на САЩ Барак Обама отправи също толкова силно и важно послание, като нареди спиране дейността на военните съдилища в Гуантанамо и обеща да закрие лагера до една година.
Не само доверието към Съединените американски щати обаче бе подкопано в резултат на незачитането от тях на правата на човека във войната срещу терора.
Нашите европейски правителства не могат да свалят отговорността си, както установи в доклада си от м. февруари 2007 г. Временната комисия по предполагаемото използване на европейски държави от ЦРУ с цел транспортиране и незаконно задържане на затворници.
Той разкри двойните стандарти на много държави от Европейския съюз, които с основание изискват страните кандидатки да спазват правата на човека, но те самите потъпкват тези права в рамките на Европейския съюз.
Европейският съюз също има отговорност да играе активна роля в процеса на намиране на общо решение за всички затворници, които вече не са под подозрение и които не могат да се завърнат в своите страни.
Това важи конкретно за Германия, която може и би трябвало да помогне приемането на бежанците да стане възможно.
Не трябва да повтаряме грешката, която допуснахме в случая на германския турчин от Бремен, Murat Kurnaz, който неправомерно прекара четири години в залива Гуантанамо.
Новото начало във Вашингтон е шанс за нас да дадем ясен сигнал, че правата на човека не трябва да се накърняват във войната срещу терора.
(ES) Гн Председател, надявам се и желая изявлението на президента Обама за закриването на центъра за задържане Гуантанамо да възвестява промяна във външната политика на САЩ.
Надявам се то да означава отказ от политиката, която се отплащаше на терора с терор и на престъпленията с престъпления, която в крайна сметка, стъпка с подковани ботуши международното право.
Надявам се и желая случаят да е такъв.
Проблемът за Европейският съюз е, че много европейски държави бяха ангажирани с предишната политика на гн Буш на отплащане на терора с терор и на престъпленията с престъпления.
И те бяха съучастници в тази политика.
Затова анкетната комисия за полетите на ЦРУ не можа да свърши работата си: имаше европейски правителства, които криеха позорящите ги факти, позорните действия на външната политика на г-н Буш.
И затова трябва да настояваме да им се потърси сметка.
Американският народ направи това чрез избирателните урни.
Надявам се също така, че президентът Обама ще прояви кураж и ще предаде на правосъдието тези длъжностни лица, които са прилагали изтезания, и тези длъжностни лица, които са задържали незаконно хора, тъй като, госпожи и господа, за затворниците от Гуантанамо по отношение на правото има само едно решение.
Ако срещу някои от тях има доказателства, те трябва да бъдат съдени.
Ако няма доказателства, те трябва да бъдат освободени.
А длъжностните лица от администрацията на САЩ трябва да поемат отговорността за тези хора, които са били задържани незаконно.
Така става в моята страна и така става във всяка демокрация, която поначало е основана на демократичните права.
Много благодаря.
(FR) Г-н Председател, мисля че ролята ни не е да служим за отдушник на политиката на произвол, която Съединените американски щати за съжаление преднамерено преследваха в тази област.
Политиката беше предизвикателство към нашите общи западни принципи и се провежда на цинично избрано място, един остатък от колониалните времена.
Там няма върховенство на закона: нито кубински закони, които, както с основание отбеляза г-н Dillen, не предлагат защита на отделния човек, нито закони на САЩ, нито нашето общо наследство - международното право.
От правна гледна точка мисля, че въпросът е ясен.
Ако има наказателни обвинения по обичайното право срещу някои от затворниците, те трябва да бъдат съдени в адекватен съдебен процес.
Ако са заподозрени например, че са организирали нападенията на 11 септември, трябвало е още преди седем години да им бъдат съобщени повдигнатите им обвинения, да са получили достъп до адвокати и да са се явили пред американски съд.
Такива в Съединените американски щати има достатъчно.
Ако други се разглеждат като военнопленници след съюзническата намеса в Афганистан, те трябва да бъдат държани в условията, заложени в законите за военно време, до официалния край на военните действия.
Ако има задържани, които не попадат в никоя от двете категории, те би трябвало да бъдат освободени и изпратени по домовете си.
Казват ми, че някои са потенциално опасни, но ако аз лично бях задържан за седем години в пълна изолация, макар че може никога да не съм бил опасен, със сигурност бих станал потенциално опасен към края.
Смятам, че случаят би бил такъв и при повечето хора тук.
Ако някои не искат да се върнат по домовете си, те могат да поискат от тъмничарите си политическо убежище.
Това е всичко, което имам да кажа и възползвайки се от случая, желая да благодаря на гн Barrot за неговата работа по разследването.
Времето ще докаже, че тя е най-добрият анализ на тези незаконни прехвърляния на затворници.
(PT) Г-н Председател, г-н Действащ председател на Съвета, г-н Barrot, госпожи и господа, Парламентът неколкократно призова за закриване на затвора в залива Гуантанамо.
Към нас се присъединиха другите две институции Комисията и Съветът.
След като решението вече е взето, нека позицията ни не се възприема погрешно.
Ние сърдечно поздравяваме президента Обама за това решение, което той обоснова с необходимостта да възстанови на Съединените американски щати моралния авторитет, с който те преди това се ползваха в света.
Нека бъдем ясни: решението на администрацията Буш да открие затвора в залива Гуантанамо, както и програмата за "извънредни предавания", бе удар по този морален авторитет.
Целите не оправдават средствата.
Неприемливо е да се нарушава международното право, да се прилагат изтезания, да се откриват секретни затвори или затворници да изчезват.
В държавите, които се ръководят от принципа на правовата държава, затворниците се предават на правосъдието и имат право на защита.
Администрацията Буш сгреши, като извърши тези злоупотреби, също както и съучастниците й, които къде с насърчителни аплодисменти, къде със засрамено мълчание, също сгрешиха.
Ако Съединените американски щати поискат помощта на Европейския съюз, тя не бива да бъде отказвана - точно, всъщност, както каза г-н Barrot - при условие да не застрашаваме безопасността на нашите граждани, но и без да използваме това като предлог да не сътрудничим.
Нуждаем се от сътрудничеството на Съединените американски щати също и за да хвърлим светлина върху злоупотребите, които бяха извършени в Европа, за да разберем кой е бил отговорен и да гарантираме, че същите престъпления няма да се повторят в бъдеще.
Трябва също да попитаме държавите-членки и европейските институции какво са направили те, за да изпълнят препоръките, които този Парламент прие през м. февруари 2007 г. и, ако е приложимо, какво е тяхното обяснение, за да не направят това.
Тъй като гн Fava се позова на председателя Barroso смятам, че му дължим дума на благодарност, тъй като за разлика от Съвета, който се съпротивлява, лъга и кри информация от Парламента, Европейската комисия се държа лоялно и сътрудничи напълно за нашите разследвания.
(NL) Президентът Обама удържа на думата си.
Едно от първите му политически действия бе закриването на затвора в Гуантанамо, от което, естествено, сме доволни.
Или по-скоро, това бе обявяване на закриването на Гуантанамо, тъй като новото правителство на САЩ е изправено пред трудната задача да намери решение за затворниците, които още са там.
Преди всичко, статутът им следва да бъде изяснен и да бъде установено дали всички те могат да бъдат освободени без риск.
Те са били затворени незаконно от администрацията Буш, която явно наруши международното право.
Това следователно е преди всичко американски проблем, който трябва да бъде решен от Вашингтон.
Дали САЩ ще поискат помощ от европейските държави и Европейския съюз понастоящем не е ясно и би било малко спекулативно прекалено да изпреварваме събитията.
Също така искам да се разгранича от колегите си, които мислят, че вече трябва да поемем ангажимент въз основа на предположението, че Европейският съюз е морално задължен да направи това, тъй като някои от страните може да са били замесени в транспорта на затворници до Гуантанамо.
Това се опира само на предположения.
Не успяхме да докажем, че в това има нещо вярно, нито знаем кои страни евентуално са били въвлечени в такъв транспорт, така че да обосноваваме по този начин аргумента си за приемане на затворници, по мое мнение, е не съвсем издържано и съм доволен, че не е направено в резолюцията.
Очевидно не трябва да изключваме възможността САЩ все пак да ни отправят такова искане и споделям мнението на председателя на моята група по този въпрос.
Ако такова искане се получи, със сигурност ще трябва да реагираме положително с оглед на международното право, но също и поради необходимостта Европейският съюз да реагира по хуманитарен начин в ситуация като тази.
(ES) Гн Председател, Гуантанамо е проблем, който не е създаден от Европейския съюз.
Този проблем със сигурност не би съществувал, ако Европейският съюз - също както го осъди толкова пъти - наистина го бе отхвърлил, вместо пасивно, а на моменти и активно да сътрудничи за самото съществуване на тази черна дупка в международното право.
Ясно е, че не сме го създали сами.
Обаче ние със сигурност сме длъжни да сътрудничим, за да се сложи край на това положение.
Това е ясно задължение, което трябва да изпълним.
Няма съмнение, че всеки случай трябва да се разглежда индивидуално.
Затворниците от Гуантанамо не могат да бъдат третирани като еднородна маса.
Те са хора с права, но също и със свои собствени истории.
Някои от тях са престъпници, които трябва да бъдат съдени като такива; други са невинни, а трети без съмнение са потенциално опасни.
В съответствие със своите ценности и принципи, както и с великодушието си, Европейският съюз може да се включи, като подготви единен отговор, който ще помогне този проблем да бъде решен, като в същото време спазим собствените си правила.
(FR) Гн Председател, по информация от ЦРУ и неправителствени организации 728 затворници са преминали през португалско териториално пространство между 2002 г. и 2006 г. на път за Гуантанамо.
Какви са цифрите за Испания, Италия или други държави-членки?
След като не поехме водещата роля против изключението от международното право в борбата срещу тероризма, Съюзът сега се опитва да продължи ангажиментите на г-н Обама.
Това обяснява защо сме свидетели на този все още плах призив от членовете, насърчаващ държавите-членки да приемат невинните задържани, които не могат да се върнат в страните си поради опасения за изтезания.
Това се прави не от солидарност, нито от благотворителност, а просто, за да се спазят международните ни ангажименти.
Извън посланието, изпратено от г-н Обама, ще бъде ли Европа способна да се организира, дали Европа ще е способна не само да разследва, насочва и поема отговорностите си, но също и да сложи край на незаконното си съучастие в извънредните предавания?
Ще съумее ли Европа да реформира контрола върху собствените си тайни служби?
Ще бъде ли Съюзът способен да реабилитира жертвите чрез законни процеси и компенсация?
Приветствам декларацията за намеренията на гн Barrot в този смисъл.
Искам да кажа обаче, че макар да научаваме все повече за това, какво е прикривал бившият министър-председател на Португалия между 2002 г. и 2004 г., резултатите от действията му като ръководител на Европейската комисия за извеждане на Съюза от тази сива зона на незаконност остават напълно неизвестни за нас.
(Председателят отне думата на оратора)
(IT) Г-н Председател, госпожи и господа, радвам се, че целесъобразността на това европейските страни да приемат затворници от Гуантанамо вече е призната, една идея, която неясно защо липсваше в първоначалната резолюция на моята група.
Напълно съм съгласен с гн Schulz и г-н Watson.
Първата точка от резолюцията отбелязва важните промени в политиката на Съединените американски щати във връзка с хуманитарните закони.
Виждам някои промени, със сигурност в тона, но също и значителна приемственост на политиката на "презирания" Джордж Буш, предвид факта, че президентът Обама не се е отказал от програмата за извънредни предавания и затвори на ЦРУ в чужди държави.
Казвам това на вниманието на чешкото председателство, което изглежда мисли друго.
Не бих искал ентусиастите за г-н Обама бързо да бъдат разочаровани.
Пропагандата срещу САЩ, която вече се водеше активно в комисията по ЦРУ преди две години, се върна чрез устния въпрос за полетите на ЦРУ в Европа.
Ще ви дам само един пример: в едно от съображенията се разкрива съществуването на секретна организация на ЦРУ в Полша.
Фактът, че има организация на ЦРУ в страна като Полша не би трябвало да е голяма изненада - би било странно, ако нямаше, - но мисля че авторите на въпроса са раздразнени, че тази организация се е оказала секретна.
Те биха искали тайните служби да действат без потайност, открито и на самолетите на ЦРУ да е изписано "ЦРУ" върху корпуса, все едно че са "British Airways" или "Air France".
И тук също, опасявам се, те ще бъдат разочаровани: дори и гн Обама не би отишъл толкова далеч.
(EL) Гн Председател, нехуманният затвор в Гуантанамо не трябваше да бъде откриван поначало.
Поне сега изглежда, че се закрива, но поздравленията за президента Обама трябва, разбира се, да бъдат умерени, ако съобщенията в американската преса за запазването на неприемливата практика на тайни отвличания, разпити и затвори в трети страни, са верни.
Що се отнася до това, за съжаление, Европа също явно носи отговорност във връзка с борбата срещу тероризма.
Един много важен повод за загриженост е фактът, че единственият национален парламент, който е поканил Европейския парламент да представи изводите и препоръките на комисията си по ЦРУ, е американският Конгрес.
Нито едно европейско правителство, нито един национален парламент не са ни поканили.
Но нека го направят поне сега, за да може тази незаконна практика никога да не се повтаря.
(IT) Г-н Председател, госпожи и господа, Съединените американски щати създадоха проблема Гуантанамо и президентът на САЩ се готви да го реши.
Трябва да знаем дали Европейският Съюз ще има права и компетенции да изиграе някаква роля.
Европейският Съюз трябва да сътрудничи.
Нашите държави-членки трябва да приемат затворниците, например уйгурите, без да се поддават на натиска на Китай.
Ако не направим това, рискуваме да станем излишни в процеса на закриване на Гуантанамо.
Това би могло да бъде началото на нова работа по изясняване на истината, на задълженията на нашите национални правителства - на португалското правителство например при председателя Barroso - и нашите задължения във връзка с факта, че предложението за изгнание за Саддам Хюсейн бе отхвърлено.
Това предложение бе единствената алтернатива на войната и нашите правителства, включително това на Съединените американски щати, го отхвърлиха.
(ES) Гн Председател, наистина съществуването на Гуантанамо стана възможно поради, сред другите фактори, съгласието и съучастието на много европейски страни, включително Испания.
Сега е неприемливо да се каже, че този проблем не е наша работа.
Още по-малко приемливо е да се каже, че закриването на Гуантанамо и произтичащите последици са изключително проблем на правителството на САЩ.
От години самолети на тайните служби на САЩ летят безнаказано над Европа, превозвайки задържани, докато ние се правим, че не виждаме това.
Поради това трябва да поемем отговорностите си и не само да поискаме незабавно закриване на Гуантанамо, но също така и да приемем някои от затворниците, които, не можейки да се върнат в собствените си страни, или всъщност, да останат в Съединените американски щати, поискат други страни, включително европейски, да бъдат в състояние да ги приемат.
Португалия вече обеща да направи това и смятам, че това отчасти се дължи на определено чувство на отговорност и вина.
Собствената вина на Испания е също толкова голяма, най-малкото, и поради това използвам възможността да призова испанското правителство да приеме някои от тези хора, да поеме такъв ангажимент, както направи Португалия и както много организации поискаха от нас да направим.
Подчертавам, че това не само е наше морално задължение, а също и наша политическа отговорност.
(RO) Борбата срещу тероризма е приоритет номер едно на съвременното общество.
В името на тази желана цел обаче са правени грешки и са вземани спорни решения.
Закриването на лагера за задържане в Гуантанамо, който бе петно върху репутацията на цивилизования свят през последното десетилетие, е справедливо решение от най-голяма важност.
Следващата нормална стъпка ще бъде тази мярка да бъде доразвита, като Съединените американски щати намерят решение за положението на хората, които в момента са задържани.
Европейският съюз и Съединените американски щати са защитавали и продължават да защитават правата на човека и човешкото достойнство и следователно те трябва да работят заедно за поправяне на допуснатите грешки.
Смятам, че преди да се повдигне въпросът за приемането на затворниците в Европа, е абсолютно необходимо да се предостави цялата информация, отнасяща се за евентуални терористични дейности, в които същите може да са били въвлечени или за възможното им членство в терористични групи.
Трябва да се направи подробна проверка на тази информация, както и обективна оценка на възможните последици, които би могло да има оставянето на затворниците да се върнат в техните страни.
Абсолютно необходимо е да има официално искане от Съединените американски щати и смятам, че решението да се приемат затворници в Европа трябва да се вземе от държавите-членки, като тези, които вземат такива решения, трябва също да имат предвид, че поемат тези отговорности от името на Европейския съюз.
Колкото до цитирането от члена на Комисията Barrot на Румъния, в миналото са отправяни обвинения без всякакво основание.
Румъния обаче е отговаряла на всички запитвания на европейските институции, прие комисията по ЦРУ и предостави цялата имаща отношение информация.
Румънският парламент направи разследване и предостави резултатите на заинтересованите страни.
Според мен това е напълно адекватно.
Мисля също, че Румъния даде адекватни отговори на напълно безпочвените обвинения, които бяха отправени.
(DE) Гн Председател, безспорно е, че отговорността за Гуантанамо е на САЩ.
Акт на солидарност е обаче да се окаже помощ и подкрепа на Барак Обама за връщане на върховенството на международното право, когато поиска от нас да сторим това.
Мисля например за уйгурите, които не могат да се върнат в Китай.
Трябва обаче да мислим и за хората, прекарали пет или седем години в Гуантанамо.
Не можем да решим дали те ще искат да живеят в САЩ.
Това е техен избор.
Например град Мюнхен и уйгурите, които живеят там, ще бъдат готови да приемат хората от уйгурска националност и да им помагат и се грижат за тях, докато успеят да се справят с травмиращите си преживявания.
Едно нещо обаче трябва да се изясни.
Неприемливо е баварският министър на вътрешните работи Joachim Hermann да казва, че всеки, който е задържан в Гуантанамо, сигурно е извършил престъпление.
В този случай трябва да важи презумпцията за невинност.
Като ръководител на полицейски орган, този министър следва да си стегне багажа и да си върви.
Ние обучаваме полицията в други страни да въвежда точно това право на презумпция за невинност в работата си и да не дава прибързани заповеди за откриване на огън.
Трябва добре да помислим за това.
(FI) Гн Председател, Гуантанамо и неговите секретни затвори въобще не е трябвало да бъдат откривани.
Съединените американски щати носят основната отговорност за закриването на затвора и за третирането на затворниците след това, но хуманитарни причини и съображения за правата на човека говорят в полза на приемането им в държавите-членки.
Всяка държава-членка ще реши на базата на собствените си закони дали да ги приеме или не.
В същото време бих искала да напомня на Парламента за милионите бежанци по света и за бежанските лагери, където хората живеят с години.
Гледаме на другата страна, обръщаме гръб.
За съжаление, активното мислене за правата на човека е избирателно в ЕС.
(DE) Г-н Председател, гн Заместник-председател на Комисията, гн Действащ председател на Съвета, през м. май 2006 г. посетих Гуантанамо с г-н Mann и г-н Elles.
Дадохме много ясно да се разбере, че създаването на Гуантанамо е в разрез с международното право и е нарушение на правата на човека.
Новоизбраната по онова време за канцлер на Германия гжа Меркел също заяви това пред президента Буш при първото си посещение във Вашингтон и тя поиска също така освобождаването на гн Kurnaz.
Мисля, че решението на президента Обама е добро и че то ще помогне за връщането на доверието към Съединените американски щати и към западния свят като цяло.
Поради това трябва ясно да заявим, че въпросът за доверието е от голяма политическа важност.
В същото време трябва да е ясно, че на затворниците там не трябва да се гледа като на мирни демонстранти за правата на човека и те трябва да бъдат преценявани на тази основа.
В хода на това разискване понякога получавах съвсем различно впечатление.
Трябва да направим необходимото Съединените американски щати да поемат основната отговорност в този случай и да обяснят защо не могат да приемат много от тези затворници.
Собствените страни на тези хора също трябва да обяснят защо не искат да ги приемат или затворниците трябва да докажат, че не могат да се върнат в страните си, тъй като ще бъдат подложени на сериозни преследвания.
Когато всичко това стане, можем да започнем да мислим дали Европейският съюз трябва да приеме някои от затворниците.
Това обаче ще е възможно само след като разследваме във всеки отделен случай степента на риска, който всяко лице представлява.
Това разследване трябва да се проведе не само на национално равнище, тъй като отворените граници в рамките на Европейската общност означават, че трябва да приложим европейски стандарти при оценката на риска за сигурността, който тези хора може да представляват.
Днес някой говори за бежанци.
Това не са бежанци.
Те са затворници и трябва да докажем, че не са опасни, освен ако искаме да поемем безотговорни рискове.
Мисля, че трябва да направим необходимото тези хора, които имат връзка с наши държави-членки, да бъдат приети, както е г-н Kurnaz в Германия или деветимата, ако не се лъжа, във Великобритания.
Общо според мен 60 души вече са приети от Европейския съюз и не следва да забравяме това.
(EN) Г-н Председател, Португалия предложи споразумение в ЕС за заселване на лица от Гуантанамо. Това е стратегически важно за трансатлантическата солидарност и също така е хуманитарен жест към хора, подозренията от които са снети и които са преживели задържане, изтезания и лишения.
Но то е и дълг за 14 държави от ЕС, които влязоха в заговор с администрацията Буш за възлагане на изпълнители на изтезанията в Гуантанамо и секретните затвори, както Парламентът посочи.
Европейската отговорност за неспазването на принципа на правовата държава и на правата на човека не може да бъде заличена.
Председателят Barroso отрече да е знаел за сътрудничеството, оказано от неговото правителство за прехвърлянето на затворници в Гуантанамо и в секретни затвори, но никой не вярва, че неговите военни, полиция, разузнаване и администрация биха били дотолкова некомпетентни, че да позволят САЩ системно да злоупотребяват с португалското въздушно и морско пространство и земя.
За да се изясни това, ще публикува ли г-н Barroso записките от срещите между неговите дипломатически съветници и Condoleezza Rice, докато е бил министър-председател?
Ще публикува ли г-н Barroso правното становище, което тогава е изискал от правния си съветник Carlos Blanco de Morais, за да въведе специални правила за навигацията на кораби, доближаващи се до военни съдове на САЩ, превозващи затворници през португалски води?
(EL) Гн Председател, позицията на Европейския парламент относно Гуантанамо бе изложена в специална резолюция през 2006 г.
Гуантанамо по начало не трябваше да бъде създаван и трябваше да бъде закрит.
Позицията на Европейския парламент относно тероризма е също толкова ясна.
Искаме да се борим срещу тероризма с всички законни средства; не искаме да се борим срещу тероризма, като нарушаваме правата на човека и международното право.
Факт е, че Съединените американски щати изнесоха основното бреме на битката срещу тероризма.
Обаче те направиха и огромни грешки.
Огромна грешка бе да се създаде Гуантанамо.
Огромна грешка бе да се третират задържаните така, както те го направиха.
Огромна грешка бе да ги транспортират така, както те го направиха.
Това е казвано в този Парламент.
Днес е важно, че президентът Обама взе вярното решение да закрие този затвор на позора и решението същевременно говори добре за Америка и е вярно на традицията на Америка и на международната общност като цяло.
Как участва Европейският съюз?
Европейският съюз участва с това, че желае да окаже подкрепа и помощ в изпълнението на правилното решение на президента Обама.
Обаче Европейският съюз би трябвало да направи това при едно условие: да не изложи безопасността на гражданите си на риск.
Това е основно изискване и каквото и да реши отделната държава-членка трябва следователно да бъде решавано от тази гледна точка.
(ES) Г-н Romeva, не се безпокойте, испанското правителство ще съдейства, както винаги е правило.
Мога ли да ви напомня, че по този въпрос испанският министър на външните работи Miguel Ángel Moratinos бе първият явил се пред анкетната комисия и бе този, който отговори на всички въпроси, включително на вашите собствени.
В този Парламент ние от доста време осъждаме изтезанията и нечовешкото и унизително отнасяне, практикувани във военната база в Гуантанамо в името на борбата срещу международния тероризъм.
Поради това приветстваме решението на президента Обама да спре процесите за четири месеца и намерението му да закрие завинаги затвора в срок от една година.
Но макар и отговорността да е на правителството на САЩ, Европейският съюз не може да обърне гръб и би трябвало да предложи помощта си, за да се гарантира закриването на центъра за задържане.
Трябва също да оценим възможността да приемем затворници от страни, където не е сигурно, че правата на човека се спазват, ако Съединените американски щати поискат от нас това.
Тогава ще трябва да дадем общ европейски отговор, от който испанското правителство ще бъде част, при спазване на международноправната рамка и оценявайки конкретно за всеки случай правното положение на всеки гражданин, всеки задържан - неговия произход, неговото задържане и положение.
(PL) Гн Председател, терористите обявиха жестока, кървава и безкомпромисна война срещу нашата цивилизация.
Те искат да унищожат нашия свят, който се основава на спазването на правата на човека и ангажимента към свободата.
Нападението на 11 септември доказа, че терористите са готови да използват абсолютно всички средства.
Съединените американски щати се наеха да защитават свободния свят от името на всички ни.
Тясното сътрудничество между Европа и Съединените американски щати дава единствената надежда за успех и унищожаване на терористичните мрежи.
Европа трябва да се чувства отговорна за войната срещу световния тероризъм.
Вярно е, че защитниците на правата на човека привлякоха вниманието към нарушаването им и към прилагането на унизителни методи при разпитите в Гуантанамо.
Често пъти тези методи се явяваха изтезания.
Вярно е също, че вниманието бе привлечено към задържането без съд и без право на адвокатска защита.
Не могат да се използват никакви средства, считани за недопустими според подписаните международни конвенции.
Новоизбраният президент на Съединените американски щати вече издаде разпореждане, забраняващо прилагането на изтезания при разпити на заподозрени в тероризъм.
Вярно и правилно е това да се тълкува като победа за всички тези, които вдигнаха тревога по този въпрос.
Съгласно същото това разпореждане обаче все още ще бъде възможно да се отвличат терористи и те да бъдат задържани за кратко в транзитни страни.
С една дума, зачитането на достойнството на затворниците се повиши, но в същото време възможността за ефикасно парализиране на терористичната дейност трябва да остане, в противен случай има опасност да останем безпомощни.
Искам също да обърна внимание на Парламента, че на същия остров, където се намира центърът за задържане Гуантанамо, политически затворници биват държани в затвора при условия, които са в разрез с всеки мислим стандарт.
Тези хора са осъдени на дълги години затвор, защото са дръзнали да се противопоставят на комунистическата пропаганда на тираничния Фидел Кастро.
Чеченската нация бе избивана просто пред очите ни.
Доколкото съм информиран, Европейският парламент не сформира специална комисия, която да се занимае с това.
Съединените американски щати признаха, че прилагането на изтезания е недопустимо, както и съществуването на секретни затвори.
Това трябва да сложи край на разискването за секретните затвори и транзитните полети.
(NL) Гн Председател, борбата срещу тероризма трябва да бъде общо усилие, за което всички демокрации трябва да дадат своя принос.
Това означава не само Европа, но и Съединените американски щати, както и други.
Гуантанамо не се вписва в една конституционна държава, защото в конституционната държава заподозреният, дори и терорист, има право на защита и справедлив процес на базата на ценностите, които споделяме.
Ценя решението на президента Обама за закриване на лагера в залива Гуантанамо, но не може и всъщност не бива да стане така, че проблемът най-напред да се поставя пред прага на Европа.
Все пак, хората в залива Гуантанамо са затворници и не са хора, с които да се отнесем несериозно.
Ние можем да сме от помощ и ако бъдем от помощ, ако няма друг начин, това ще е възможно само на основата на европейско решение, европейски стандарти, които ще трябва да въведем съвместно.
Трябва ясно да отчетем, че това остава американски проблем, при който можем да бъдем от помощ, дори и само поради факта, че правата на човека са най-важни за нас.
(EL) Гн Председател, решението на новия президент на Съединените американски щати да закрие затвора в Гуантанамо бе една от първите му важни и положителни мерки и аз топло го приветствам.
Президентът Обама обаче не е отменил правото на ЦРУ да арестува заподозрени в тероризъм на чужда земя и да ги отвежда във временни центрове за задържане.
Това е особено тревожно и тази загриженост трябва да бъде изложена в обща резолюция.
Общата резолюция обаче на двете големи партии в Европейския парламент не казва нищо за това и затова съм принуден да гласувам против тази обща резолюция.
(PL) Гн Председател, убедена съм, че нашата дълбоко хуманитарна резолюция ще допринесе да се намали враждебността между Европа и ислямския свят.
Призовавам тя да бъде приета, имайки също предвид положението на моя сънародник, станал жертва на войната срещу терора, войната от вида "око за око, зъб за зъб".
Имам предвид 42-годишния полски гражданин, който бе отвлечен.
Той бе заловен в граничните райони между Афганистан и Пакистан.
Той е геолог, който е работел там.
Оттогава той е пленник в района.
Семейството му каза, че са наясно че Piotr не е фигура от света на голямата политика, но вярват, че всичко възможно ще бъде направено, за да се осигури освобождаването му.
С настоящото призовавам това подобряване на отношенията с ислямския свят да бъде използвано и за предпазване и защита на нашите граждани.
Нека всички покажем солидарност и действаме от името на гражданите на Европейския съюз, които са малтретирани, задържани, отвлечени или държани в лагери.
(FR) Гн Председател, всички се борихме за закриването на Гуантанамо и всички приветстваме решението на президента Обама да закрие този затвор на позора.
Сега не би трябвало да ни молят за приемане на задържаните от Гуантанамо.
Като европейци, верни на ценностите на спазването на правата на човека, трябва да бъдем на равнището на отговорностите си, на дълга си да приемем тези бивши задържани.
Имаше съобщения, и тук се обръщам към Съвета, имаше съобщения в пресата, че някои държавичленки не горят от желание да ги приемат.
Поради това призовавам Съвета и по-конкретно резервираните държави-членки да приемат пристигането на тези задържани на своя територия.
Бих искала също да ви кажа, госпожи и господа, че най-лошото, което бихме могли да направим, е да оставим подема, породен от закриването на Гуантанамо да отмине, защото Европа не е била готова да стане и да се включи.
(EN) Г-н Председател, предвид това че много държави-членки на Европейския съюз бяха замесени в процеса на извънредни предавания смятам, че държавите от ЕС, включително Ирландия, имат колективна отговорност да приемат от САЩ за заселване в ЕС определен брой от задържаните в Гуантанамо, които не представляват голям риск.
Ирландският министър на правосъдието Dermot Ahern обвърза това приемане с условието да получи одобрението на Европейския съюз, но не е необходимо Ирландия да чака директива от ЕС, за да засели задържани от Гуантанамо.
Можем сами да решим да подпишем двустранно споразумение със САЩ, както направи Португалия.
Ирландските министри на правосъдието и на външните работи не са на едно мнение по този въпрос, като министър Ahern явно не е готов да отиде толкова далеч, колкото министър Martin по отношение на заселването на задържаните.
Сега е необходимо последователно ръководство от ирландското правителство в тази връзка.
В духа на трансатлантическото сътрудничество и за да участва в борбата срещу международния тероризъм, Ирландия следва да изиграе ролята си в помощ на новата администрация на САЩ за закриването на Гуантанамо.
(EN) Гн Председател, Европейският съюз призовава за закриването на Гуантанамо от дълго време.
Днес това решение е взето от новата администрация на САЩ, а от държавите от ЕС се очаква да покажат солидарност, като поемат тези затворници.
Някои смятат обаче, че такава солидарност трябва да се демонстрира найвече от страните, споменавани по-рано в пресата като приели тайни центрове на ЦРУ за задържане.
Бих искал отново да наблегна на факта, че тези обвинения не са подкрепени с доказателства, било когато са отправяни, било след това.
Това важи също за г-н Mate, който не представи доказателства в подкрепа на обвиненията си в същия този Парламент.
Нещо повече, обвиненията не бяха подкрепени и от вътрешните разследвания.
Възползването от потенциално късата памет на хората, че такива доказателства не бяха представени тогава, няма да ги направи доказателства днес.
В най-добрия случай това е просто цинична манипулация с тъмни цели.
(CS) Гн Председател, целият свят приветства плана на Барак Обама да закрие лагера в Гуантанамо, тъй като той е символ на безмилостно отношение към хора - дори и може би безскрупулни терористи или заподозрени в най-тежки престъпления.
Някои от тях дори не бяха обвинени и надлежно съдени.
Обама направи популярен жест и сега решава какво да прави с тях.
Той би трябвало, преди всичко, да убеди Конгреса да промени закона така, че затворниците да могат да бъдат прехвърлени на територията на САЩ и на някои да се даде нова самоличност.
Това е един твърде горещ картоф: след освобождаването им, 60 затворници от Гуантанамо са подновили терористичната си дейност и поради това всеки случай трябва да се разглежда индивидуално.
Преговорите на чешкото председателство за решение по Гуантанамо са възможност да се подчертае, че диалогът между Съединените американски щати, Европа и Куба за промени на тоталитарния "остров на свободата" започва с правата на човека и не само с правата на затворниците в американската база.
Преди всичко, този диалог трябва да е свързан с освобождаването на политическите затворници в Куба и свободата на словото и движението за невинните кубински граждани.
(PT) За нас е очевидно, че трябва да аплодираме решението на президента Обама: решението да закрие затвора в залива Гуантанамо, да забрани изтезанията и незаконните разпити и да спре военните процеси.
Мога обаче да уверя колегата, който вече не присъства, че Португалия и социалистическото правителство на Португалия не се чувстват виновни.
Социалистическото правителство на Португалия не сътрудничеше с администрацията Буш: напротив.
Португалската администрация - португалското правителство - чрез инициативата на министър Amado, точно сега откри възможността и задължението за Европейския съюз и други демократични страни да приемат и настанят затворници от залива Гуантанамо, които не са били обвинени.
Това е наистина важното и то трябва да бъде подчертано като пример, който другите държави-членки на Европейския съюз да следват.
То е важно също за резолюцията, която утре трябва да бъде приета от всички партии, представени в този Парламент, така че единството да даде повече тежест на решението.
(EN) Гн Председател, затворът в залива Гуантанамо бе необходимо творение на Съединените американски щати по онова време.
Сега закриването му е въпрос на САЩ.
Аз съм против държавите-членки на Европейския съюз да се заплитат в неминуемите правни усложнения и бремето, което ще бъде стоварено върху службите ни за сигурност от приемането на затворници от страни, които не са от ЕС и доскоро се определяха като вражески бойци.
Не съжалявам за задържането на най-опасните терористи, решени да унищожат нашия начин на живот, когато се докаже, че са такива.
Обаче един от големите недостатъци на Гуантанамо бе, че той изпревари редовните наказателни процедури срещу задържаните там.
В крайна сметка, редовните наказателни процеси са единственият начин да се уреди статутът на затворниците от Гуантанамо, които не са граждани на ЕС.
Тъй като затворниците в Гуантанамо бяха заловени от Съединените американски щати, отговорност на Америка е да ги преследва в собствените си съдилища или да ги върне в страните на произхода им, ако са невинни.
Ако президентът Обама е наистина за закриване на Гуантанамо, което приветствам, и за защита на Америка и нейните съюзници, неговата политика трябва да бъде тази.
(RO) Първо и най-важно, независимо от съществото и резултата на обсъжданията за затворите на ЦРУ, бих искал да приветствам загрижеността, показана от членовете на Европейския парламент и от гражданите на Европа, по отношение на пълното спазване на правата на човека, независимо от контекста.
Изтезанията са неприемливи и няма изключителни обстоятелства, които да променят тази истина.
Чувствам обаче необходимост да направя някои бележки, доколкото Румъния продължава да бъде цитирана в този контекст.
Бих искал да ви напомня, че до момента ни се отправят обвинения, които не са подкрепени с доказателства.
Докладът "Martin" е най-добрият пример за този подход.
Той съдържа обвинения срещу Румъния, които са и спорни, и недоказани.
Искам да посоча този прецедент за начина, по който бяха отправяни обвинения срещу Румъния, защото това може евентуално да накърни авторитета и на други европейски страни.
Бих искал да повторя, че е неприемливо имената на държави-членки като Румъния свободно и постоянно да се въртят в контекста на това разискване.
(DE) Гн Председател, изразявам съгласие с всички оратори, които искат да се гарантира, че Европа ще изпълни хуманитарния си дълг, като подкрепи по-конкретно тези хора, които бяха заклеймени, въпреки факта, че доказателства срещу тях не бяха намерени.
Това са класически случаи на убежище.
Искам обаче да призова държавите-членки да не се опитват да действат поотделно и да поставя особено ударение на това.
Европа трябва да се научи да говори с един глас и да предприема единни действия.
Това ще ни позволи да дадем отговор на опасенията на новата администрация на САЩ и да бъдем на висотата на нашата собствена представа за себе си като Европейски съюз с общи ценности, които ни задължават да предприемем съвместни действия.
(FI) Г-н Председател, ние споделяме едно общо желание да бъде закрит затворническият лагер в Гуантанамо и сега имаме отлична възможност за това, защото новият президент на Съединените американски щати доказа, че има същото желание.
Основната отговорност очевидно е на Съединените американски щати, но се надявам, че Европейският съюз ще може да изгради обединен фронт и държавите-членки ще докажат солидарността си и ще бъдат гъвкави до степен да приемат тези затворници в своите собствени затвори, когато това е възможно и отговаря на собствените им условия да направят това.
Ние се включихме в борбата срещу тероризма за защита на правата на човека.
Сега трябва да участваме в подпомагането на Съединените американски щати да защитят правата на човека.
(PL) Госпожи и господа, този въпрос има две страни.
От едната страна е правната позиция.
Смятам, че гражданите на дадена страна трябва да бъдат допуснати обратно в страната на произхода си.
Вероятно може да се предвиди някаква хуманитарна програма за случаите, където има някакви пречки, като политическо преследване.
Трябва също съвсем ясно да заявя, че дори и Португалия или друга страна да се съгласи да приеме 20 такива затворници, това не означава, че тези хора ще искат да останат в Португалия или която и да било друга страна.
Съюзът днес е едно цяло и следователно този проблем трябва да бъде разгледан.
Накрая, следва да се използват подходящи правни процедури, така че такива хора да не бъдат повече заклеймявани като заподозрени или опасни.
Ако не бъдат освободени от това клеймо, никой няма да иска да ги приеме.
Това е сериозен проблем, заслужаващ внимание.
Приключвам като казвам, че проблемът засяга най-вече Съединените американски щати.
Г-н Председател, преди всичко бих искал да ви благодаря за това разискване.
Намирам, че беше много полезно.
Ако бяхте чули разискването на последното заседание на Съвета по време на обяда, щяхте да установите подобна воля за справяне с проблема, но също и оценка за сложността на проблема, който обсъждаме.
Той има морално и политическо измерение, но също и измерения от гледна точка на сигурността и правото.
Всички сме съгласни, че решението на президента Обама да закрие Гуантанамо бе важно и добро и то бе аплодирано на практика от всички вас тук.
Но сега, като обсъждаме последиците и какво можем да направим, за да изразим солидарност - и интересът ни тук е да действаме в трансатлантическа хармония - ние, разбира се, виждаме, че проблемът е сложен.
Martin Schulz каза, че не можем да се борим срещу тероризма и в същото време да влизаме в конфликт по основните права.
Той е съвсем прав, но Hartmut Nassauer каза, че има две измерения: едното е моралното, а другото засяга сигурността.
Той също е прав и именно затова министрите на правосъдието и вътрешните работи трябва да обсъдят също и това.
От политическа гледна точка, това не е просто игра с морални мускули, нито пък трябва да подхождаме към проблема само от чувство за вина.
Той със сигурност е по-сложен.
Graham Watson говори за необходимостта да подходим към този проблем единодушно.
Отново той със сигурност е прав, но в същото време - тъй като това засяга също и правния проблем и въпроса за компетенциите - не можем да принуждаваме държавите-членки да канят задържаните от Гуантанамо при поискване.
Ако трябваше да решавате този проблем, като прецените дали да поканите тези задържани във вашите домове - представете си, че поемате отговорността на министрите на вътрешните работи - със сигурност щяхте да помислите още веднъж как трябва да се работи по този проблем.
Определено не мисля, че Съветът и държавите-членки следва да подходят към него като към въпрос на политически пазарлък - ни най-малко.
Въпросът не е да се измием, без да се намокрим.
Сърцевината на проблема е просто фактът, че решението да се закрие Гуантанамо е, разбира се, основна отговорност на Съединените американски щати - страната, която изгради лагера.
Но ние имаме - и трябва да имаме - добрата воля да изразим солидарност и да сътрудничим за решаването на проблема.
Има също и разискване по тактиката.
Трябва ли да предложим това на златен поднос сега или трябва да изчакаме, докато ни се отправи искане?
Но ако получим искане, трябва да сме готови да реагираме.
Поради това Съветът започна сериозно да обсъжда това на втория ден след решението на президента Обама.
Не мисля, че можем да подценим въпроса за сигурността - както посочихте - тъй като е прост факт, че някои от затворниците, които бяха освободени, отново се ангажираха с терористична дейност и е просто факт, че един от мъжете - Said al-Shihri, сега е заместник-ръководител на Ал Кайда в Йемен.
Така че САЩ трябва да започнат сериозната работа по изясняване кои са тези хора и ние трябва да се разделим с тях.
От правна гледна точка, мисля, че трябва да сме наясно, че решението за допускане на чужди граждани в държавите-членки на Европейския съюз е от националната компетентност на държавите-членки.
Това е едно равнище.
На второ равнище обаче е съгласието, че трябва да работим по посока на европейска рамка, в която да поставим националното решение.
И Споразумението от Шенген, и Дъблинското споразумение призовават за европейски подход, тъй като сигурността на всички държави-членки на Шенген ще бъде засегната по някакъв начин от решението на отделните държави-членки.
Така е налице вътрешен императив за съгласуван подход.
Освен това Европейският съюз разглежда възможността да помогне на САЩ при заселването и репатрирането на бившите задържани в трети страни.
Някои от вас повдигнаха въпроса за бързината: можем ли да действаме по-бързо, отколкото правим сега?
Според мен трябва да сме наясно, че дискусията едва започва.
Мина само една седмица.
Въпросите, които трябва да се решават, са наистина сложни и ще е необходимо известно време, макар самият президент Обама да поиска преглед на досиетата на затворниците и да определи едногодишен срок за закриването на Гуантанамо.
Не трябва да се очаква Съветът да е готов да реши всички тези сложни проблеми за няколко дни.
Освен това трябва да се има предвид, че основната отговорност за Гуантанамо е на САЩ.
Макар държавите-членки да изразяват готовност да работят по съгласуван подход, въпросът има двустранно измерение, както и многостранно такова.
Ясната позиция на съответните държави-членки по заселването на задържаните още не е известна.
Заседанието на министрите на правосъдието и вътрешните работи, което следва да се проведе по-късно през месеца, ще бъде много полезно за тази цел.
Междувременно координаторът по борбата с тероризма Gilles de Kerchove също работи по докладите за различните възможности.
Това е моето обобщение във връзка с Гуантанамо, който зае по-голямата част от времето.
По другия въпрос за незаконното задържане, любимия въпрос на г-н Fava, само ще повторя казаното на няколко пъти от изказалите се преди мен: твърденията се отнасяха за участие на национални разузнавателни ведомства; надзорът над тези ведомства е отговорност на отделните държави-членки и Съветът няма право на действие извън това, което вече бе направено.
Г-н Председател, Комисията като цяло споделя вижданията, изразени от г-н Vondra.
Дори и така, бих искал да кажа, че след това дълго разискване, ние вървим към важна повратна точка.
Това е повратна точка от възлово значение в борбата срещу тероризма.
Трябва да опитаме оттук насетне да подемем тази борба с подновен морален авторитет на цялата западна общност, да се борим при спазване на основните ценности и основните права.
След това Европа трябва да насочи цялата международна общност към желание за борба срещу тероризма в духа на тези непреходни основни ценности, които предизвикаха борбата на първо място.
Това е повратна точка от възлово значение и декларацията на Парламента в тази връзка е изключително полезна, тъй като приема, че всички държави-членки имат волята да се включат в тази голяма промяна.
Вярно е обаче че първоначалната отговорност е на Съединените американски щати.
Те трябва да проверят статута на всеки задържан, преди да направят официално искане за прехвърляне в държава-членка на Европейския съюз.
Това наистина е същественото условие.
Съединените американски щати трябва да ни отправят ясно и обосновано искане за всеки отделен случай.
Това е абсолютно наложително.
Накрая, разбира се, всяка държава-членка трябва да реши дали иска да приеме бивш задържан от Гуантанамо, но разискването показа, че сътрудничеството на европейско равнище е явно много, много желателно.
Координацията ще бъде полезна за определяне на правния статут на бившите задържани и ще бъде необходима и за защита на държавите-членки в случай на дипломатически или други искания от страните на произход на тези задържани.
Тази координация ще е необходима, за да бъдат сигурни държавите-членки, по-конкретно и като мисля за това, което каза г -н Nassauer, за тези с опасения за обществения ред и сигурността.
Накрая, един съгласуван европейски подход би могъл да ни осигури по-силна позиция при преговорите със Съединените американски щати за достъп до документи и до процесите на прехвърляне.
Тогава бихме могли евентуално да добавим финансова помощ за улесняване на приемането в някои от държавите-членки.
Бих казал в присъствието на г-н Vondra, че ние естествено ще работим в тясно взаимодействие с чешкото председателство.
С г-н de Kerchove също сме в процес на написване на проучвателен документ, който да служи като основа за провеждане на обсъждането на Съвета по правосъдие и вътрешни работи на 26 февруари.
Ще кажа също тук, че ние без съмнение ще използваме посещението си във Вашингтон с гн Langer, председател на Съвета на министрите на вътрешните работи, за да повдигнем всички въпроси, свързани с и произтичащи от закриването на Гуантанамо, пред колегите ни от САЩ.
Сега трябва да се заемем много сериозно с този въпрос и да осъществим правна подготовка, за да можем да отговорим на искане от САЩ, конкретно за всеки отделен случай.
Трябва да се отнесем към това много, много сериозно, вземайки предвид разбира се, желанието за позитивно сътрудничество в новата битка срещу тероризма, която ще включва зачитането на основните ценности, които ни обединяват и които трябва да обединят световната общност.
Благодаря на всички.
Съгласно Член 103, параграф 3 от Правилника за дейността получих три предложения за резолюции относно Гуантанамо.
Предложението за резолюция относно предполагаемото използване на европейски държави от ЦРУ с цел транспортиране и незаконно задържане на затворници ще бъде оповестено по-късно.
Разискването приключи.
Гласуването относно Гуантанамо ще се проведе в сряда, 4 февруари 2009 г., а гласуването относно предполагаемото използване на европейски държави от ЦРУ с цел транспортиране и незаконно задържане на затворници ще се проведе на следващата сесия.
Решението, взето от Президента на САЩ Барак Обама, да закрие центъра за задържане Гуантанамо, е със символично значение за целия демократичен свят.
Този жест подчертава, че войната срещу тероризма, която се води за защита на демократичните ценности на Запада, не трябва да игнорира точно тези ценности.
Срещу тероризма трябва да се борим енергично, но правата на човека трябва да продължават да се зачитат.
Дори и онези, които са заподозрени в извършване на сериозни нарушения, имат право да бъдат съдени по съответната процедура от безпристрастен съд, на ясно правно основание и да получат наказание, съразмерно с престъпленията им.
Спекулацията, упоменаваща Румъния във връзка със секретните затвори на ЦРУ, е напълно необоснована.
Никой не е съумял да докаже съществуване на такива в Румъния.
Румъния е верен съюзник на САЩ в НАТО и участва в борбата срещу тероризма най-вече в Афганистан.
И държавните органи, и общественото мнение в Румъния твърдо подкрепят зачитането на правата на човека.
След като изстрадаха от злоупотребите на съветската окупация и комунистическата диктатура, гражданите на Румъния не приемат нарушения на правата на човека.
в писмена форма. - (PT) Неотдавнашните решения на правителството на Съединените американски щати просто потвърдиха - все едно беше необходимо - това, което от дълго време се осъждаше: съществуването на организирана от САЩ мрежа за отвличане, изтезания и незаконно задържане.
Тези решения не трябва да служат като прикритие за отговорността на Съединените американски щати и на правителства на държавите от Европейския съюз за системните нарушения на международното право и на най-основните права на човека.
Както и преди, трябва да поискаме окончателно прекратяване на тези позорни практики и разследване на истината, включително виновността на правителствата от Европейския съюз във връзка с използването на тяхното въздушно пространство и територия за хвърляне в затвора и транспортиране на незаконно задържани затворници във военната база на САЩ в залива Гуантанамо например.
Това е още по-необходимо в светлината на съобщенията, че секретните операции на САЩ, наричани "извънредни предавания" - с други думи, незаконното задържане и транспортиране на граждани - не са били поставени под въпрос от новата администрация на САЩ.
Съответно, ние сме против всякакво споразумение между държави или между Съединените американски щати и Европейския съюз относно "прехвърлянето на затворници", задържани в Гуантанамо.
Това не означава, че решенията и исканията, свободно изразени от отделни лица, по-конкретно за убежище в Португалия, не могат да бъдат разглеждани при спазване на националния суверенитет, Конституцията на Португалия и международното право, включително правото на убежище.
Европейският съюз се оказа една непонятно апатична общност, като не предприе твърди дипломатически действия в рамките на международните организации, за да осъди на основание правата на човека незаконната дейност, с която се занимаваха Съединените американски щати.
Действието, предприето от новия президент, показва, че тази дейност се смята за незаконна и нетърпима по етични и морални съображения.
Въпросът е за ангажираността на Европейския съюз с незаконното поведение на Америка, докато покорно следваше предишния президент на САЩ в очите на свободните граждани на ЕС, което означава че ЕС загуби авторитет и уважение.
Нека Европейският съюз се срамува от бездействието си.
Тревожна ситуация в центровете за задържане на имигранти и по-специално в тези на островите Майот и Лампедуза (разискване)
Следващата точка са Изявленията на Съвета и на Комисията за тревожната ситуация в центровете за задържане на имигранти и по-специално в тези на островите Майот и Лампедуза.
Г-н Председател, благодарен съм за възможността да се обърна към вас по въпроса за ситуацията в центровете за задържане и имиграция, разположени в Европейския съюз, два от които сте отбелязали специално, т.е. Майот и Лампедуза.
Добре си давам сметка за задълбочения интерес, който проявявате към тези два центъра, за различните посещения, които някои от вас направиха, и за опасенията, които изразихте във връзка с условията в някои от тях.
Бих искал да започна с подчертаване на два основни принципа, които са в сърцевината на днешното разискване.
Първият е необходимостта, в случаите на граждани на трети страни, нуждаещи се от международна закрила, от пълно спазване на ангажиментите, които сме поели, както са заложени в различните международни документи.
Вторият е да зачитаме изцяло правата на човека и достойнството на мигрантите и членовете на техните семейства.
Всички напълно осъзнаваме натиска, пораждан от влизането на мигранти в Европейския съюз, както и на тези, които търсят убежище тук.
Този натиск е особено силен по източните и южните граници на Съюза.
Отговорихме, като през последните 10 години разработихме ефективна политика на Европейския съюз за предоставяне на убежище и миграция.
Значимото нарастване на броя на пристигащите обаче подчертава необходимостта тази политика да бъде укрепена и доразвита.
Трябва да работим в рамките на нашите граници, за да въведем наши собствени общи стандарти и правила в областта на предоставянето на убежище и миграцията, но също така трябва да действаме и външно, в партньорство със страните на произход и транзитните страни, за да се управляват по-ефикасно потоците на миграцията.
От такъв подход ще спечелят всички страни.
Развитието и оформянето на политика на Европейския съюз за предоставяне на убежище и миграцията зависи и от вашия принос.
Благодарен съм на Парламента за положителния му принос и съм сигурен, че можем да работим конструктивно за доразвиване на тази важна сфера на политиката.
Вие конкретно повдигнахте въпроса за ситуацията на островите Майот и Лампедуза.
Трябва да се погрижим да направим разграничение между двата вида миграционни потоци в тези два случая.
Миграционните потоци, засягащи Лампедуза и Майот, могат да бъдат характеризирани като смесени: някои от въпросните граждани на трети страни поискаха международна закрила, други със сигурност спадат към категорията на икономическите имигранти.
Колкото до първата категория - тези, които искат международна закрила - искам да привлека вниманието ви към съществуването на минимални стандарти за закрила на лица, търсещи убежище, изложени в Директива 2003/9/EО, приета през 2003 г.
Тази Директива вече е транспонирана в местното право на държавите-членки и задача на Комисията е да осигури разпоредбите, заложени в тази директива, да бъдат прилагани правилно и пълно.
През м. декември 2008 г., Комисията представи на Европейския парламент и на Съвета предложение за промяна и актуализация на директивата.
Тъй като тук се прилага процедурата на съвместно вземане на решение, Европейския парламент ще участва пълноценно в преговорите по това ново предложение.
В близко бъдеще Съветът ще пристъпи към разглеждане на това ново предложение и очаква тясно взаимодействие с вас.
Уважаемите колеги са наясно, че в конкретния случай на френската отвъдморска територия Майот правото на Общността не се прилага.
Колкото до втората категория - други граждани на трети страни, които са влезли незаконно на територията на държава-членка - компетентните органи на държавите-членки имат право да задържат тези, които попадат в тази категория до вземането на решение за връщане и/или с цел улесняване на изпълнението му.
Задържането може да се окаже единствена възможност в случаите, когато е необходимо установяване на самоличността на граждани на трети страни без документи за пътуване.
До момента законодателството и практиката относно задържането в държавите-членки се различават значително.
Наскоро приетата Директива на Европейския парламент и на Съвета относно общите стандарти и процедури, приложими в държавите-членки за връщане на незаконно пребиваващи граждани на трети страни въведе конкретни принципи и правила относно задържането и така отбелязва напредък към въвеждането на обща правна рамка в тази област.
В директивата ясно се посочва, че задържането с цел извеждане може да се прилага само когато полеки принудителни мерки не могат да се приложат в конкретния случай и само на конкретни, много ограничени основания.
Освен това директивата предвижда, че задържането е за възможно най-кратък срок, за него се изисква решение в писмена форма, съдържащо фактически и правни мотиви и е обект на съдебно преразглеждане на редовни интервали.
Следва също да се подчертае, че директивата предвижда ясни крайни срокове за задържането и основанията, на които - в ограничени конкретни случаи - срокът на задържане може да бъде продължен, но не повече от максималния срок.
Относно условията на задържане директивата изяснява, че задържането по правило се извършва в специализирани места за задържане - или, във всеки случай, отделно от обикновените затворници - и че правата на задържаните - особено тези в уязвимо положение, включително децата и семействата - се зачитат.
Колкото до връщането на незаконните имигранти, наскоро приетата Директива на Европейския парламент и на Съвета относно общите стандарти и процедури, приложими в държавите-членки за връщане на незаконно пребиваващи граждани на трети страни е вече в сила.
Разпоредбите й сега трябва да бъдат транспонирани от държавите-членки в местното им право в срок от две години.
Тази обща правна рамка подчертава силния ни ангажимент да гарантираме, че гражданите на трети страни, задържани с цел извеждане, ще бъдат третирани по хуманен и достоен начин и техните основни права ще бъдат изцяло спазвани.
Тя също, чрез най-новото законодателство, определя общи съгласувани стандарти на политиката за връщане.
Тази рамка не само е в съответствие с принципите, които изложих в началото на изказването си, а и на практика им дава правна сила.
По този начин политиката ни за предоставяне на убежище и миграция се основава на принципа на правовата държава.
Тя осигурява зачитането на правата на човека и достойнството на отделния индивид.
Г-н Председател, както току-що отбеляза г-н Vondra, сега вече наистина разполагаме с правна рамка, която започва да се утвърждава.
Тя се почувства най-напред чрез Директивата за връщане, която е първият хоризонтален инструмент, който уеднаквява стандартите в държавите-членки за връщане.
Тя въвежда в правото на Общността приложимите разпоредби на Европейската конвенция по правата на човека и изпълнението й ще позволи прилагане на контролните механизми на Общността за проверка на съответствието с достиженията на правото на Общността.
Наясно съм, че някои от вас намират тази директива за недостатъчна.
За мен обаче тя се явява средство за контрол от Общността, който може да се използва за проверка на съответствието с достиженията на правото на Общността.
Разбира се, чрез наблюдение на изпълнението и нека ви напомня, че крайният срок за транспониране е 24 декември 2010 г. Комисията ще осигури строгото придържане към основните принципи по отношение на спазването на правата на мигрантите и ще оцени по-конкретно отражението на разпоредбите върху задържането.
И аз съм казвал, че отблизо ще следя транспонирането за да съм сигурен, че никоя от държавите-членки няма да го използва като предлог за продължаване на сроковете на задържане, към които в момента се придържат.
От други, при които задържането не е ограничено, ще се очаква да спазват ограниченията във времето, заложени в директивата.
Вторият текст, на който ще основаваме действията си, ще е този, приет от членовете на Комисията на 3 декември 2008 г. относно условията на настаняване на лицата, търсещи убежище.
Надявам се, гн Deprez, че Комисията по граждански свободи, правосъдие и вътрешни работи би могла да разгледа този текст в близко бъдеще, така че да отбележим напредък по тази нова политика за предоставяне на убежище.
Бих посочил, че този текст съдържа ясни правила за задържането, в пълно съответствие с основните права и ограничава задържането до изключителни случаи.
Тук, разбира се, говорим за лицата, търсещи убежище.
Второ, той в по-голяма степен отчита потребностите на лицата, търсещи убежище, които са в уязвимо положение и прави по-лесно за тях получаването на достъп до пазара на труда.
Следователно вече имаме правна рамка и тя, разбира се, трябва да заработи.
Сега се връщам към въпросите, които Парламентът искаше да повдигне в това разискване.
Комисията си дава сметка за трудното положение, пред което са изправени италианските органи, предвид масовото пристигане на незаконни имигранти, търсещи убежище на южните брегове на тази страна, по-конкретно на Лампедуза.
До момента Италия бе в състояние да дава достъп до своята територия, спасявайки живота на много мигранти, въвеждайки в същото време процедура, която може да се използва за проучване на молбите за предоставяне на убежище в подходящи условия.
Комисията също така отбелязва, че Италия е приела необходимостта от международна закрила в половината от всички отделни случаи, доказвайки по този начин, че в тези потоци има лица, търсещи убежище, наред с незаконните имигранти.
От няколко години Комисията намира финансовите ресурси за подпомагане на някои държави-членки, включително Италия.
Такъв е случаят с проекта Presidium и спешните мерки на Европейския фонд за бежанците.
Освен това преди няколко седмици Комисията одобри извънредна помощ в размер на 7 милиона EUR.
Ако Италия сметне за необходимо, Комисията е готова да разгледа ново искане за спешна помощ от бюджета за 2009 г. за подобряване на съоръженията за приемане в Лампедуза, в Сицилия и на сушата, повишавайки по този начин способността на италианските органи да проучват отделните случаи на мигрантите в подходящи условия.
Скоро ще посетя Лампедуза, както и Малта, за да проуча положението на място.
Напълно си давам сметка също така, че един от ключовете към решението е създаването на солидна рамка за сътрудничество с Либия, основната транзитна страна по трасетата на миграция от Източна Африка.
Разчитам на усилията на гжа Ferrero-Waldner за постигане на бързи резултати в настоящите преговори.
Това наистина е един от ключовете и ако тези преговори не завършат, ще е много трудно да се справим с всички проблеми, пред които сме изправени.
Сега преминавам към Майот.
Макар Директивата за връщане да съдържа конкретни правила за условията на задържане, с акцент особено върху непълнолетните и семействата, тези правила на Общността понастоящем не важат за територията на Майот.
Европейският съюз признава територията на Майот като френска, но тя има статут на отвъдморска страна или територия, а не на най-отдалечен регион.
Поради това частното право не е приложимо, макар да е вярно, че Франция взема предвид бележките и исканията на Съвета на Европа и мисля, че френските органи в момента проучват други условия за приемане на Майот.
Като казвам това, вярно е, че европейското право не е напълно приложимо, тъй като правото на Съюза не е с пряко приложение в територия, която не е се явява найотдалечен регион.
Това са бележките, които желая да ви представя.
Още веднъж, нека заявя пред Парламента, че условията за приемането на незаконни имигранти, по-конкретно на лица, търсещи убежище, получават пълното ми внимание и наистина са приоритет за мен.
Затова и ще направя тези посещения, за да видя как стоят нещата на място.
Бих искал, във всеки случай, да благодаря на Парламента за откриването на това разискване.
Г-н Председател, Комисар, г-н Vondra, госпожи и господа, нашият Парламент се гордее с неотклонната си позиция по отношение на зачитането на човешкото достойнство при всякакви обстоятелства, включително разбира се, условията, в които биват държани незаконните имигранти.
Ще се съсредоточа върху случая на административния център за задържане в Майот, с проблемите на който съм добре запозната.
Разликите в жизненото равнище и икономическото и социалното развитие между островите от този архипелаг в Индийския океан подтикват много коморски жители да прекосяват 70-те километра, които ги делят от Майот, който е френски департамент, както отбелязахте, г-н Barrot и, като отвъдморска страна или територия, не се явява европейска територия.
Хората, живеещи нелегално на остров Майот, са около 30 % от населението.
Да, правилно ме чухте, казах 30 % от населението.
Това е процент, който е непознат в нашите европейски страни, слава Богу.
Той очевидно има голямо отражение върху маорското общество и води до сериозни трудности по отношение на обществените инфраструктури и услуги, престъпността и незаконната заетост.
Френските органи са съвсем наясно с тези трудности.
Работата по обновяване на съществуващия център за задържане току-що приключи с цел значително подобряване на условията на живот на задържаните.
Освен тези временни мерки, френското правителство реши също така да изгради нов център за задържане с по-подходящ капацитет и в съответствие с националните стандарти.
Той трябва да бъде открит през м. юни 2011 г.
Европа току-що прие общи правила, така че да може да поеме своя дял от законната имиграция в света, но не трябва да крием факта, че някои региони са изправени пред екстремни ситуации.
Заклеймяването на центъра за задържане в Майот няма да донесе по-бързо или по-ефективно решение, тъй като натискът на миграцията поставя острова под голямо напрежение.
Тъй като Майот е на прага на вземането на исторически решения за бъдещето си, с цел да стане френски отвъдморски департамент и след това да се присъедини към територията на Общността, получавайки статут на най-отдалечен регион на Съюза, смятам че маорите имат по-голяма нужда от нашето съдействие, отколкото от критиките ни.
Г-н Председател, госпожи и господа, "за да отклоним незаконната имиграция, трябва да бъдем нелюбезни.
Имигрантите идват, защото е лесно да се дойде тук и никой не ги връща, но точно поради тази причина решихме да сменим тона": това са думите на италианския министър на вътрешните работи, гн Maroni.
Прилича на пародия на политика, но това е политиката на италианското правителство.
За мен изглежда ясно, че на тази политика е присъщо дълбокото презрение към това, което обсъждаме тук и към правилата, които ни дава Европейският съюз.
Днес говорихме за закриването на Гуантанамо.
Мисля, че трябва спешно да говорим за закриването на Лампедуза, за Центъра за временно пребиваване и съдействие в Лампедуза, така както се описва през последните месеци, а именно като затвор на открито.
Председателството правилно припомни правната рамка, спомената също и от г-н Barrot - използване на принуда само в изключителни случаи, задържане само на абсолютно ясни основания за възможно най-кратък срок - правна рамка, която на Лампедуза ежедневно се нарушава по същество и по форма.
Повечето от намиращите се на Лампедуза са лица, търсещи убежище.
Съветът припомни минималните стандарти, предвидени в Директивата за лицата, търсещи убежище, приета през 2003 г.; тези правила се нарушават по същество и по форма.
Често се среща задържане по 180 дни, включително на тези, които бягат от политическо преследване или война.
Всичко това, разбира се, са актове на правно варварство, които обаче се измерват с числата, които ни съобщават вестниците.
1 200 души са загинали през 2008 г., опитвайки се да прекосят Средиземно море.
От оцелелите мнозина са минали през мъките в Лампедуза.
Поради това, г-н Заместник-председател, каня ви да посетите Лампедуза, както вие сам обещахте, и да отидете там скоро, и (ако мога да дам предложение) да съобщите в последния момент, че отивате в Лампедуза.
В противен случай те ще лъснат Центъра като бална зала за вас и ще ви накарат да си мислите, че това е центърът за задържане, за който говорим тази вечер.
Съобщенията за трагедиите, които се разиграват на външните ни граници, са ясни като бял ден.
Наистина е спешно и е така от доста време.
Това отбелязва и Съветът, отново и отново - но само на книга.
С всичкото ми уважение към вас, г-н Действащ председател на Съвета, ние разбира се, сме благодарни за вашия принос, но това вече сме го виждали.
Всичко това са празни приказки, а действия няма.
Би могло почти да бъде сметнато за иронично, че тази седмица гласуваме и доклада Roure.
Този доклад съдържа констатациите ни след посещенията ни във всички горещи точки, включително Лампедуза.
Европейският съюз е далеч от нужното равнище.
Това, което искаме да научим, г-н Действащ председател на Съвета, е дали въобще сте си дали труда да прочетете междинните ни доклади?
Тампере, Хагската програма, Френският пакт относно имиграцията и убежището, а скоро и Стокхолмската програма: всички тези хубави думи мрачно контрастират с реалността.
Тази реалност, все пак, е това което ни доказва, че Европейският съюз е все още далеч от истината, когато дойде време да поеме отговорността си.
Липсата на солидарност е шокираща.
Никой, нито един човек в този Парламент не твърди, че това е проста задача.
Разбира се трудно е да посрещнем адекватно големите вълни от имигранти и лица, търсещи убежище, но това не е нищо ново.
Прегледът на съществуващите документи започна, но аз вече имам съмнения дали той ще даде желаните резултати.
Опитът ни учи, че Съветът е склонен да бие отбой в критични моменти.
Истината е, че макар на теория държавите-членки да се стремят към мащабна хармонизация, на практика решенията, които те вземат, имат точно обратния ефект.
Най-големият общ знаменател изведнъж се оказва минимален тогава или това сочи опитът ми от последните пет години.
И това е съвсем отделен въпрос от изпълнението.
Както вече заявих днес в друго разискване, трябва да бъде ясно, че нито Европейската комисия, нито Европейският парламент разполагат с вълшебни пръчици, тъй като в крайна сметка, Съветът и държавите-членки са тези, които ще трябва да предприемат действия в тази област.
Г-н Председател, госпожи и господа, съжалявам, че поради предизборни съображения, гн Fava се видя принуден да каже поредица от неща, които не са истина.
След предизборната кампания аз ще ги поставя на вниманието му.
Обаче той проявява такъв интерес към проблема на Лампедуза, че вече е излязъл от залата - залата, която би трябвало да изрази благодарност за топлото гостоприемство, с което ни посрещаха през последните години гражданите на Лампедуза.
Вместо това, трябва да наблегнем на забавянето на Европейския съюз в решаването на много проблеми, свързани с незаконната имиграция и с отпускането на подкрепа и помощ на страните, изложени на риск, имащи външни граници.
Някои страни не показаха гостоприемството, оказано от Италия на хиляди отчаяни хора, рискували да се удавят в морето, благодарение на трафикантите на хора и инерцията на много правителства извън Европа, които не са спазвали и подписали споразуменията за контрол на незаконната имиграция.
Призоваваме за конкретна финансова помощ, която да отиде пряко при хората, които живеят в граничните райони и които в географско отношение са изложени в по-голяма степен на пристигането на незаконни имигранти.
Съдействие също така може да бъде оказано чрез създаване на свободни зони, което да доведе до влагане на ресурси и фискални облекчения, които да не се вземат предвид в споразуменията по Пакта за стабилност.
Г-н Председател, госпожи и господа, Комисар, от изказванията ви е ясно, че международното право и правото на Общността ежедневно се нарушават на Лампедуза.
Всичките ви изявления обаче остават формални и се явяват приемане на желаното за действителност, което няма да бъде последвано от действия.
Боя се, че това особено важи за вашето изказване, г-н Vondra.
Питам се дали Европейският съюз разполага с някакво средство да сложи край на това положение: налице е незаконно задържане, ненормалните условия за задържане са очевидни и има риск правото на убежище да бъде по същество премахнато.
Европейският съюз е единствената организация и гн Barrot знае много добре това, която може да извади Италия и други страни от това положение.
Ето защо, гн Barrot, аз съм силно разтревожена от обявяването на нови пари за Италия без условия.
Как ще се изразходват те?
Знае ли членът на Комисията, че толкова критикуваният мониторинг - с други думи картотекирането - на ромите миналата година стана с финансова подкрепа от Европа?
Това е нещо, което фигурира във вашите съобщения за печата.
Тогава, какво доверие можем да имаме в действия от този род?
Г-н Председател, госпожи и господа, вчера гн Maroni обяви, че трябва да бъдем нелюбезни към незаконните имигранти, но от дни и месеци гн Maroni прилага нелюбезност към мигранти, чието положение е нередовно.
Казвам това, защото критичната ситуация Лампедуза, така наречената критична ситуация Лампедуза, която трае вече 10 години - така че ми се струва малко преувеличение да продължаваме да я наричаме критична - бе желана и създадена от италианското правителство.
Всъщност, избирайки гн Maroni, правителството взе решение да не позволи повече мигранти да напуснат Лампедуза.
В Центъра за временно пребиваване е имало поне 1 800 души затворени вътре, без правителството да уреди някой от тях да бъде преместен.
Те са държани в такива нечовешки и унизителни условия, че центърът експлодира в истинска демократична критичната ситуация.
Аз мисля, че това е истинската критична ситуация Лампедуза, тоест необходимостта да се създаде юридическа свободна зона, място където мигрантите ще влизат и ще бъдат депортирани, без всеки случай да се гледа поотделно.
Службата на Върховния комисар на ООН за бежанците твърди, че поне 75 % от хората, които идват в Италия по море и получават право на убежище, са поискали това.
Така че, ако се въведат практиките на г-н Maroni, мигрантите вероятно не биха имали право на убежище, тъй като те ще бъдат незабавно депортирани директно от Лампедуза, съгласно желанието на италианското правителство.
Затова е налице една истинска критична ситуация и причината за нея е в политиката на италианското правителство.
Гражданите на Лампедуза разбраха това, гжо Muscardini.
И наистина, те проведоха обща стачка срещу правителството, срещу неговата имиграционна политика, за да може центърът за незабавно експулсиране от това място - центърът за идентификация и експулсиране - да не се открива.
Те също така поискаха от италианското правителство да промени позицията си относно Центъра за временно пребиваване.
Похвално е, че членът на Комисията Barrot ще посети Лампедуза в следващите няколко дни и аз оценявам това.
Подготвих досие и го изпратих на гн Barrot.
През следващите няколко дни и моята група също ще организира делегация, която ще посети Лампедуза.
Вече със сигурност изминаха две или три години, откакто през 2005 г. и 2006 г. делегация от Комисията по граждански свободи, правосъдие и вътрешни работи посети различни центрове за бежанци.
След Лампедуза посещения бяха проведени също на места, включващи Канарските острови, Нидерландия и Полша.
Докладите от тези посещения предизвикаха разгорещени разисквания и Парламентът призова Съвета и Комисията да предприемат действия.
Тази сутрин обсъдихме предложението за справяне с незаконната заетост в отсъствието на Съвета.
Срокът, през който държавите-членки трябва да транспонират тези директиви в законодателството си, е две години.
Въпросът за имиграцията е неотложен, обаче и срокът от две години е прекалено дълъг.
Вече три години разискваме Лампедуза и всеки път обсъждаме мерки за борба срещу незаконната имиграция.
След всяка мярка обаче се оказва, че има краткотраен спад, последван от увеличение на броя имигранти.
Шокиращо е, че ситуацията по приемането в Лампедуза ще трябва отново да се обсъжда по този начин.
Парламентарните доклади за ситуацията по приемането изглежда са напълно неефективни.
Поради това призовавам Председателството на Съвета да направи това свой приоритет.
Разбирам, че през 2007 г. повече от 12 000 имигранти са пристигнали на Лампедуза и тази цифра е надхвърлила 30 000 през 2008 г.
Центърът не е строен да се справя с такъв поток.
Знаем това от три години.
Старата база на НАТО се преустройва, за да бъдат настанени повече имигранти, но това не е адекватно решение.
Бих искал да чуя от Съвета какво ще направи в подкрепа на италианските инициативи за подобряване на съоръженията за приемане.
Дали това, може би, е нещо, което агенция Frontex би могла да направи, а другите държави-членки готови ли са до подкрепят Италия финансово и с оборудване?
Снощи по новините в 20 часа цяла Нидерландия можа да види какво представлява ситуацията на Лампедуза, но сега вратата е отново затворена и за журналисти, и за неправителствени организации.
Бих искал да призова Италия да покаже отвореност и прозрачност във връзка с третирането на имигрантите на Лампедуза.
(NL) Всички сме наясно с проблемите около Лампедуза от години.
Преобърналите се кораби със злощастни хора, търсещи убежище край европейските брегове, бяха редовно явление през последните години.
Десетки хиляди хора се опитват да стигнат до Европа, подмамени от безскрупулни трафиканти, които срещу огромни суми пари са готови да доведат търсачите на икономическо щастие в Европа.
Не възнамерявам да смекчавам думите си обаче, когато казвам, че окаяното положение на Лампедуза е, първо и преди всичко, следствие от провала на европейската имиграционна политика и не трябва да се приписва на местните органи в Италия или на жителите на Лампедуза.
Европа трябва да има куража да изпраща ясни послания, тъй като отчаяните времена налагат отчаяни мерки.
Трябва сериозно да се заемем с трафикантите на хора, наказанията за които никога няма да бъдат прекалено сурови.
Това трябва да върви ръка за ръка с една строга политика за предоставяне на убежище, която да доказва на останалия свят, че Европа сериозно възнамерява да защитава границите си.
Европа би трябвало да последва примера на швейцарците, които решиха преди две години да затегнат правните изисквания за имиграция и предоставяне на убежище.
Това е единственият начин да се изпрати на трафикантите на хора и на търсачите на икономическо щастие ясно послание, че Европа е готова да защитава границите си, за да не допусне социални катаклизми.
Само тогава разискванията като това, което провеждаме днес, в бъдеще ще се окажат излишни.
(IT) Гн Председател, госпожи и господа, в този Парламент вече нищо не може да ме учуди.
Този обаче, който обяви през м. юли миналата година по същата тема, че се срамува че е италиански гражданин, не би имал друг избор, освен да изкаже твърденията, които сега изказа г-н Fava.
Съжалявам, че не присъства тук в залата.
Би било интересно да разберем колко гласове печели в града си и колко избиратели представлява.
И все пак, г-н Председател, някои глупави и издаващи невежество неща бяха казани от някои хора в тази връзка.
Надявам се и съм убеден, че членът на Комисията Barrot наистина скоро ще посети Малта, Лампедуза и така нататък и ще осъзнае колко погрешно е Европейската общност да няма политика по въпроса, тъй като исканата, гн Barrot, г-н Vondra, е точно тази: няма политика на Общността.
Какво е последствието от това?
Че на някои глупави и невежи хора може да се позволи да нападат това, което са всъщност трагичните реалности, с които се сблъскват гражданите, отделните лица и, преди всичко, националните правителства.
Смятам за важно да ви дам някои цифри.
През 2007 г. около 11 000 мигранти пристигнаха на Лампедуза.
През 2008 г. пристигнаха три пъти повече, около 31 000.
Не е вярно, че броят на търсещите убежище съответства на общия брой; те бяха около една десета от общия брой.
Две хиляди мигранти пристигнаха само през трите дни от 26 до 28 декември, т.е. на Стефановден и малко след Коледа.
76 молби бяха разгледани за 3 дни.
От тези 76 молби за убежище, 36 имаха положително становище, 3 бяха отложени, а останалите ... почти приключих, г-н Председател.
След твърденията, които бяха направени, бъдете търпелив.
След това гжа Frassoni ще отговори, когато желаете, когато вие сметнете за правилно и във всички случаи, няма проблем.
Това, което има значение, са истинските факти: Лампедуза и Малта, и други носят ужасно бреме.
Гражданите не са раздразнени от италианското правителство.
Те са раздразнени, защото самите те вече не могат да понасят тази ситуация.
Поради това нашият Парламент, вместо да обвинява законните органи, които правят всичко по своите възможности, би трябвало да се опита да накара Европейския съюз да изпълни задълженията си.
(FR) Г-н Председател, от 2005 г. сме силно развълнувани от катастрофалната ситуация на мигрантите, държани на остров Лампедуза, броят на които е далеч свръх реалния му капацитет за настаняване.
Положението е трудно за този малък остров, който само през 2008 г. трябваше да се справи с пристигането на почти 31 700 имигранти.
Тези масови потоци бяха поставени под контрол през последните години, като мигрантите се изпращаха в други центрове на континенталната част на Италия.
Тези прехвърляния бяха прекъснати след решение, взето от министъра на вътрешните работи и сега сме свидетели на сериозно влошаване на положението.
Проектът Presidium обаче, който се управлява съвместно от Министерството на вътрешните работи, Върховния комисар на ООН за бежанците и италианския Червен кръст и частично се финансира от Съюза, стана пример за добро управление на приема на мигранти.
Решението да се спрат трансферите към Италия създава реален проблем в достъпа до процедурите по предоставяне на убежище.
Що се отнася до Майот, знаем, че от 2007 г. насам номиналният капацитет на центъра Pamandzi се превишава.
Съобщено бе че 204 души, предимно непълнолетни, са били настанени там, като максималният капацитет е за 60 души.
Условията в момента са катастрофални: мъжете спят на пода; не се раздават спално бельо и тоалетни принадлежности, мъже, жени и деца трябва да ползват едни и същи санитарни помещения.
Условията на задържане са унизителни и са обида за човешкото достойнство.
Натискът на миграцията наистина се усеща по-силно в тези територии, но достойнството на всеки човек трябва да бъде осигурено и всеки случай трябва да се разглежда съгласно закона.
Вече бе заявено, че имаме неизбежна необходимост от истинска европейска политика за предоставяне на убежище и имиграция и от солидарност на равнище Съюз.
Отправяме това искане до Европейския парламент вече от няколко години и поради това отправяме нов призив към Съвета.
(IT) Г-н Председател, госпожи и господа, гн Barrot, вие сте един много разумен човек и поради това ви каня и така се присъединявам към други членове, да посетите Лампедуза и моля ви, отидете без предупреждение, за да установите лично колко трудно е справянето с извънредна ситуация от този вид.
Това е ситуацията на остров от само няколко квадратни километра, на който от много години постоянно дебаркират хиляди и хиляди хора - и през този период правителства и на левицата, и на десницата идваха и си отиваха.
Някои от тези хора загиват при пътуването поради нечовешките условия, на които ги подлагат безскрупулните трафиканти на хора.
Тогава какво да се прави: да се игнорират правилата?
За да се пристъпи към евентуално репатриране или да се провери дали те имат статут на политически бежанци, или трябва да им се предостави политическо убежище, тези хора трябва да бъдат идентифицирани, а това очевидно отнема време.
Тогава стига демагогия!
Италия плаща цена под формата на много тежка отговорност, която не е съразмерна на подкрепата както финансова, така и законодателна, която й оказва Европейският съюз.
(SV) За съжаление, никоя страна не може да позволи неограничена имиграция в този свят.
Различията между отделните страни са прекалено големи и затова имаме проблемите, за които сега говорим.
Тези, които идват, обикновено се представят за търсещи убежище.
Когато това стане, трябва да се придържаме към принципа на правовата държава.
Трябва да третираме тези хора като свободни граждани и с уважение.
Трябва да спазваме човешките им права до изясняване на въпроса дали са лица, търсещи убежище, или не.
Това, за което сега говорим, ми изглежда много странно.
Защо трябва пристигащите на остров Лампедуза да бъдат принуждавани да останат там завинаги?
Както каза и предишният оратор, ако хора се изсипят в малък град в южна Швеция например не очакваме те да останат там.
Те, естествено, ще бъдат разположени из страната, до приключване на правния анализ на случая им.
Същото трябва да се направи в Италия.
(IT) Гн Председател, госпожи и господа, борбата срещу незаконната имиграция, предвид нейния обхват и последици, е проблем, който следва да се реши на равнище Общност, тъй като само Европейският съюз има необходимото политическо влияние да намери ефективни решения и да контролира явлението.
Никоя отделна държава, действаща сама, не може да постигне необходимите резултати.
Докато чака Европа да приложи стратегиите си, италианското правителство продължава работата както по Европейския пакт за имиграцията и убежището, приет от Европейския съвет през м. октомври 2008 г., така и по Директивата за връщане от м. декември 2008 г.
Това е важна работа както на национално, така и на международно равнище.
На национално равнище, имаше много критики, според мен неоснователни, на предложението на министъра на вътрешните работи Maroni за Център за идентификация и експулсиране на острова, който да прилага за конкретни случаи политика на директно репатриране.
Този вариант не накърнява основните права на незаконните имигранти, бежанците и лицата, търсещи убежище, както се твърдеше от няколко страни.
За доказателство ще цитирам само някои цифри за Лампедуза, които вече бяха изнесени: 76 молби са разгледани през м. януари 2009 г.; от които 36 бяха уважени, три бяха отложени, а 37 бяха отхвърлени.
За разлика от тях всички лица, търсещи убежище, бяха прехвърлени от острова в центровете в Trapani, Bari и Crotone.
Това означава, че тези, които отговарят на изискванията, се приемат.
На международно равнище, италианският парламент днес ще ратифицира договора с Либия, член 19 от който изрично постановява, че за предотвратяване на незаконната имиграция, по сухопътните граници на Либия трябва да се въведе по-ефективна система за контрол.
Освен това министрите Maroni и Frattini се срещнаха с тунизийските органи през миналата седмица, за да опитат да сключат споразумение за реадмисия с тази страна, което е съществено условие за трайно репатриране.
Схващането, което трябва да се възприеме тук в Парламента, както заместникпредседателят Barrot също каза, е че трябва да бъдем абсолютно твърди към незаконната имиграция, но в същото време, да сме гостоприемни и в помощ на тези, които се интегрират и допринасят за социалното и икономическото развитие на нашите страни.
(DE) Гн Председател, г-н Barrot, приветствам факта, че желаете да посетите Лампедуза, но препоръчвам да отидете там скоро и без предварително предупреждение, в противен случай ще установите, че ви представят постановка.
Когато ние бяхме там, лагерът бе разчистен, а задържаните бяха заменени с кукли.
Трябва да го посетите бързо, преди гн Berlusconi и г-н Maroni да превърнат Лампедуза в новия Алкатрас на Европа и да продължават да държат гражданите там в плен.
Разбира се, ние в Европейския съюз сме длъжни да покажем солидарност.
Трябва да въведем квоти за бежанци, които да се разпределят между различните държави-членки и които също да включват бежанците, които идват през "зелената граница".
Броят на последните е доста значителен.
Случващото се тук - а ние посетихме много лагери - е ужасяващо и напълно нечовешко.
Г-н Berlusconi казва, че те всички могат да си тръгнат и да пият по една бира по всяко време.
Това показва равнището на интелигентност на този човек, което, с други думи, е никакво.
Искам това да бъде много ясно.
Точно хора като г-н Maroni казват, че трябва да сме твърди и да прилагаме закона с цялата му тежест, а след това отиват да коленичат на стъпалата на Ватикана в неделя и претендират да са добри католици.
Този двуличен подход повече не е приемлив.
Трябва да подкрепим другите държавичленки, като Малта, Гърция и Италия, но не и тези лицемери.
Не трябва да им помагаме.
(IT) Г-н Председател, госпожи и господа, Европа трябва да реши какво желае: регламентирана имиграция или нахлуване и престъпна експлоатация на незаконните имигранти?
Италианското правителство направи верния избор: да задържа незаконните имигранти на Лампедуза и в същото време да предоговори споразуменията за репатриране със страните, от които те идват.
Това обаче изисква адекватни средства и Европа е длъжна не само да обсъжда, не само да критикува, не само да гледа на проблема през бинокъл.
Европа трябва задължително да дойде в Лампедуза и да помогне на страната ни и на другите, които поддържат линията Maroni по този проблем.
Днес 120 незаконни имигранти се връщат обратно в Тунис от Лампедуза, нещо което не бе правено от предишните правителства, защото имигрантите трябваше да бъдат връщани - обезоръжавайки по този начин експлоатиращите ги престъпници от мафията, които организират тези пътувания и след това ги експлоатират за извършване на престъпен трафик.
Професионалист в борбата срещу мафията като гн Fava би трябвало да може да го разбере, не е трудно, той също би трябвало да го разбере.
Линията Maroni се одобрява от Малта, Гърция, Кипър и от тези, които живеят близо до южната граница на нашата страна.
Всички търсещи убежище и всички непълнолетни вече са преместени в подходящи центрове.
Казаното не е вярно.
Ако г-жа Roure пожелае да посети Лампедуза утре сутринта, тя няма да намери нито един непълнолетен, а ако прочете италианските вестници, ще установи че точно гн Maroni направи разкритията за трафика с органи: когато в страната ни имаше правителство на левицата, деца изчезваха от Лампедуза.
Г-н Maroni разкри това.
Така че посланието е ясно: хората трябва да влизат в Европа само легално, а не с мафиотски кораби и престъпни трафиканти.
(DE) Г-н Председател, гнBarrot, госпожи и господа, трябва да дадем приоритет на внимателното отношение към бежанците.
В Европа всички сме запознати със схващането за задължителното посещаване на училище.
Трябва да започнем, като позволим на хората, "заседнали" тук, да получат подходящо образование.
И преподаването на език, и професионалното обучение са спешно необходими, заедно с възможността за запознаване с европейската култура, за да може времето, прекарано в тези лагери за задържане, да не бъде загубено, а вместо това да помогнем на хората да си помогнат сами.
Това трябва да е основната ни цел.
Евентуално можем да включим подготвителна мярка в бюджета, която да ни позволи да предложим на тези хора възможности за образование.
Те са дошли в Европа в отчаяние и трябва да сме в състояние да им дадем една основна рамка, която да им позволи да успеят в собствената си страна и да играят активна роля за насърчаване на демокрацията и свободата.
(MT) Бях радостен да чуя члена на Комисията Barrot да казва, че дори планира да посети Малта и го уверявам, че няма да има проблем с намирането на имигранти в центрове в Малта по простата причина, че Малта просто не може да натовари тези имигранти и да ги премести или прехвърли другаде и това отчасти обяснява защо положението в моята страна е толкова трудно.
Гн Председател, миналата неделя кораб, превозващ 260 имигранти, акостира на нашите брегове.
За да онагледя това за члена на Комисията, това е все едно 39 000 имигранти да пристигнат във Франция или Италия за един ден.
За да го поставя в по-ясен контекст за министър Vondra, това е все едно 7 000 имигранти да пристигнат в Чешката република за един ден.
Две хиляди пристигнали на Лампедуза през Коледните празници е нищо в сравнение с това!
Следователно това, което е необходимо в един толкова чувствителен случай, не е критика на органите в страната, а солидарност, за да се сложи край на този поток и да се облекчи бремето.
Благодаря ви.
(IT) Г-н Председател, госпожи и господа, бих искал да ви напомня какво желаят жителите на Лампедуза.
В този момент жителите на Лампедуза протестират и почти всички те преминаха тези дни по улиците на острова, защото не искат нито Центъра за временно пребиваване, нито Центъра за идентификация и експулсиране, който е най-новата идея.
Последният трябва да се създаде на остров, който ако си припомним, е единадесет километра дълъг и три километра широк: със смешно по размер пространство, когато се сблъска с хилядите имигранти, които ще пристигнат там през идните няколко месеца.
Тези дни, точно когато се случи внезапното и неочаквано бягство на 1 000 имигранти от Центъра за временно пребиваване, аз бях на острова и забелязах смайването и страха на хората, които живеят там и повече не желаят да стават свидетели на такива неща.
Това е остров, който се е изхранвал от рибарство и туризъм и вижда собствената си икономика как бива унищожавана от една сляпа имиграционна политика.
(DE) Гн Председател, изслушах много внимателно това разискване и присъствах тук от началото до края, за разлика от много говорители на групи.
Забелязах едно нещо, а именно, че повече от половината разискване бе посветено на италианската вътрешна политика.
Това е оправдан повод за загриженост, но аз предлагам това разискване да се води в Рим, а не тук в Европейския парламент.
Тук ние обсъждаме европейски въпрос и трябва да включим допълнителна точка в разискването.
Почти в никое изказване не бе посочен фактът, че този въпрос засяга не само бежанците, лицата, търсещи убежище и икономическите имигранти в Европа, но до голяма степен също така е и въпрос най-накрая да се сложи край на организираната престъпност.
Никой от идващите на Лампедуза или в Малта не е организирал пътуването си сам.
Те идват, защото са били подмамени от организирани престъпни структури и са платили големи суми пари.
Г-н Председател, бих искал да ви благодаря за това много конструктивно и полезно разискване.
Има неща, които Съветът може да направи, има други неща, които Съветът не е длъжен да прави или са извън неговата компетентност.
Нека започна с негативите - ограничаващите фактори.
Както вече бе заявено, не е в компетентността на Съвета да наблюдава прилагането на правото на Общността от държавите-членки; това се пада на Комисията, моят колега членът на Комисията Barrot говори за това и ние със сигурност тясно си взаимодействаме с Комисията по много въпроси.
Също така не е от компетентността на Съвета да прилага националните разпоредби на държавитечленки.
Много бе казано по време на това конкретно разискване за най-силно засегнатите страни: Италия и Франция.
От друга страна, ние със сигурност имаме волята и средствата да действаме и Съветът има желание да действа и занапред.
Мисля, че всички сме съгласни - слушах ви внимателно, защото вие говорехте за допълнителната необходимост да се подобрят действията на Европейския съюз в областта на миграцията и политиката по предоставяне на убежище - че много е направено през изтеклата година и мисля, че всички сме благодарни на френското председателство за поемането на инициативата за популяризиране на Европейския пакт за имиграцията и убежището, който изрично споменава някои средства за солидарност.
Сега е моментът той постепенно да бъде приложен, стъпка по стъпка.
Със сигурност Парламентът, заедно със Съвета и Комисията, ще имат възможността да работят съвместно по това.
Мога само да ви обещая, че нашето председателство, както и следващото председателство - тъй като този въпрос няма да бъде решен през следващите няколко седмици - ще работи усърдно за това.
Има стратегически въпроси.
Има също въпроси, които изискват по-незабавни реакции, като намаляване на риска от хуманитарна криза и отрицателните последици.
Аз съм от Чешката република, която не е под прожектора на медиите, но и ние преживяхме някои наши неща: след разделянето на Чехословакия през 1992 г. имаше огромен приток - стотици хиляди - от ромските народи от Словакия на чешка територия.
Може би не е било като ситуацията в Малта, където, както разбирам, е особено трудно, но мисля че всеки в Европейския съюз е преживял по нещо подобно и без съмнение е необходимо да работим заедно.
Г-н Председател, както каза заместник министър-председателят г-н Vondra, Комисията трябва да се увери, че правилата са спазени.
Г-н Vondra, държавите-членки обаче трябва също да сътрудничат и мисля, че с Европейския пакт за имиграцията и убежището и с динамизма на вашето председателство, заедно ще сме в състояние да свършим добра работа.
Забелязах нетърпението на членовете по време на разискването, но трябва да се каже, че това са все още първите дни на прилагане на пакта и, както току-що казах, правната рамка започва да се оформя и може да бъде използвана като опора.
Очевидно сега ние трябва да използваме това, за да стигнем до политика на Общността в областта на убежището и политика на Общността в областта на имиграцията.
Европа трябва да покаже по-голяма солидарност.
Слушах г-н Busuttil и е вярно, че когато сме изправени пред наплива на имигрантите и лицата, търсещи убежище, някои държави-членки, като Малта, се оказват в изключително трудна ситуация.
Европа трябва да реши каква солидарност се изисква.
Това е абсолютно съществен елемент.
Бих искал да добавя, че ние се опитваме да помогнем колкото е възможно чрез Европейския фонд за бежанците, но бих казал на г-жа Frassoni, че вероятно има грешка, тъй като Европейският фонд за връщане не може да бъде използван, във всеки случай, за регистриране на ромите.
Това не е възможно.
Това не е целта на фонда.
Във всеки случай, когато отида в Лампедуза и Малта, ще видя как се използва финансовата помощ, която даваме на държавите-членки.
По тази причина ви казвам, че сега ще обърнем голямо внимание.
Най-накрая имаме стабилна правна рамка, която ще ни позволи да действаме много повече от преди по условията за приемане.
Надявам се също една по-обединена Европа да позволи подобрение на положението на тези имигранти, особено на лицата, търсещи убежище, които заслужават цялото ни внимание.
Искам да отговоря на г-жа Sudre, тъй като тя много добре разясни тревожната ситуация в Майот.
Това, което тя казва, е вярно: френските органи ни информираха, че нов център със 140 места ще бъде открит през 2010 г.
Преди всичко, същите тези органи в момента преговарят с органите на Коморските острови да сключат споразумение за движение и миграция с цел трайно да бъде намален миграционният натиск на този остров.
Като цяло, трябва да отбележа, че се нуждаем от политика на партньорство с държавите, от които те идват.
Г-н Vondra, трябва да приемем това условие, ако искаме донякъде да намалим големия миграционен натиск към някои държави-членки, за някои от които той създава проблеми.
Все пак, аз смятам, че ако Европейският съюз съумее да се обедини напълно, ще можем да намерим отговор на необходимостта от по-съгласувано управление на миграционните потоци.
Ясно е, че това ще е от полза за тези мъже и жени, за които никога не бива да забравяме и които се намират в много тежко положение.
Разискването приключи.
Време за въпроси (Въпроси към Комисията)
Следващата точка е време за въпроси (B6-0006/09).
Към Комисията са отправени следните въпроси.
Първа част
Въпрос: Процедури за възлагане на обществени поръчки за строителни дейности, на обществени поръчки за доставки и на обществени поръчки за услуги в областта на отбраната и сигурността
От 90-те години на ХХ век европейските оръжейни пазари са раздробени и вследствие на това страдат от неблагоприятни икономически последици.
През последните 20 години разходите за отбрана в Европа бяха намалени наполовина и инвестициите в продажби, работни места и изследвания и технологии намаляват.
Все пак дори и големите държави-членки изпитват затруднение да носят финансовата тежест, наложена от стойността на разработката на нови оръжейни системи.
Реорганизацията на въоръжените сили след края на студената война доведе до числено намаляване на запасите от конвенционално отбранително оборудване, но също така постави нови изисквания от гледна точка на качеството.
Не смята ли Комисията, че страните, които са по същество купувачи, каквато е Португалия, са поставени в неизгодно положение, тъй като последното предложение не успя да наложи компенсационна система, съгласно която държавите-членки биха могли да си осигурят промишлени компенсации с гражданско или военно предназначение при покупка на военно оборудване?
Желае ли тя да позволи компенсационна система?
Преди един месец Парламентът прие резолюция относно предложението за директива относно доставката на военно и охранително оборудване.
Това означава, че предложението успешно е преминало на първо четене и скоро ще бъде прието от Съвета.
Новата директива е голяма стъпка напред към създаването на общ европейски пазар на военна продукция.
Тя ще въведе честни и прозрачни правила за доставките, приложими в целия Съюз.
Това ще засили отворения характер на пазарите за военна продукция между държавите-членки за изгода на всички.
Европейската промишленост ще получи много по-голям вътрешен пазар и ще стане по-конкурентна; въоръжените ни сили ще получат повече срещу бюджетите си, което ще спомогне за подобряване на отбранителната способност на Европа; и накрая, но не по значимост, данъкоплатците ще видят по-голяма ефективност на публичните разходи.
Един от спорните въпроси при разискванията по директивата бяха "офсетите" - това са икономическите компенсации за военните доставки от чуждестранни доставчици.
Някои държавичленки предложиха в директивата да бъде включена компенсационна система, която да им позволи да си осигурят такива промишлени компенсации за инвестициите в отбраната.
Офсетите имат за цел насърчаване на промишлеността в държавата-членка, която закупува отбранително оборудване от чужбина.
Като такива, те могат да доведат до изкривявания на вътрешния пазар и да предполагат дискриминация срещу фирми от други държави-членки на базата на националността на доставчика.
Договорът за ЕО забранява дискриминация по признак националност, а една директива, като вторичен акт, трябва да спазва Договора.
Правната служба на Съвета потвърди в становището си от 28 октомври 2008 г. че, цитирам, "ограничителните мерки за възлагане на обществени поръчки, целящи насърчаване на местната промишленост, не съответстват на общите принципи на Договора за ЕО".
Следователно офсетите при военните доставки могат да бъдат допуснати само ако са необходими за защита на съществени интереси на сигурността или могат да бъдат обосновани с наложителни причини от по-важен обществен интерес.
За разлика от това, икономическите интереси не са достатъчни.
Огромното мнозинство от държавите-членки и Парламентът се съгласиха с тази оценка.
Така бе налице не само правно задължение, а и политически консенсус да не се приемат в директивата компенсации, целящи насърчаване на местната промишленост.
Съответно, нито Комисията в предложението си, нито съавторите на проекта, а именно Съветът и Европейският парламент, заложиха конкретни правила за офсетите в текста на Директивата за отбраната.
Директивата за отбраната обаче предлага алтернативи на офсетите.
Държавите-членки, които са основно купувачи на военно оборудване, обикновено се стремят да обосноват желанието си за офсети или с потребността от сигурност на доставките, или с необходимостта да отворят пазарите си на военна продукция за техните малки и средни предприятия.
Директивата за доставките в областта на отбраната ще успокои тези опасения.
От една страна, тя позволява на възлагащите органи да изискват от кандидатите конкретни ангажименти да отговорят на изискванията за сигурност на доставките.
От друга страна, тя съдържа разпоредби за възлагане на подизпълнители, които дават възможност да се изисква от кандидатите да отворят веригите си за доставка за конкуренция в рамките на ЕС, за да се улесни достъпът на малките и средни предприятия, тъй като с това ще се постигне защита на законните интереси в сигурността и икономическите интереси на държавите-членки, които са купувачи, и ще се избегне необходимостта от прибягване до компенсации или офсети.
(PT) Благодаря на члена на Комисията за много пълния отговор, който току-що получих.
Искам обаче да подчертая загрижеността си, която е свързана и с кризисната ситуация, която днес преживяваме, както всички знаем, и с факта, че сме в година на избори, което може до голяма степен да допринесе за охладняване на интереса и спадане на ентусиазма в тази област.
При все това, г-н McCreevy, длъжен съм да ви кажа, че не трябва да изпускаме от очи основния от наша гледна точка въпрос, а основният от наша гледна точка въпрос е да не се допусне страните-купувачи, като Португалия и други евентуално да бъдат поставени в неизгодно положение.
Със сигурност мога да разпозная политически последици и забелязах фразата, че сме в година на избори.
Както знае уважаемият колега, точно в тази директива, която премина през системата, тези въпроси бяха разгледани и беше постигнат консенсус между държавитечленки и Европейския парламент да не се тръгва по този конкретен път.
Тя бе усилено разисквана в различните работни групи, но консенсусът, който очертах в официалния си отговор, бе да не се тръгва по този път, който уважаемият колега предложи.
Поради съображенията, които описах по-горе, аз оценявам много положително постигнатото от нас с тези компромиси и те са в най-добрите интереси на всички икономики в Европа.
(EN) Възползвам се от възможността да се върна към първата част от този въпрос и да повдигна темата за обществените поръчки като цяло и темата за ограничените процедури, за които много хора твърдят, че са или водят до преразход на средства.
Може би Комисията би могла в някакъв момент - дори и да не е сега - да се заеме с този въпроси, особено в момент на тежко икономическо положение, в което се намират много от държавитечленки и да разгледаме отново въпроса за поръчките и процедурите, по-специално този за ограничените процедури.
Както г-жа McGuinness знае, на заседанието на Европейския съвет миналия декември европейските държавни глави взеха решение, че за набирането на оферти през 2009 и 2010 г. биха могли да се прилагат и по-кратки срокове.
Това всъщност е в съответствие с гъвкавостта, предложена в съществуващите директиви, тъй като предвид трудното икономическо положение, в което се намират всички европейски икономики, държавните глави прецениха, че това е правилният път и той е допустим според съществуващите директиви.
Информиран съм за темите, които колегата повдигна относно ограничените процедури, но ние преразглеждаме директивите за обществените поръчки периодично и лично ще се уверя, че забележките на г-жа McGuinness ще бъдат внесени в системата.
Въпрос: Търговски отношения между ЕС и Израел
Като се имат предвид продължаващите военни действия в Газа, прекомерното и непропорционално използване на сила от Израел и също така хилядите пострадали сред мирното население, и убийството на невинни палестински граждани, по какъв начин Комисията планира да преразгледа търговските си отношения с Израел?
Комисията категорично осъди насилието в Газа.
Тази криза доказва още веднъж, че няма военно разрешение на израелско-палестинския конфликт.
Само преговори между страните с пълна ангажираност могат да доведат до трайно разрешение.
Комисията приветства неотдавнашното примирие в Газа.
Жизненоважно е страните да направят временното прекратяване на огъня постоянно чрез пълно прилагане на Резолюция 1860 на Съвета за сигурност на ООН.
Редица въпроси трябва да бъдат разгледани без отлагане, по-специално отварянето отново на всички контролни пунктове от и към Газа, трайното спиране на ракетните атаки срещу Израел и ефективни средства за недопускане на контрабанда на оръжия за Газа.
Сега, когато военните действия изглежда са спрени, е важно да се подновят преговорите за всеобхватен мир, колкото е възможно по-скоро.
Европейският съюз призова своите партньори да помогнат за придвижване напред на този процес.
Непосредствен приоритет на Комисията е да облекчи хуманитарните трудности на населението в Газа.
Търговските отношения между ЕС и Израел ще продължат.
Изолацията, санкциите или другите форми на бойкот биха били вредни за разговорите и преговорите, насочени към постигане на постоянно решение на конфликта.
Нещо повече, макар мишената им да са интересите на Израел, ще се докаже също, че те са вредни и за Окупираните палестински територии, които са икономически зависими от Израел като основна дестинация за техните износ и работна сила.
- (EN) Бих искал да благодаря на члена на Комисията за неговия отговор. Приветствам факта, че той повтори осъдителното становище на Комисията относно действията на Израел.
Но, г-н Kallas, във всички наши търговски договори има клауза за правата на човека.
И аз като много от моите избиратели не успявам да разбера как, когато една държава признава, че използва непропорционални военни действия срещу цивилно население - тя преднамерено се прицелва в училища, преднамерено се прицелва в сгради на мирни и неутрални международни организации - ние все още не сме на мнение, че тя нарушава клаузите за правата на човека.
Кога би се стигнало до нарушаване на правата на човека, ако не при тези обстоятелства?
Трябва да отбележа, че цялата ни политика, насочена към този конкретен период на конфликт в Израел/Палестина е, че сега Комисията се ориентира към хуманитарни мерки и помощ за хората в Газа и всички други въпроси ще се разглеждат по-късно.
Няма да има промяна в търговската ни политика, а бъдещото развитие на нещата ще зависи от обстоятелствата.
Знам, разбира се, че можете да получите подробна информация за разследванията, започнати във връзка с възможно нарушаване на правата на човека, и престъпления, извършени по време на този конфликт.
Комисията следи отблизо тези разследвания и след като те приключат, ще си състави мнение и ще проследи събитията, преди да вземе следващи решения.
Много хора поискаха да зададат допълнителни въпроси по темата.
Според нашия правилник мога да разреша само два и следователно ще имам предвид кой и кога ги е задал, за да спазим политическия баланс.
В тази връзка давам думата за допълнителни въпроси на гн Allister и г-н Rack.
(EN) Г-н Kallas, мога ли да приветствам уверението, че търговските взаимоотношения ще продължат и също така мога ли да ви насърча да не се притеснявате от потопа антиизраелска пропаганда, и да се обърна към Комисията да помни, че е важно Израел, като една от много малкото демократични страни в региона, да не бъде отблъскван или отчуждаван, тъй като това няма изобщо да доведе до мир.
Нито пък ще подхожда на търпимостта, която Европейският съюз показва към много твърде деспотични режими по целия свят.
(DE) Приветствам факта, че Европейският съюз е поел хуманитарното задължение да помага на страдащите в Ивицата Газа.
Също така приветствам факта, че осъждаме тази може би прекомерна реакция от страна на Израел и правилно показахме, че това не е начинът да се постигне мир, даже напротив, излага мира на риск.
Все пак трябва да отделим време да обясним от името на Европейския съюз, че хората в Ивицата Газа извършват незаконни насилствени действия, които имат преки и гибелни последици за жителите на Израел.
Ще се радвам, ако Европейският съюз даде балансиран отговор в това отношение.
Мога да ви уверя, че Комисията винаги се старае да бъде балансирана.
Като се има предвид, че и моите колеги, членовете на Комисията Michel и Ferrero-Waldner, осъдиха атаките срещу Израел, те осъдиха също и двете страни за това, че използват насилствени средства и насилие.
Опитваме се да бъдем балансирани и да разгледаме всички аспекти на този изключително сложен конфликт.
Въпрос: Програма за по-безопасен интернет
Решение № 1351/2008/EО на Европейския парламент и на Съвета от 16 декември 2008 г. прие многогодишна програма на Общността за защита на децата при работа с интернет и други комуникационни технологии.
Съгласно това решение от Комисията се изисква да съставя годишни работни програми като част от програмата "По-безопасен Интернет", която е въведена, за да осигури по-безопасното използване на интернет и на новите комуникационни технологии.
Имайки предвид заплахите от неограничения достъп до всички тези технологии и данни, трябва да се отдели специално внимание на децата и младите хора.
Програмата, която ще продължи от 1 януари 2009 г. до 31 декември 2013 г., има бюджет от 55 млн. EUR.
Ще ни даде ли Комисията точни данни за плана за действие и за това колко ще струва изпълнението на програмата "По-безопасен Интернет" в следващите години?
Кой може да бъде допуснат да кандидатства за участие в програмата?
Как и за какви дейности ще бъдат разходвани средствата по програмата "По-безопасен Интернет"?
Програмата "По-безопасен Интернет", предшественик на програмата, която сега започва, бе приета като истински успех.
Комисията е убедена, че и следващата ще бъде такава.
Програмата "По-безопасен Интернет" е уникална общоевропейска инициатива, чрез която Европейският съюз помага в борбата срещу незаконното съдържание и увреждащото поведение онлайн и подобрява осведомеността на европейското общество за превръщане на интернет в по-безопасно място за деца.
Тя улеснява съгласуваните действия и инициативи на държавите.
Както бе отбелязано от уважаемия колега, новата програма "По-безопасен Интернет", която ще продължи от 2009 до 2013 г., има общ бюджет от 55 млн. EUR и ще бъде осъществена посредством годишни работни програми.
Работната програма за 2009 г. в момента е предмет на вътрешни консултации между службите на Комисията.
След тях Комисията ще поиска благоприятно становище от Комитета за управление на програмата.
След това документът ще бъде зареден в регистъра по комитология с цел да се позволи на Европейския парламент да упражни своето 30-дневно право на проверка, което ще се състои към края на м. март или в началото на м. април.
Работната програма определя критериите за съдържанието и индикативния бюджет за поканата за представяне на предложения, която ще бъде отправена през 2009 г.
Поканата за представяне на предложения ще бъде отворена за всички юридически лица, установени в държавите-членки.
Тя ще бъде отворена също и за юридически лица, установени в държавите от Европейската асоциация за свободна търговия, които са страни по договора за Eвропейското икономическо пространство - Норвегия, Исландия и Лихтенщайн.
Тя също така е отворена за юридически лица, установени в други страни, при положение че бъде подписано двустранно споразумение.
Работната програма за 2009 г. е първата от пет и ще бъде основа за действията, които ще бъдат изпълнявани през целия жизнен цикъл на програмата.
Според актуалния проект приоритетите й са да открие възможности за и да защитава децата, като въведе нови дейности и продължи тези, започнати при предишната Програма за по-безопасен интернет плюс, осигури включване на дейности за осведомяване, телефонни линии за помощ и горещи телефонни линии навсякъде в държавите-членки, засили координацията на европейско равнище и използва ефективно средствата за получаване на максимален резултат с наличните финансови ресурси, а именно 11 млн. EUR годишно.
(PL) Гжо Председател, г-н Kallas, сърдечно приветствам тази важна инициатива.
Бих искал само да поставя един въпрос.
Програмата споменава идеята за създаване на специални центрове за контакт във всяка страна, които да отговарят за координацията на програмата.
Има ли членът на Комисията информация за това и какво точно планирате?
За съжаление, нямам подробна информация за центровете за контакт, но като цяло знам, че това ще се решава в държавите-членки и зависи до голяма степен от структурата на правителството и структурите на управление.
Знам къде ще бъде този център за контакт в моята страна, но засега нямам общ поглед къде ще са центровете в другите страни.
Възможно е, разбира се, да ви предоставя нужните подробности, ако ви интересуват.
(DE) Опасностите, които крие интернет, постоянно се променят и виждаме как интернет преминава от версия 1.0 към версия 2.0, така да се каже.
По същество това означава, че всичко става много по-интерактивно.
Има случаи, когато млади хора са били подтиквани да се самоубиват от уебплатформи и общности в интернет от този вид.
Въпросът сега е: Като цяло, смятате ли, че тези подобрения са за добро или за лошо?
Положението ще става ли по-опасно или по-малко опасно?
Ако става по-опасно, какви планове има Комисията конкретно за тези промени в интернет?
(DE) Въпросът е правилно да се изразходват 55 млн. EUR.
Представяте ли си да се дадат на малки или средни фирми дребни суми просто, за да правят по-добри програми, въвеждайки категории програми за млади хора, така че да могат да решават дали програмата ги интересува или не, и както е при филмите, с възрастови ограничения, които показват дали съдържанието е подходящо и дали е свързано с някаква точно определена възраст?
Представяте ли си да разпределяме средствата по програмата по същия начин, както се прави с програмата Eurostars?
заместник-председател на Комисията. - (EN) Опасностите на интернет и развитието на интернет е безкрайна тема за разговор.
Всички знаем колко нов за нашия свят е интернет и как той показателно се разви през последните няколко години.
Поради това и положителните, и опасните страни са твърде нови за обществото и за държавните структури.
Разбира се, държавните структури, включително европейските институции, трябва адекватно да оценят всички възможни заплахи и аз съм сигурен, че те правят това.
Програмата "По-сигурен интернет" е отговор на вече известните ни заплахи.
Друга позната ни вече заплаха са кибератаките и различните опити за атака и блокиране чрез интернет.
Престъпниците също използват интернет и правоприлагащите органи активно работят по това, как да се справят с тези заплахи.
Мисля, че един от основните приоритети на правителствата - и на европейските институции - е да реагират адекватно и в този смисъл "адекватно" означава, че не трябва да ограничаваме огромните предимства, които интернет предлага на всички потребители.
Макар всички различни заплахи и възможности, свързани с развитието - и адекватните реакции на тях - определено да са въпрос за специалистите в областта, те също са от интерес и за всички потребители на интернет.
Мога да ви уверя, че Комисията и свързаните с нея служби внимателно следят ситуацията.
Колкото до участието в тази програма становището на Комисията е, че заявления могат да подават много и найразлични кандидати, включително от малки и средни предприятия, които са предимно доставчици на такъв вид услуги.
Затова смятам, че ще бъде добре и за тези предприятия.
Ако съм разбрал правилно, питате за вероятността по-младите поколения да участват в тази програма, в момента не мога да ви дам конкретен отговор, но Комисията е напълно съгласна да се включат възможно най-много участници, които да работят с тази програма.
Сега обаче не мога да дам конкретен отговор на въпроса за участието на младите хора.
Въпрос: Richard Boomer, специален съветник и въпросът за платото Heysel
От 1 април 2006 г. белгийският строителен предприемач Richard Boomer работи като специален съветник на члена на Комисията Kallas по въпросите, свързани със сградите.
Сега договорът му бе продължен.
По какви причини членът на Комисията го е удължил?
На кои решения на члена на Комисията е повлиял гн Boomer?
На кои вътрешни заседания в Комисията е присъствал г-н Boomer след продължаването?
Сега изглежда, че и друг агент по недвижими имоти от Белгия се опитва да оказва натиск за това офиси на Комисията да бъдат разположени на платото Heysel в Брюксел.
Какво е мнението на Комисията за това място?
В какъв срок трябва да се вземе решение?
Кога ще бъдат обявени резултатите от конкурса за архитект за Rue de la Loi?
Този въпрос ми е много добре познат и сме го разисквали доста пъти.
Първо трябва да отбележа, че Richard Boomer не е строителен предприемач, както бе казано във въпроса.
Цялата информация за него е на разположение в уебсайта.
Той е мой специален съветник от 1 април 2006 г. и мандатът му бе подновен през 2008 г. за периода от 1 април 2008 г. до 31 март 2009 г.
Мандатът му като специален съветник е следният: да съветва заместник-председателя по административни въпроси, одит и борба с измамите по въпросите на имуществената политика; подобряване на отношенията с компетентните органи в Брюксел и Люксембург; оптимизиране на ефективността на инвестициите, които ще се правят от Комисията.
Трябва да отбележа, че той ни осигурява наистина полезни експертни знания, познавайки положението в областта на недвижимата собственост в Брюксел и най-вече в Белгия, не толкова в Люксембург.
Съветите му бяха ценни, но трябва също да кажа, че йерархията на ръководство в Комисията по отношение на имуществената политика е много ясна.
Дефинирането на имуществената политика попада в компетентността на Генерална дирекция "Персонал и администрация", която е на подчинение на заместник-председателя по администрацията.
Политиката се осъществява от Служба за инфраструктура и логистика, Брюксел (за Брюксел) и Служба за инфраструктура и логистика - Люксембург (за Люксембург).
В качеството си на специален съветник г-н Boomer, както всички специални съветници в Комисията, ни съветва дългосрочно относно политиката и перспективите по въпросите, включени в мандата му.
Той не участва във вземането на решения или в основните управленски процедури като например придобиване на сгради или прекратяване на дългосрочни договори за наем.
По третия въпрос, свързан с неназован предприемач по недвижими имоти от Белгия, Комисията не разполага с информация за натиск, споменат от уважаемия колега.
По последния въпрос - най-големия - щастлив съм да информирам уважаемия колега, че в съобщение относно нейната имуществена политика от 5 септември Европейската комисия обяви публично желанието си да запази силно символично присъствие в центъра на Европейския квартал, разгръщайки се паралелно до три допълнителни терена извън тази зона.
Тази политика позволява да се гарантира, че парите на данъкоплатците ще бъдат оползотворени най-пълноценно и ще окаже натиск в посока надолу върху високите цени в Европейския квартал.
В съответствие с тази политика, през м. юни 2008 г. Комисията публикува искане за информация за пазара с цел да се запознае по-добре със съществуващите възможности за застрояване на терен извън Европейския квартал след 2014 г.
Информацията бе поискана при пълна прозрачност чрез публикация в Официален вестник.
Комисията получи девет оферти и в момента провежда техническото им проучване.
Комисията уверява уважаемите колеги, че изборът на терена за строеж, който ще бъде направен през 2009 г., ще се основава на внимателна проверка на предимствата на всяка оферта, съгласно ясни процедури и в най-добър интерес на Европейската комисия и на данъкоплатците.
Докато това решение не бъде взето, Комисията няма да изразява мнение за нито една от разгледаните оферти.
По въпроса кога ще бъдат обявени резултатите от конкурса за архитекти за Rue de la Loi, Комисията може само да заяви, че този въпрос е извън компетенциите на Европейската комисия и трябва да бъде поставен пред Регион Брюксел - столица, който обяви този градоустройствен конкурс.
Според информацията, с която разполага Европейската комисия, крайният резултат се очаква през пролетта на 2009 г.
Съжалявам за дългия отговор, но подробностите също бяха важни.
(DE) Г-н Kallas, за мен винаги е огромно удоволствие да ви слушам и да обсъждам с вас различни теми.
Направила съм диаграма, която показва кариерата на вашия специален съветник.
Бих искала да ви попитам как се убедихте, че няма да възникне конфликт на интереси.
Един от хората, които участват във вашите нови оферти, се появява на тази диаграма.
Това е някой, който има делови отношения с вашия специален съветник от дълги години.
И така, как се убедихте, че няма да възникне конфликт на интереси?
заместник-председател на Комисията. - (EN) Както казах, той трябва да познава много хора.
Аз съм абсолютно убеден, че тук няма конфликт на интереси.
Той не е изказвал никакви внушения относно нашите бъдещи решения във връзка с политиката.
Абсолютно съм убеден, че вие ще научите, когато решението бъде взето.
Получени са девет предложения за терен за строеж, но не знам къде се намират терените.
Четох във вестниците за някои от направените предложения.
Може после да проверите и тогава ще получите пълна картина защо едно или друго решение е било взето.
До момента нищо не е ясно и на мен ще ми бъде много интересно да видя всички тези предложения.
Моят съветник проучи внимателно този въпрос от всички страни и аз съм абсолютно сигурен, че той не е в конфликт на интереси и особено, разбира се, че не участва във взимането на такова решение.
(DE) Бих искал отново да попитам нещо.
Разбираме, че се търси недвижим имот извън Европейския квартал.
Все пак, мисля, че тъй като се използват европейски пари от данъци, Европейският парламент трябва да участва в един прозрачен процес.
Моят въпрос е следният.
Както вие сам казахте, гн Kallas, девет фирми вече са проявили интерес във връзка с искането за информация и в момента биват оценявани.
Правят се обаче конкретни промени в предназначението на един от терените, платото Heysel.
Как информацията, която току-що ни дадохте, отговаря на това, което явно вече се подготвя на посочения терен?
Бихме искали повече конкретна информация, по-специално кога точно ще бъдем информирани за цялостния статус и за процедурата.
Вие ще бъдете ясно информирани за цялата процедура и тя ще може да бъде разгледана подробно.
Това ще бъде едно много ясно и прозрачно решение.
Причината зад идеята за така наречените "други терени" извън Европейския квартал е именно защото искаме по-ефикасно да използваме парите.
Ако струпаме всичките си служби в Европейския квартал, ще дадем огромни възможности на агентите по недвижими имоти да искат много високи цени, с което сме се сблъсквали в много случаи.
За това да имаме и други терени е необходимост, по-специално, за да намалим цените.
Това е основната идея.
Вече имаме няколко сгради и няколко терена извън Европейския квартал.
Имаме сгради в Beaulieu, на Rue de Genève и още няколко.
Важно е да търсим.
Поискахме да ни предложат 70 000 м2 и тогава ще разгледаме всички възможности.
Споменахте платото Heysel.
Четох за него във вестниците.
Нищо не знам за Heysel.
И да, след като прочетох това няколко белгийски политици ме потърсиха и обсъждахме за и против това място, но никога не сме го разглеждали като предпочитана опция.
Нищо не е решено.
Това е процес.
Местоположението на тези терени е от голям интерес за белгийските и брюкселските политици; за регион Брюксел също е от интерес да има наш обект извън Европейския квартал, така че решение ще бъде взето.
Имаме комисия по оценяване, която разглежда предложението в момента и след това то ще бъде представено на съвета на Службата за инфраструктура и логистика, Брюксел, а по-късно и на Комисията.
Процесът ще бъде прозрачен.
Макар че, бих препоръчал да не се намесваме във вътрешните белгийски разисквания и интереси.
Въпрос: Фалшифициране на евробанкноти и монети
Може ли Комисията да предостави информация за ситуацията към момента във връзка с фалшифицирането на евробанкноти и монети, както и анализ за мерките, които Европейският съюз ще вземе за борба с измамата?
Европейската общност разработи редица действия за предпазване на еврото от фалшифициране, но ще отговоря на въпроса ви за ситуацията, свързана с борбата против фалшифицирането, която е както следва.
Според таблици, публикувани от Европейската централна банка, през 2008 г от обращение са извадени общо 666 000 фалшиви евробанкноти, т.е. малко над 600 000 сравнено с 20 милиарда истински евробанкноти: тази бройка не е толкова тревожна.
През последните години банкнотата от 50 EUR бе най-фалшифицираната банкнота, но през втората половина на 2008 г. - за първи път - най-фалшифицираната банкнота бе тази от 20 EUR.
Относно евромонетите, общо 100 095 фалшификата бяха извадени от обращение през 2008 г., което представлява спад от 7 % в сравнение с 2007 г., а монетата от две евро винаги е била далеч най- фалшифицираната евромонета.
Проблемът се следи отблизо.
Ролите са разпределени.
Европейската централна банка отговаря за координацията на борбата срещу фалшифицирането на евробанкноти.
Комисията, поспециално ОЛАФ, отговаря за борбата срещу фалшифицирането на монети.
Същинското правоприлагане е на равнище държавичленки, но координацията се осъществява от Европейската централна банка.
Разполагаме с Технически и научен център, който извършва анализа и класифицирането на новите изсечени фалшиви монети.
Важно е да отбележа, че Европол играе важна роля в борбата с фалшифицирането.
Така че това е ситуацията във връзка с фалшифицирането на евробанкноти и монети.
(EN) Г-н Kallas, въпреки че с изказването си се опитвате да ни убедите какъв малък проблем е това в сравнение с проблемите изобщо, аз все пак получавам доста оплаквания от хора от малкия бизнес, че за тях става все по-трудно и че срещат все повече проблеми.
За да работим резултатно по въпроса с фалшифицирането, мисля, че е жизненоважно да има максимално сътрудничество между полицията, Европейската централна банка, която споменахте, и Европейската комисия.
Бихте ли ми описали в общи линии ситуацията към момента, свързана с нивото на това сътрудничество, и дали вие специално намирате това ниво на сътрудничество за достатъчно добро и достатъчно стабилно?
Аз отговарям директно за ОЛАФ, а ОЛАФ, както споменах, се бори срещу фалшивите монети.
Няма данни за лошо сътрудничество между държавите-членки и между европейските институции, включително Европол, където бях и видях техниката за разпознаване на фалшиви банкноти и монети.
Следователно в сравнение с някои други области, където сътрудничеството не е добро, смятам, че ситуацията тук е малко или много задоволителна.
В областта на борбата срещу фалшифицирането обаче, Комисията няма данни за проблеми в сътрудничеството между Европол и националните правоприлагащи агенции.
Напротив, Европол разполага със специалисти от тези национални агенции и те работят заедно в борбата срещу фалшифицирането.
(EL) Гжо Председател, г-н Kallas, когато еврото отбелязва своя десетгодишен юбилей през този период на глобална икономическа криза, бих желал да попитам Комисията дали възнамерява да поиска от Европейската централна банка да одобри емисията на банкноти с номинал от едно и две евро, тъй тези две монети основно се фалшифицират, като най пресният случай е с турската лира, която, както ви е известно, прилича на монетата от две евро и поради това продължава да се използва за фалшификация.
(EN) Бих искал да благодаря на члена на Комисията за неговите отговори и да го попитам, ако има три групи фалшификатори - "A", действаща в Германия, "B", действаща в Ирландия и "C", действаща в Словакия, - дали всяка от тях ще получи еднаква присъда, ако бъдат задържани за фалшифициране.
Нека задам въпроса си по друг начин - ако съм фалшификатор, има ли стимул да практикувам в една държава, вместо в друга, защото присъдите са по-малко сурови?
В Съединените американски щати фалшифицирането на валутата е сериозно престъпление.
Ние в Европейския съюз по същия начин ли се отнасяме?
Първо, аз много добре знам за турската лира.
Това не е въпрос за Европейската централна банка, но по време на моето посещение в Турция аз зададох същия въпрос на членовете на турското правителство и те обещаха постепенно да извадят от употреба тази монета и да я променят, така че да не прилича толкова на европейските монети.
Така че поне това ми обещаха.
Това беше преди две години, въпросът оттогава не е повдиган и предполагам процесът вече е в ход.
Относно сътрудничеството, в началото на 2009 г. имаше голяма операция срещу фалшификатори, заедно с италианските органи, следователно сътрудничеството дава резултати.
Колкото до присъдите, това, разбира се, е въпрос на националните съдебни системи и той е повече за моя колега г-н Barrot, но аз лично не съм чувал Европейският съюз да е предприел някаква инициатива за хармонизиране на тези присъди.
Все пак, известно ми е и от страната, която познавам най-добре, и от други държави, че фалшифицирането е тежко престъпление навсякъде.
Както казах, разбира се, правоприлагащите агенции интензивно си сътрудничат в борбата срещу лицата, занимаващи се с тези дейности, но доколкото знам, няма инициатива за хармонизиране на законодателството в тази област в рамките на Европа.
Въпрос: Ефикасност на разходите в рамките на бюджета на ЕС
След влизането в сила на бюджета на ЕС за 2009 г., какви мерки взема Комисията, за да гарантира, че парите на данъкоплатците от ЕС се използват максимално правилно, а прахосването се свежда до абсолютен минимум?
Мога, разбира се, да говоря повече от час по тези въпроси.
Нашите действия в тази област се отразяват в постоянния процес по освобождаване от отговорност, в много съобщения на Комисията, в много резолюции за освобождаване от отговорност и в много изказвания в Комисията по бюджетен контрол.
Първо, мога да ви уверя, че сериозно сме се заели с тези въпроси и ситуацията се подобрява.
Системата е следната.
Бюджетният орган, което означава Парламентът, оправомощава Комисията да използва пари и потвърждава кои пари могат да бъдат използвани, за да се прилагат политиките на Общността.
Има специална програма за разходите, която има свое собствено правно основание.
Парламентът също така съставя това правно основание, така че бюджетният орган определя правилата за бюджета.
Следва изпълнението, където има различни равнища.
Едно от тях, разбира се, е Комисията, която е главното действащо лице, отговарящо за изпълнението на бюджета.
Нашите действия за подобряване на финансовото управление намират отражение в годишните ни доклади за дейността и по мнение на Европейската сметна палата, те се подобряват и по-адекватно отразяват ситуацията.
Това е вътрешната част.
Друга част са системите за контрол и одит, които също бяха заздравени през последните години, например във вътрешните политики от групата на изследователската дейност, където увеличихме броя на служителите в контрола и одита.
В тази част специално също така е важно, че има съвместно управление.
Много зависи от съдействието и усилията на държавите-членки да намалят грешките си и да избягват финансовите злоупотреби.
В тази област също има подобрение.
Беше въведен абсолютно нов инструмент - така нареченото годишно резюме на всички отчети на разплащателните агенции.
Те бяха внимателно анализирани за първи път миналата година и сега се правят отново.
И така ситуацията се подобрява.
Докладът на Европейската сметна палата, който също е много променен от началото на нашия мандат, сега определя количествено промените.
Това количествено определяне на промените също показва подобрение.
Така че европейските пари се управляват много строго - даже в някои области прекалено строго.
Можем да докажем какво е свършено.
Но и ясно можем да заявим, че то далеч не е съвършено.
Това е огромна машина, която трябва да работи гладко.
По мнение на Европейската сметна палата в повечето области 98 % от всички операции са изпълнени без грешки.
При структурните фондове този дял е почти 90 %, така че при огромна част от операциите няма да има грешки, а там където има грешки, те ще бъдат поправени.
Броят решения за поправка във връзка със структурните фондове се е увеличил твърде много през този период.
Ако е необходимо мога да ви дам много цифри.
Това са само някои индикации, но разбира се, ясно е, че това не е пълният отговор на простия въпрос: "Как управлявате европейския бюджет?"
(EN) Наясно ли е членът на Комисията, че Европейската сметна палата оповести наличието на неприемливи разходни грешки във всички без две от седемте области на политиката, обезпечени с бюджета от 140 млрд.
EUR? И да, има няколко подобрения, одиторите установиха, че поне 12 % от Кохезионния фонд не е трябвало да бъдат изплатени миналата година, делът е намалял до 11 % тази година - това е подобрение.
Но 11 % представляват 462 милиона EUR.
Смята ли членът на Комисията, че това е приемливо?
В други области на политиката - селско стопанство, околна среда, външна помощ, развитие и разширяване, изследователска дейност, енергетика и транспорт, образование и гражданство - нивото на грешките (използвам думата "грешка") беше между 2 % и 5 % и одиторите забелязаха, че има "диспропорционално" (тази дума са използвали) голям дял грешки при развитието на селските райони, което сега представлява 20 % от разходите за селско стопанство и се увеличава.
Това е бъркотия, г-н Kallas!
Можем ли да очакваме, че нещата ще се подобрят?
Разбира се, че трябва да бъдат подобрени, но и вие трябва да разберете, че говорим за грешки.
Например цифрата 12 % за миналата година е основана на извадки, взети от Европейската сметна палата при използвана абсолютно точна методология.
Тези извадки възлизат на 63 млн. EUR.
Всички тези извадки бяха поправени, възстановени и необходимите документи бяха осигурени.
Следователно въпросът за 12 % от 2006 г. е решен.
Грешките не са загуба на пари: грешките са грешки, които биват поправяни.
Всички цифри са на разположение в Комисията по бюджетен контрол - за това, какво е направено, за да бъдат върнати неправомерно платените пари.
Например тази година Фондът за регионално развитие взе решение за възстановяването на почти 2,3 млрд. EUR от държавите-членки - при условие че няма нови поправки, но това е процес, към който ние бяхме много по-твърди миналата година в сравнение с преди това; и все пак трябва да разберете, че говорим за грешки.
През това време Европейската сметна палата представи освобождаването от отговорност, този доклад.
Основавайки се на този доклад, те предадоха и двата случая на ОЛАФ за доразследване - единият случай е приключен, а другият още се разследва.
Това са възможните случаи на измама.
Трябва да отбележа, че положението не е толкова зле, макар и, разбира се, да трябва да правим необходимото парите да се използват правилно навсякъде.
(EN) Г-н Kallas, поради финансовата криза и като знак на солидарност, заплатите на министрите, депутатите и членовете на ЕП и на други служители бяха намалени с 10 %, 15 % или 20 % в някои държави от ЕС.
Бихте ли подкрепили тази идея?
Знам колко трудно е да се приложи, но поне теоретично да се осъществи такава идея в Европейската комисия?
(RO) Тъй като енергийната ефективност е една от приоритетните области за възстановяване на икономиката на ЕС и за борба с климатичните промени, смятам за необходимо да основем Европейски фонд за енергийна ефективност и възобновяема енергия, за да наберем обществени и частни средства за изпълнение на конкретни проекти в целия Европейски съюз.
Това ще стане пример за ефикасност при използването на европейските обществени пари.
Бих искала да попитам Комисията каква е гледната й точка по въпроса.
Не знам каква е позицията на Парламента по въпроса за заплатите.
Трябва да се преразгледа Правилникът за персонала, което е много сложен въпрос.
Комисията още в началото реши да не го променя, а да осигури гладкото функциониране на машината.
До момента никой, предвид сложността на преразглеждането на Правилника за персонала, не е предложил да го направим отново.
Разбира се, ако задвижим това предложение, трябва да преговаряме с нашите социални партньори, профсъюзите.
Можем да преговаряме за това или да зададем ясно въпросите, но е много малка вероятността Правилникът за персонала да бъде преразгледан преди изтичането на мандатите на Парламента и на Комисията.
Не разбрах въпроса относно фондовете.
Предлагате всички фондове да бъдат слети?
Бихте ли повторили въпроса?
(EN) Предлагам да се създаде Европейски фонд, посветен на енергийната ефективност, но за проекти, осъществявани в Европейския съюз.
Смятам, че ще бъде много полезен за устойчивото икономическо развитие на Европейския съюз.
Това е огромен въпрос.
Мога само да го предам на колегите си.
Ние, заедно с Парламента, питаме държавите-членки дали такава сума - тези 5 млрд. EUR - може да бъде предоставена само за енергийна ефективност.
До момента това е едно твърде разгорещено разискване в Съвета.
Има някои възможности да подкрепим енергийната ефективност чрез Кохезионните фондове.
Но основаването на нов фонд вероятно ще породи много и дълги разисквания.
Не знам доколко е добра тази идея, тъй като енергията не попада в компетенциите на Общността - това е строго национален въпрос.
Като виждам какво става с тези 5 млрд. EUR, не съм толкова ентусиазиран относно сътрудничеството между държавите-членки за въвеждане на различни финансови инструменти.
Идеята, като такава, разбира се, мога само да подкрепя.
Въпрос: Споразумения със страните от Андската общност
С оглед на институционалните проблеми, с които в момента се сблъсква Андската общност, смята ли Комисията, че все още е възможно общо споразумение с Андската общност или индивидуални споразумения с един или повече членове на Андската общност ще бъдат по-осъществими?
Благодаря за възможността да разгледаме такава интересна тема, каквато е нашата външна политика към Андската общност.
Преговорите тип "регион с регион" с Андската общност стигнаха до задънена улица миналото лято поради неспособността на Андската общност да стигне до съгласие за общи позиции в преговорите по определени въпроси, свързани с търговията.
Тези различия отразяват в някаква степен различните подходи на отделните страни в региона по отношение на икономическата и търговската политика.
Независимо от усилията на някои страни от Андската общност да преодолеят това безизходно положение, Комисията може само да констатира, че консенсус да се продължи напред с преговорите вече не съществува.
При тези обстоятелства и без да изоставяме средносрочната цел за изграждане на асоциация между Андската общност и Европейския съюз, Комисията предложи на Съвета един нов формат на преговори на "две скорости", който бе одобрен от Съвета на 19 януари.
Първо, с цел запазване и укрепване на отношенията между Европейския съюз и Андската общност Комисията предложи да бъде обогатено и актуализирано споразумението за политически диалог и сътрудничество от 2003 г.
Второ, Комисията предлага да се преговаря по многостранното търговско споразумение извън рамките на Андската общност с тези страни, които са готови и са в състояние да се ангажират с амбициозни, всеобхватни и съответстващи на изискванията на Световната търговска организация търговски преговори.
Всички те са поканени, разбира се.
Като се имат предвид различията сред страните от Андската общност по търговската част от споразумението за асоцииране, Комисията е на мнение, че предложеният подход е най-подходящ, за да ни позволи да продължим напред по един прагматичен и конструктивен път, продължавайки да подкрепяме Андската общност и андската интеграция
(ES) Гн Председател, съгласен съм с вас, че това е найподходящият начин на действие.
Бях в Република Боливия през последните няколко дни и ежедневно следях събитията.
Бих искал да ви задам следния въпрос: докато бях там, бе повдигнато възражението, че тези споразумения може да влязат в противоречие със Споразумението от Картахена, върху което се базира Андската общност, и може да се наложи споразумението да бъде коригирано.
Може ли в момента Комисията да ми каже дали тези споразумения могат да бъдат сключени без изменения в основополагащия текст на Андската общност?
Мисля, че специално този въпрос е доста труден.
Базирайки се на прочетеното в това досие, мисля, че за Андската общност е възможно да се продължи напред на базата на споразумението, но ще се радвам да предоставя по-подробна информация чрез нашите служби.
(DE) Отношенията между Европейския парламент и Латинска Америка преминаха на ново равнище, тъй като сега имаме взаимоотношения между Европейския парламент и парламентите на почти всички държави от Латинска Америка, включително Андския парламент чрез EuroLat.
Дали това наложено прагматично завръщане към двустранния подход наистина е правилно или трябва да направим опит за интензивен диалог с Латинска Америка като цяло и просто да обмислим специфични изисквания в контекста на специални договорености?
Да, определено мога да заявя, че това е подходът на Комисията.
Винаги сме подкрепяли споразумения между многостранни организации и винаги виждаме опасностите от двустранните отношения, които могат лесно да доведат до объркване.
Много се радвам, че ми бе възложено да отида в Барбадос, за да подпиша споразумението за свободна търговия между Европейския съюз и 14 държави от Карибския регион.
Това беше наистина голямо постижение.
То поощри и увеличи търговията между тези държави изключително много и бе посрещнато като много положителна стъпка.
Ще се опитаме, разбира се, да използваме този многостранен подход.
Въпрос: Премахване на организацията "Муджахидини на народа на Иран" от списъка на терористичните организации на Европейския съюз
На 4 декември 2008 г., Първоинстанционният съд (ПИС) анулира Решението на Съвета от 15 юли 2008 г. да остави организацията "Муджахидини на народа на Иран" (ОМНИ) в списъка на терористите на ЕС.
Решението на съда подчертава, че правото на ОМНИ на защита и ефективна съдебна закрила е било нарушено от Съвета, който не е успял да докаже, че ОМНИ е свързана с тероризма.
В решението се добавя, че досието, внесено от френското правителство, не се базира на "сериозни и достоверни доказателства" и че е било по отношение на отделни лица, заподозрени в членство в ОМНИ, а не за самата ОМНИ.
Това решение е последното от шест постановления на Висшия съд и Апелативния съд на Великобритания, както и на Първоинстанционния съд в полза на ОМНИ, като всички те изтъкват, че ОМНИ не е свързана с тероризма и не планира да се ангажира с тероризъм.
Каква е позицията на Комисията, кого трябва да защити върховенството на закона в това отношение?
Каква роля има Комисията в осигуряването на надлежен процес и естествена справедливост за всяка организация, която се намира в това положение?
Както всички знаете, Европейският съюз осъжда тероризма във всичките му форми и твърдо е на мнение, че борбата срещу тероризма трябва да се води при зачитане на правата на човека, за да бъде ефективна и да заслужава доверие.
Санкциите срещу терористите са приложени в контекста на общата външна политика и политиката на сигурност и Комисията се присъединява към решенията, взети единодушно от държавите-членки в Съвета.
Комисията си взе бележка от факта, че в своето решение от 4 декември 2008 г., Първоинстанционният съд анулира Решението на Съвета от 15 юли 2008 г., с което организацията "Муджахидини на народа на Иран" (ОМНИ) бе вписана като терористична организация.
Съдът бе на мнение, че правото на ОМНИ на защита и ефективна съдебна закрила е било нарушено.
На практика, причините за вписването не са били съобщени преди решението.
Следователно организацията не е била в състояние да изложи своята гледна точка, преди решението да бъде взето.
В изпълнение на това решение на 26 януари 2009 г. Съветът прие нов списък на физически и юридически лица, обект на ограничителните мерки, прилагани към терористични организации, и организацията "Муджахидини на народа на Иран" не бе включена в този списък.
В това отношение също така е важно да отбележим, че в приложението от 23 октомври 2008 г. Съдът на Европейските общности потвърди, че сегашната процедура за вписване на терористични организации, както се прилага от Съвета в случаите на санкции, които не са основани на санкциите на Организацията на обединените нации, зачита правата човека на засегнатите лица и организации.
Това включва процедура, при която и двете страни биват изслушвани, причините за вписването се връчват предварително и въпросното физическо или юридическо лице може да представи своята гледна точка.
(EN) Бих искала да благодаря на члена на Комисията.
Наистина, когато поставих този въпрос на 17 декември 2008 г., нямаше как да знам за добрите новини, които щяха да дойдат от заседанието на министрите на външните работи на 26 декември.
Нека да е ясно, че аз осъждам тероризма във всичките му форми.
Но в същото време трябва да ви попитам, приемливо ли е който и да е Съвет на министрите системно да отказва да приеме върховенството на закона и да игнорира решенията на Първоинстанционния съд?
И накрая, има ли Комисията някаква реакция - официална или друга - от сегашния ирански режим след решението, взето на заседанието на европейските министри на външните работи на 26 януари 2009 г.?
Както казах, това е решение на Съвета и сега Съдът на Европейските общности показа какви са недостатъците на решението.
Предполагам, че Съветът и другите европейски институции ще се придържат към решенията на Съда.
Съдът на Европейските общности заяви, че решението не отговаря на съществените и процедурните изисквания и Съветът спази решението.
Това бе обсъдено в Съвета по общи въпроси и външни отношения и Съветът реши да извади организацията от новия списък на терористите, приет на 26 януари 2009 г.
Не съм информиран за някаква реакция от страна на иранското правителство.
Напротив, колегите казват, че няма такава.
Мисля, че тези процедури ще ни помогнат също да се справим с всички нюанси на вписването на лица или организации като терористични организации и да създадем възможност за предоставяне на контрааргументи.
Изглежда ми като една добра стъпка.
(DE) Списъкът на терористите явно е бил създаден на базата на информация, на която не винаги може да се разчита.
Имате ли планове за основно преразглеждане и преработване на списъка на терористите на ЕС след изваждането на организацията "Муджахидини на народа на Иран" от списъка на терористите?
Този списък постоянно се преразглежда, разбира се.
Ако държава-членка предложи друг подход, да извадим нещо от списъка или да добавим, това определено би било причина за преразглеждането му.
Това е динамичен процес, не е фиксиран завинаги.
Трябва да има причини за всеки нов подход, но той може да бъде преразгледан, ако има нови доводи.
Въпрос: Бъдеще на отношенията между Европейския съюз и Исландия
Исландия е член на Европейската асоциация за свободна търговия, по-голямата част от икономическите й връзки са в рамките на Европейското икономическо пространство, Исландия е асоцииран член на Споразумението от Шенген и има много други търговски, икономически и социални връзки с ЕС.
Влиянието на финансовата криза породи някои разговори, че Исландия, макар да остава извън ЕС, ще се включи в еврозоната.
Какво влияние би имало подобно раздвижване в отношенията между ЕС и Исландия - най-вече в областта на околната среда и сътрудничеството, свързано с морето/рибарството - и има ли Европейската комисия разпоредби за такива случаи?
Ако е възможно такова развитие и се случи, може ли да бъде последвано от подобни споразумения с други страни извън ЕС?
заместник-председател на Комисията. - (EN) Това определено е тема на много интензивни разговори, за които не можехме да предположим преди година.
Не можехме да си представим да обсъждаме потенциални радикални промени в отношенията между ЕС и Исландия.
Въпросът е какво влияние ще има върху отношенията между ЕС и Исландия приемането на еврото, без Исландия да се е присъединила към ЕС.
Позволете ми първо да подчертая, че в момента, докато разговаряме, в Исландия се провежда интензивно разискване за отношенията й с ЕС, включително и по въпроса за членство в Европейския съюз.
Комисията следи отблизо това разискване.
Въпросът дали Исландия да кандидатства за членство в ЕС трябва да бъде решен изцяло от хората в Исландия и ако постъпи искане от страна на Исландия, Комисията и държавите-членки ще действат според установената процедура, както е записана в Договора.
Мога да ви уверя, че ще се занимаем с кандидатурата възможно най-експедитивно.
Що се отнася до специфичния въпрос за приемането на еврото от Исландия, без страната да е влязла в ЕС, разбира се, Исландия може едностранно да вземе такова решение, но трябва ясно да бъде заявено, че твърдото становище на Комисията, както и на Европейската централна банка, е, че едностранната "евроизация" е нежелателен политически вариант за Исландия.
Тази мярка не би имала положително влияние върху отношенията между ЕС и Исландия.
Исландия е потенциален кандидат за членство в ЕС и следователно трябва да постигне дългосрочна валутна интеграция с еврозоната само в контекста на бъдещо членство в ЕС.
Това означава, че Исландия трябва да приеме еврото само след присъединяване към ЕС, след като изпълни условията, определени от Договора.
(GA) Г-н Kallas, във връзка с вашия коментар относно искане от Исландия за членство в Европейския съюз, ако такова искане стане факт - предвид спешността на икономическата ситуация в момента - разполага ли Европейският съюз с някаква ускорена система или ускорена процедура, за да изпълни тази молба?
Как би могъл Съюзът да разгледа подобна молба бързо, ако такава бъде отправена?
Не смятам, че може да има специално отношение към Исландия.
В миналото водехме преговори със страни, които сега са държави-членки на Европейския съюз, а сега ги водим със страни, които биха искали да се присъединят към Европейския съюз: подходът трябва да е еднакъв - трябва да бъде абсолютно един и същ за всички.
Преговорите ще бъдат същите, както с другите страни кандидатки.
Не виждам възможност за каквато и да е ускорена процедура в тези преговори.
Дали Исландия е, може би, достатъчно добре подготвена за членство е друга тема.
Не знам до каква степен тя е уеднаквила законодателството си с това на Европейския съюз, защото това е много важен въпрос.
Във всеки случай съм сигурен, че държавите-членки ще са на мнение, че позицията ни трябва да бъде безупречно честна и еднаква за всички възможни кандидати.
Това е моето мнение.
В Комисията никога не сме обсъждали някакво специално отношение или ускоряване.
(DE) Ако Исландия се присъедини към ЕС или еврозоната, как възнамерява Комисията да не допусне пострадалата исландска икономика и финансова система да изложат на риск стабилността на еврото или дори да разклатят основите му?
(EN) Като заместникпредседател на Комисията по рибно стопанство, бих искала да ви помоля, гн Kallas, да обясните по-подробно как членството в ЕС може да повлияе върху Споразумението за сътрудничество в областта на рибарството между ЕС и Исландия?
Тези два въпроса са доста специфични.
Отново искам да подчертая основната ни позиция, че преговорите трябва да бъдат същите, както в случаите с другите държави-членки.
Но, разбира се, Исландия има население малко под 300 000 души, тя е малка държава и няма да бъде голям товар за европейската икономика.
Главното е, че това може допринесе, за да може икономиката да преодолее сегашните си затруднения.
Мисля, че държавите-членки ще я наблюдават много внимателно и ще искат от нея първо да сложи ред в собствения си дом.
Това е първото изискване и чак след това можем да поставим въпроса какъв принос може да даде Исландия за икономиката на Съюза.
Що се отнася до споразумението в областта на рибарството, отново казвам, че това е много специфичен въпрос.
Спомням си обаче, че тази тема е повдигана няколко пъти в предишни преговори относно разширяването.
Мисля, че въпросът за рибарството ще бъде най-трудният в преговорите с Исландия, тъй като тя има доста големи привилегии, които определено ще бъдат оспорени от някои държави-членки.
Това ще бъде ключовият елемент в едни бъдещи преговори.
Не знам до каква степен сегашното споразумение ще бъде приложимо или подходящо за бъдещите отношения между Исландия и други държавичленки на ЕС.
Щом сте в тази комисия сигурно помните, че това беше много гореща тема в преговорите между Норвегия и някои държави-членки.
Все пак не смятам, че още от днес някой ще може точно да каже какви ще са ангажиментите или грижите в тази конкретна област.
Благодаря ви, г-н Kallas, че ни помогнахте да се справим с толкова много въпроси тази вечер.
Въпрос: Доклад относно демографията
През м. ноември 2008 г. Европейската комисия публикува Демографския си доклад, очертаващ предизвикателствата пред Европа в следващите десетилетия в резултат на застаряващото население.
Докладът признава, че тези предизвикателства ще изискват различни политически отговори, включително засилване на солидарността между поколенията от гледна точка на дългосрочните грижи, поголямо признание за лицата, полагащи грижи за болни професионално и най-важното, по-голяма подкрепа на полагащите грижи в семейството.
През м. декември 2008 г., Комисията публикува своя доклад "Преструктуриране в Европа", който също очерта демографските предизвикателства и изтъкна, че потенциалният темп на растеж в Европа би могъл да се забави във времето, когато ще се изискват значителни допълнителни ресурси за посрещане на нуждите на нарастващия брой възрастни хора, за които трябва да бъдат осигурени адекватни пенсии, грижа за здравето и дългосрочни лични грижи.
Тъй като лицата, полагащи грижи в семейството, са и ще продължат да бъдат неизменна и необходима част от нашето социално и здравно осигуряване, може ли Комисията да коментира какви конкретни стъпки е предприела с цел разработка на политически отговори на тези предизвикателства, особено що се отнася до по-голяма подкрепа за полагащите грижи в семейството?
Гжо Председател, госпожи и господа, в обновения социален дневен ред, приет през м. юли 2008 г., Комисията се ангажира да се занимае с нуждите на възрастното население.
Въпросът за застаряващото европейско общество изисква редица стратегически мерки, започвайки с оценка на необходимите реформи в здравната и пенсионната система с цел да се подсигурят нуждите на застаряващото население и да се вземат под внимание устойчивостта на обществените фондове за подпомагане на изследванията на начините, по които информационната технология може да допринесе за подобряване на условията на живот и здравеопазването на възрастните хора.
В момента Комисията завършва проекта на Съвместен доклад за социална закрила и социално включване за 2009 г., който ще изпрати ясен сигнал за нуждата да осигурим дългосрочна адекватност и устойчивост на доходите, да направим предлагането на здравни грижи по-ефективно и да намалим неравенствата в здравната област.
Той също така ще разгледа предизвикателствата, с които някои държави-членки трябва да се преборят в областта на пенсиите, здравеопазването и дългосрочните грижи.
Те са описани в приложените проучвания на отделните страни.
Органите на държавите-членки са тези, които вземат решенията, когато става въпрос за политиката в подкрепа на хората, полагащи "неофициален труд", осигурявайки грижи за членове на семейството.
Комисията обаче може да действа като катализатор за промяна, да подкрепи в усилията им държавите-членки.
В рамките на отворения метод на координация в областта на социалната закрила и социалното включване Комисията полага усилия да насърчава държавите-членки да приемат политики в подкрепа на членовете на семейството.
В съвместния доклад за 2008 г. Комисията и държавите-членки изтъкват важността на политиките по отношение на хората, полагащи грижи неофициално, включително и на комплекс от мерки, като например възможности за обучение и консултации, съдействие при ползване на почивка, при излизане в отпуск за полагане на грижи и подходяща социална закрила за хората, полагащи грижи неофициално.
Освен това Комисията подкрепя възприемането на тези политики на национално равнище чрез приноса си под формата на проучвания и конференции по темата.
(EN) Благодаря за отговора ви, г-н Špidla.
Говорите за нуждите на застаряващото население.
Със сигурност полагането на грижи е една от тези нужди.
Споменахте план за пенсионни реформи и се радвам да го чуя, защото хората, които напускат работа, често пъти, за да се грижат за деца или по-възрастни хора, не плащат адекватни социалноосигурителни вноски и често хората, полагащи грижи, нямат адекватни пенсии.
Споменахте, че хората, полагащи грижи в семейството, не ползват финансови облекчения в държавите-членки и аз съм съгласна с това.
Отговорихте ми също така, че Европейският социален фонд би могъл да бъде използван за обучение.
Бих искала да ми дадете повече подробности за това.
И накрая, хората, полагащи грижи в семейството, работят: те не са заплатени.
Интересува ме как вие гледате на тях с оглед на трудовата заетост и социалните въпроси, което е вашата собствена Генерална дирекция.
Във всеки случай, във всички документи на Комисията, ние работим със съзнанието, че при застаряващо население все повече хора ще бъдат ангажирани да се грижат за зависими лица.
Също така държим да има абсолютно ясна политика на равенство между половете, защото един от рисковете на непланираното развитие е, че жените поемат отговорност в далеч по-голяма степен за боледуващи членове на семейството, които често пъти са много възрастни хора.
Колкото до финансирането на тези хора, това е въпрос от компетентността на държавите-членки.
Те могат да разработят найразлични програми за тези, които полагат грижи за зависими лица и повечето държави-членки имат подобни програми.
След като споменахте Европейския социален фонд, бих казал, че е понятно, че Европейският социален фонд не може да поеме финансирането на грижата за зависими лица, но може да разработва и да помогне за разработването на много и важни програми за лицата, полагащи грижи.
Обучението, което споменах, се фокусира точно върху факта, че ако искаме да се грижим за някой близък и за някого, с когото имаме емоционална връзка, независимо от всичките ни усилия и добро желание, в определен смисъл това е специализиран труд.
Следователно много добре е хората да получат някои основни познания и опит, защото резултатите са полезни за тях самите: не само защото нивото на грижите много се подобрява, но и защото задачата им значително се улеснява.
Това е една от причините да се насочим в тази посока.
Искам също така да подчертая нещо, което не бе споменато, но на което сме обърнали внимание, и това е лишаването от грижи или малтретирането на възрастни хора.
В повечето случаи отново се оказва, че лишаването от грижи не се дължи на общ личностен дефект на носещите отговорност лица, а много често е заради ситуационна грешка.
Задачата просто е твърде трудна и те не могат да се справят.
Чрез Европейския социален фонд искаме да направим нещо и по този въпрос.
Въпрос № 51 отпада поради отсъствие на неговия автор.
Преминаваме към следващия въпрос, който беше поставен от г-н Crowley, но г-н Ryan ще го замества.
Относно: Бедност в Европейския съюз
Солидарността е важна отличителна черта на Европейския съюз, чиито общи ценности включват инвестиране в хората, укрепване на равните възможности и борба с бедността.
За тази цел може ли Комисията да очертае бъдещи средства, които да гарантират интегрирането на плановете за борба с бедността на равнище Европейски съюз в националните политики?
Г-жо Председател, госпожи и господа, с въвеждането на Лисабонската стратегия Европейският съюз си постави амбициозна цел: значително да намали бедността до 2010 г.
След това Съюзът разработи инструменти за постигането на тази цел.
Отвореният метод на координация в областта на социалната закрила и социалното включване помогна да се засили борбата с бедността и социалното изключване и подпомогна усилията на държавите-членки.
Сътрудничеството между държавите-членки има много добри резултати.
Ще спомена три примера: вече има 22 държави-членки, които са определили конкретни показатели за борбата с детската бедност; граждани и фирми вече пряко участват в националните стратегии за борба с бедността; стратегии за социално включване са част от политиката в много области: заетост, образование и професионално обучение, здравеопазване и осигуряване на жилища.
Всички възможни политики са впрегнати в борбата със социалното изключване.
Обновената социална програма, приета на 2 юли 2008 г. определя седем приоритетни области на дейност, включително борбата с бедността и социалното изключване.
Обновената социална програма също така предлага укрепване на отворения метод на координация.
Европейският план за стимулиране на растежа и заетостта, който беше представен на държавните глави и ръководителите на правителства на Европейската среща на върха през м. декември 2008 г. има за цел да противодейства на влиянието на финансовата и икономическа криза и също така да засили реформите, които вече се провеждат в рамките на обхвата на Лисабонската стратегия за растеж и работни места.
Комисията също така започна редовно да наблюдава социалните последици от финансовата и икономическа криза в държавите-членки, както и мерките, които се предприемат на национално равнище.
Този инструмент за наблюдение на социалните последици от кризата трябва да се публикува всяко тримесечие и, естествено, акцентът ще бъде върху най-уязвимите групи.
Комисията също така ще продължи да си сътрудничи с държавите-членки, за да гарантира ефективното приложение на своите препоръки, приети през м. октомври 2008 г. във връзка с активното включване на хората, които стоят най-далеч от пазара на труда.
По-конкретно, целта на тези препоръки е да се увеличи ефективността на схемите, свързани с минималната работна заплата, които са недостатъчно добре развити в много държави-членки.
С други думи, много е важно, да се даде възможност на всеки гражданин да постигне приличен стандарт на живот, особено по време на настоящата криза.
Също така бих желал да ви напомня, че 2010 г. ще бъде Европейска година на борбата с бедността и социалното изключване.
Тя ще акцентира върху следното: подкрепа при спазването на правата и възможностите за социално изключените хора активно да се интегрират в обществото; акцент върху отговорността на всеки член на обществото в борбата срещу бедността; разширяване на изпитаните методи в областта на социалното включване; засилване на ангажираността на главните политически участници.
Аз мисля, че мерките, които споменах, потвърждават факта, че Европа постоянно се опитва по съвсем конкретен начин да отговори на нуждите на най-уязвимите групи, особено в настоящата икономическа ситуация.
Аз се надявам, че държавите-членки ще отговорят положително на призива на Комисията да се реши проблемът със социалните последици от кризата.
За тази цел те могат да използват инструментите на Общността, които са на тяхно разположение, по-специално Европейския социален фонд и Европейския фонд за приспособяване към глобализацията.
Бих искал да благодаря на члена на Комисията за неговия изчерпателен отговор.
Като говорим за една от уязвимите групи, с оглед на икономическата ситуация, в която се намираме сега, както и повишаването на нивото на безработицата, очевидно е, че една от тези уязвими групи са младите хора.
Много често в трудни за икономиката времена младите хора, за съжаление, започват да злоупотребяват с наркотици.
Дали е възможно Европейският социален фонд да бъде използван целенасочено, за да се опитаме да помогнем на младите хора с оглед на проблемите, които това причинява не само на тях самите като индивиди, но и на техните семейства и на техните общности и с оглед също така на тежките последици, които това може да има за обществото, а именно да увеличи трудностите и бедността?
Въпросът ми е дали би било възможно да се помогне целенасочено на тази уязвима група чрез този фонд.
Стратегията на Комисията, дори в тази трудна икономическа ситуация, е да не оставя без внимание всеки случай на дискриминация, всяко нарушение на принципа на равните възможности.
Разбира се, вие добре знаете, че европейското законодателство позволява положителното действие, което означава действие, насочено към групи, които са в много трудно положение.
Като цяло, Комисията в своите предложения към Парламента улеснява или, ако предложенията се одобрят, иска да улесни използването на Европейския социален фонд и Европейския фонд за приспособяване към глобализацията.
По същество, аз мога да кажа, че по отношение на регламенти и по отношение на структура, няма пречки за насочването на значителна част от тези ресурси за младите хора.
Това зависи от решенията на спонсорите на индивидуалните проекти, местните структури, както и решенията на национално равнище.
Това все още е открит въпрос, но по принцип няма пречки за ефективното използване на ресурсите в полза на младите хора или други групи, които са в особено тежко положение.
Времето за въпроси приключи.
Въпросите, които поради липса на време са останали без отговор, получават писмен отговор (виж приложението).
(Заседанието, прекъснато в 17,30 ч., бе възобновено в 21,00 ч.)
Закрила на традиционните, национални, етнически и емигрантски малцинства в Европа (разискване)
Следващата точка е разискване по въпрос с искане за устен отговор от Csaba Sándor Tabajdi, Hannes Swoboda, Jan Marinus Wiersma, Véronique De Keyser, Katrin Saks и Claude Moraes - от името на Групата на социалистите в Европейския парламент, към Комисията, относно закрилата на традиционните национални, етнически и имигрантски малцинства в Европа - B6-0005/2009).
Гн Председател, госпожи и господа, съществуват повече от 300 различни национални и етнически малцинства и езикови общности, които живеят на европейския континент.
От гражданите на всичките 27 държави в Европейския съюз, около 15 % са членове на традиционни малцинства или имигрантски общности.
Въпреки че целта на Европейския съюз е запазването на културното многообразие, езиците на малцинствата, както и самите малцинствени групи са застрашени от изчезване или асимилиране.
Непрекъснато нарастващите имигрантски общности са изправени пред криза на интеграцията, помислете си за бунтовете във френските предградия, в покрайнините на Париж, терористичните атаки в Лондон или етническото напрежение в Нидерландия.
Може ли да се вярва на Европейския съюз, когато заклеймява нарушаването на правата на човека и малцинствата в трети страни?
Дали хората, отговорни за вземане на решения, адекватно разглеждат проблемите на националните и етнически малцинства в потенциалните страни кандидатки от Западните балкани, когато някои държави-членки не са в състояние да направят това в своя собствен дом и, всъщност, тяхната практика е диаметрално противоположна на тази политика?
Онези, които не могат и не искат да се изправят с лице към тези въпроси, които крият главите си в пясъка, си играят с бъдещето на Европа.
Днешното разискване беше предшествано от загрижени гласове, като някои хора твърдяха, че този въпрос е много чувствителен.
Какво би станало с Европейския съюз, ако разисквахме само онези въпроси, които не засягат ничии интереси?
Не можем да се правим, че тези проблеми не съществуват.
Гражданите на Европа очакват от нас да даваме истински отговори.
Европейският съюз трябва на местно, регионално, национално равнище и на европейско равнище да гарантира правата на коренните жители и традиционните малцинства - ромите, няколкото милиона души, които имат статут на малцинства и нямат независима държава, като например, каталунците, баските, шотландците, бретонците, елзасците, корсиканците, уелсците, унгарските малцинства в Румъния, Словакия и Сърбия, както и други национални общности.
Субсидиарност, самоуправление, участие във властта и съвместно вземане на решения са основните ценности на Европейския съюз.
От критична важност е да бъдат установени форми на съвместно вземане на решения, самоуправление и автономия на основата на споразумения между мнозинствата и малцинствата при пълното зачитане на суверенитета и териториалната цялост на държавите-членки.
Що се отнася до лица, които са част от имигрантски малцинства в рамките на една държава, ние трябва да им помагаме да се интегрират възможно най-пълноценно, а имигрантските малцинства, от своя страна, трябва да демонстрират пълно зачитане на езика и обичаите на съответната държава.
Ако Европейският парламент наистина иска да стане властови център, той трябва да се занимава с тези чувствителни въпроси.
Г-н Председател, госпожи и господа, г-н Tabajdi, зачитането на малцинствата е важен принцип сред условията, които трябва да се изпълнят, преди една страна да се присъедини към Съюза.
Критериите от Копенхаген са насочени специално към кандидати за присъединяване към Съюза.
Зачитането на правата на лица, членове на малцинства, в това число, зачитане на принципа на недискриминация, е един от основополагащите принципи на Съюза.
Съюзът обаче няма общи правомощия в областта на защитата на правата на малцинствата.
Компетентните национални органи са тези, от които зависи гарантирането на тази защита в съответствие с конституционните споразумения и международните задължения.
В допълнение, проблемите на институционалната организация или автономията на малцинствата е правомощие на държавите-членки.
Също така от всяка държава-членка зависи да вземе решение дали да ратифицира Рамковата конвенция за защита на националните малцинства и Европейската харта за регионалните или малцинствени езици, които са два основни инструмента, въведени от Съвета на Европа.
Ето защо Съюзът няма правомощия да приеме общо законодателство, както се предполага от въпроса, и да установи стандарти за закрила на малцинствата и механизми за проверка.
Съюзът обаче в рамките на своите правомощия би могъл да приеме мерки във връзка с някои въпроси, които могат да имат положителен ефект върху положението на отделни лица, членове на малцинства.
Например Комисията следва политика на борба с дискриминацията, основана на расова принадлежност, етнически произход или религия.
Това ще гарантира приложението на законодателството на Общността в тази област и приложението на директивата, която допълва това законодателство.
Приемането на Рамковото решение срещу расизма и ксенофобията на 28 ноември е още един пример в това отношение.
С това рамково решение Съюзът допринася за подобряването на положението на лицата от малцинствата, когато те са подложени на определено отношение.
Съюзът също така предприе действия във връзка с положението на ромското малцинство.
Интегрирането на имигрантите е важен и увеличаващ се проблем за държавите-членки на Европейския съюз.
Пред 2005 г. Комисията представи Обща програма за интеграция, която формира рамковата директива за общ подход към интеграцията в Европейския съюз.
В допълнение на това, Съюзът разпредели бюджет от EUR 825 милиона за 2007-2013 г. за приложението на Европейския фонд за интегриране на граждани на трети страни.
Три нови инициативи на Комисията ще се появят през 2009 г.: третото издание на Наръчник по интеграция, Европейският форум по интеграция, който допълнително ще ангажира гражданското общество за целите на нашата работа, и уебсайт по въпросите на интеграцията, който ще действа като единен портал за информация за интеграцията и ще разпространява и обменя най-добрите практики сред заинтересованите лица в областта на интеграцията.
Ролята на Европейския съюз в областта на многоезичието не е в това да подменя действията на държавите-членки, а, по-скоро, да подкрепя и допълва тези действия.
Политиката на Европейската комисия по отношение на многоезичието включва регионални езици, както и езици, които се говорят от малцинства.
Зачитането на езиковото и културно многообразие е един от крайъгълните камъни на Европейския съюз.
Това зачитане на езиковото и културно многообразие сега е част от Европейската харта за основните права, където в член 22 се казва: "Съюзът зачита културното, религиозното и езиковото многообразие".
В последното съобщение на Комисията, прието през м. септември 2008 г., също се заявява, че всеки от многото езици, независимо дали е национален, регионален, или говорен от малцинства или имигранти, допринася за нашата обща култура.
Основните инструменти, с които Съюзът разполага в тази област са програмите за финансиране, по-специално Програмата за обучение през целия живот 2007-2013 г.
И накрая, Агенцията на Европейския съюз за основните права е много ценен инструмент, който ние използваме, за да събираме данни, полезни за развитието и приложението на всички инструменти и на тези политики на Общността.
В резултат на искане на Европейския парламент към Агенцията за основните права, която, напомням ви, се намира във Виена, работната програма на Агенцията за 2009 г. включва подготовката на сравнителен доклад за ситуацията във връзка с етническата и расовата дискриминация в Европейския съюз.
Това ще ни позволи да актуализираме доклада относно расизма, с който се занимавахме през 2007 г.
Това е, което мога да ви кажа.
С други думи, ние нямаме правно основание да организираме закрила на малцинствата.
Този въпрос наистина е от правомощията на държавите-членки, въпреки че Съюзът очевидно трябва да избягва дискриминация по отношение на гражданин, член на малцинство.
от името на групата PPE-DE. - (LV) Благодаря ви, г-н Председател, г-н Tabajdi е поел една огромна задача - да се опита да формулира и класифицира общности от народи, които са се формирали по различни начини исторически и които, независимо дали са по-многочислени или по-малочислени, живеят в държави, където хората основно имат друг етнически или езиков произход.
Както знаем, през вековете границите и имената на страните често са се сменяли както в резултат на войни, така и когато държавите са се обединявали или разделяли, когато империи са се създавали или разпадали, а хората много често, без да променят местожителството си, са ставали поданици на различен крал или жители на различна страна.
По същия начин миграцията е протичала както на индивидуално равнище, така и с преместването на цели етнически общности.
Ние сме наследили резултатите от всичко това.
Без съмнение, днес всеки гражданин на Европейския съюз заслужава живот, достоен за едно човешко същество, както и равни възможности.
Какво точно обаче можем наистина да наречем малцинство в съвременния смисъл на думата и могат ли държавите да се съгласят и да определят единни критерии?
Това е важно, тъй като се оформя днешна нова миграция: миграция в рамките на Европейския съюз и миграция от страни извън ЕС.
Струва ми се, че първо специалисти, изследователи, историци, етнографи и лингвисти трябва да работят над това и след това вероятно политиците могат да имат последната дума.
Ако политиците инициират нещата, тогава ние веднага ще станем свидетели на значителна политическа субективност и егоизъм, особено с приближаването на изборите.
Благодаря.
от името на групата PSE. - (HU) Г-н Председател, г-н Barrot, госпожи и господа, повече от 45 милиона души, принадлежащи към 57 различни малцинства живеят в Европейския съюз и в другите европейски страни.
Днес, когато призракът на расизма броди из Европа, когато шовинизмът на мнозинствата в националните държави видимо се увеличава до застрашителни размери в Централна и Източна Европа, ние нямаме право да загърбваме политиките по отношение на малцинствата.
Както чухме, включително и от члена на Комисията, ЕС все още няма регламенти по отношение на защитата на идентичността на малцинствата, които да се отнасят за всички държави-членки.
Въпросът за малцинствата е в компетенцията на държавите-членки и затова тези общности през повечето време трябва да се задоволят с това, което могат да договорят със собствените си правителства.
Общият брой жители на държавите-членки от Централна и Източна Европа, които принадлежат към различни национални, малцинствени общности, е значително по-голям от този в Западна Европа и техните проблеми са също така по-сложни.
За да могат не само националните малцинства, но и всеки, който е част от малцинствени нации в ЕС, да се чувства наистина у дома в Европа, европейското законодателство трябва да създаде правна рамка с всеобхватни правни норми за закрила на малцинствата.
Ние трябва да създадем такива политически структури, които не се стремят към изключителност, а споделят компетенции.
Щом този модел стане реалност в Европейския съюз, националните малцинства ще повишат статуса си и ще получат нови възможности за защита на своя език и култура.
В това отношение ратифицирането на Договора от Лисабон е от съществена важност, тъй като два от неговите членове, благодарение на унгарското правителство, включват права на лица, принадлежащи към малцинства.
Приемането на Договора ще бъде голяма крачка напред в историята на Европейския съюз.
Настоящата икономическа криза не е благоприятна за малцинствата, защото тя предизвиква конфликти и създава благоприятна почва за крайно дясна демагогия.
Европа не може да си позволи, особено в този момент, да не чуе гласа на малцинствата.
Тя не може да изостави малцинствата в момент на криза.
от името на групата ALDE. - (SV) Разискване на европейско равнище по въпроса за положението на различните малцинствени групи може да бъде приветствано.
Изработването на обща гледна точка за правата и задълженията, които трябва да се прилагат към национални, етнически или езикови малцинства, имигранти и лица без гражданство, ще бъде благоприятно за тези групи и за целия Съюз в много отношения.
Около една десета от гражданите на ЕС в момента принадлежат към национално, езиково или етническо малцинство.
Някои като мен, финландец, който говори на шведски, са третирани добре.
Други са дискриминирани или пренебрегнати.
Важно е за историческите национални малцинства да могат да се видят като пълноправни членове на Съюза.
Европейският съюз има нужда от подкрепата на своите малцинства и не трябва да забравя да им даде възможност активно да участват във вземането на решения и в работата за гарантирането на сигурно и хармонично общо бъдеще.
Очевидно е, че не можем да прилагаме същите правила към националните малцинства, каквито се прилагат към имигрантските малцинства например.
Имигрантите се нуждаят от специална помощ, за да могат да се интегрират в новата си родина.
Лицата без гражданство са отделен въпрос и те трябва да бъдат поощрявани, като се използват всички средства, да кандидатстват за гражданство в приемащата ги страна.
Европейският съюз също така се нуждае от обща гледна точка по въпросите на малцинствата, за да може да защити себе си и своите държави-членки от натиск и провокации отвън там, където правата на малцинствата се използват като оръжие, за да се сее разделение и да се създават безредици.
Ангажирането и пропагандата на Русия в Естония и Латвия например е поучителен пример.
Ние не трябва да слагаме оръжие в ръцете на онези, които искат да ни навредят.
Европа се нуждае от представителен форум на малцинствата, който да действа като съвещателна структура по въпроси, с които се занимават Европейският парламент и Съветът на Европа.
Би било важно за тази парламентарна комисия да й се възложи ясна отговорност по въпроси, свързани с малцинствата.
Този Парламент трябва да приеме становище за правата на малцинствата.
И последно, бих искал да задам конкретен въпрос: готова ли е Комисията да поеме отговорност за иницииране на разискване по отношение на малцинствата в Европа и готова ли е тя активно да подпомага справедливото третиране на малцинствата в Съюза, а не просто езиковото многообразие, което често се използва като начин за пренебрегване на малцинствените групи.
(Ръкопляскания)
Г-н Председател, г-н Barrot, някои малцинствени групи присъстват в държавите-членки от векове, докато други са дошли неотдавна.
Ромите са една от традиционните малцинствени групи, които присъстват в страните от Съюза отдавна, откакто съществуват някакви данни.
Съжалявам да кажа това, но в моята страна Полша, въпреки че ромите не са дискриминирани, може още много да се желае по отношение на тяхното интегриране.
Те споделят тази гледна точка.
Аз мисля, че ромите имат нужда от подкрепата на държавата.
По-специално, те имат нужда от помощ за професионалното им обучение и за образованието като цяло.
Държавите-членки трябва да играят водеща роля по отношение на интегрирането на тази и на други малцинствени групи.
Общо законодателство за Съюза все пак би ни помогнало много в нашите усилия.
Това, което имам предвид по-конкретно, е дефинирането на правата и отговорностите на новопристигналите от ислямски държави, за които е трудно да се интегрират в Европа.
Г-н Председател, бих искал да изразя моята дълбока благодарност за работата на гн Tabajdi за подготовката и внасянето на този въпрос с искане за устен отговор, който ние разискваме днес, а също и за неговата огромна работа за изготвянето на резолюцията, която, за съжаление, ние не разискваме, но която, без съмнение, ще можем да обсъдим на следващите пленарни заседания.
Тази резолюция е необходима, защото е ясно, че ние трябва да установим минимално равнище на закрила за малцинствените групи в Европейския съюз, нещо, което не съществува в момента.
Аз не споделям разбирането на члена на Комисията Barrot за честото скриване зад липсата на общи правомощия на Европейския съюз по този въпрос.
Очевидно противоречие е да се споменават критериите от Копенхаген, да се споменава друг тип законодателство и в същото време - когато може би няма интерес или, да кажем, не сме достатъчно смели - да се крием зад липсата правомощия с цел, представете си, да нямаме напредък при закрилата на малцинствата, защото ние, в крайна сметка сме изправени пред една вечна дилема.
Ние не сме изправени пред проблем, а по-скоро пред предизвикателство, с което Европейският съюз трябва да се справи, и този въпрос трябва да се разглежда именно така.
Г-н Председател, във всяка държава от ЕС има групи от хора, които се разглеждат като различни, поради характеристики като етническа принадлежност, език, начин на обличане, музика, която свирят и как се молят.
Когато хората от тази страна силно желаят да зачитат всеки човек за вътрешното му достойнство, тези различия се разглеждат като обогатяващи и хората се ценят.
Всъщност, когато се цени достойнството на човека, ние изобщо не разглеждаме малцинствата по негативен начин.
В много страни обаче това уважение е малко или не съществува.
Това води до дискриминация, при която малцинствата са малтретирани и оставени да живеят в най-окаяни условия.
Ние настояваме в Споразумението от Копенхаген, че една страна, която иска да се присъедини към Европейския съюз, трябва да има поне минимално приемливо ниво на зачитане на всеки, който живее в нейните граници.
Този принцип се обезсилва, когато ние игнорираме тези критерии и допускаме членство на страни, където хората са маргинализирани и третирани по неподобаващ начин.
В Ирландия например много деца и възрастни с увреждания бяха държани в институции в ужасяващи условия по времето на нашето присъединяване и години след това.
Днес, въпреки въвеждането на критериите от Копенхаген, съществуват подобни ужасни условия за уязвими малцинства в страни, които наскоро се присъединиха към ЕС или които планират да направят това.
Критериите от Копенхаген бяха тотално пренебрегнати в тези случаи и отношението към малцинствата не се сметна за пречка пред членството.
Това отрича самата цел на споразумението.
Ако една страна, за да се присъедини към ЕС, трябва да изпълни критериите от Копенхаген по отношение на третирането на хората в нея, трябва да бъде възможно да се суспендира членството й, ако тя не отговаря на тези критерии.
(SK) Ние се занимаваме с проблема за етническите малцинства, но това означава, преди всичко, унгарското етническо малцинство, г-н Tabajdi.
Унгария е наистина страна, където етническите малцинства бяха напълно пренебрегнати през последните десетилетия.
Думите на бившия омбудсман Jenö Kaltenbacha за малцинствата в Унгария потвърждават това.
Броят на словаците, живеещи в Унгария, от повече от 300 000 е намалял до 18 000 през същия период.
За стопилото се словашко малцинство като език за обучение в училищата на етническото малцинство се използва унгарският.
В същите училища словашки се преподава само четири часа седмично.
В Словакия няма вендета по този повод и за унгарското малцинство, живеещо в Словакия, нещата са несравнимо по-добре.
В училищата на унгарското малцинство езикът на обучение е изключително унгарският.
Словашки се преподава като допълнителен език няколко часа всяка седмица.
Религиозните служби се водят само на унгарски във всички словашки общности в Унгария и изключително от унгарски свещеници.
От друга страна, само унгарски свещеници извършват тези задължения в унгарските общности в Словакия.
Европейският парламент обаче парадоксално не обръща никакво внимание на проблемите на словашкото, немското, сръбското и други живеещи в трудни условия малцинства в Унгария.
Има повтаряща се дискусия за периферни проблеми на унгарското малцинство, които словашкото правителство, във всеки случай, разглежда в момента.
Тъкмо днес като част от този процес то одобри едно изменение в закона за образованието, което гарантира, че географските названия ще бъдат отпечатвани на унгарски и на украински в учебниците за училищата на малцинствата.
Всъщност, унгарските политици и депутати са тези, които, под маската на хора, разрешаващи етнически проблеми, непрекъснато натрапват своите идеи за автономни решения, включително и териториална автономия.
Съвсем наскоро унгарският президент направи това по време на посещението на неговия румънски колега в Будапеща и срещна сериозен отпор.
Трябва да се свали маската на подобно отношение и силно да се критикува, включително и в рамките на този Парламент.
(HU) Докато интересите на всички други социални малцинства, защитени от антидискриминационни регламенти, яростно се защитават, европейската правна защита, да не говорим за политическата воля, е сдържана, където става въпрос за традиционни национални малцинства.
И все пак, съществуването на тези малцинства в рамките на Европейския съюз е не политически въпрос, а реалност - има милиони, които живеят в ЕС и не са имигранти.
Те живеят в държави-членки, без да са се местили от земите на своите деди.
Това стана, защото през двадесети век, границите на техните страни се преместваха около тях, изоставяйки ги и поставяйки ги пред неразрешима дилема.
Как могат те да запазят своята идентичност и своята общност, как могат те да представят на своите деца образа на сигурно бъдеще през двадесет и първи век?
Ние трябва най-накрая да признаем, че проблемите на тези общности не могат да бъдат решени единствено посредством универсалните човешки права, и антидискриминационни регламенти.
Тези общности с право настояват за всички онези неща, които при наличие на население със същата численост, Европейският съюз смята, че по право са за тези, които са част от мнозинството.
Ето защо е необходимо регулиране от страна на ЕС, ето защо е необходима помощ от страна на ЕС.
Тези общности са прави да си мислят например, че автономията, която е донесла просперитет и развитие на малцинствата в Южен Тирол и Италия, ще донесе и за тях желаното решение.
Разбира се, формите на автономия, включително и териториална автономия, могат да донесат положително и управляемо бъдеще за такива общности.
Не бива да има мистификация около такива общности, те трябва да бъдат обсъждани открито, тъй като, ако тази възможност се окаже положително решение в една държава-членка, без да нарушава териториалната й цялост, то може по подобен начин да се окаже добро решение и за друга държава-членка.
Справедливите искания на тези общности, които се основават на основни принципи и текуща практика в Европейския съюз, не могат да бъдат тема табу в ЕС през двадесет и първи век!
(ES) Гн Председател, интересно е, че през всеки парламентарен мандат, ние посочваме несъществуващата или крехката правна и материална закрила на една или друга малцинствена група в рамките на държавите-членки.
С наскорошното разширяване на изток, ситуацията неизбежно стана много по-сложна.
Европа от 27 има повече от 100 групи, ако добавим етническите и езикови малцинства към тези, образували се в резултат на по-нова имиграция.
Особено трябва да се спомене и вече беше споменато ромското малцинство - етническа група, която живее сред нас от векове.
Тя има своите характеристики и е в най-тежко положение в сравнение с всички други малцинствени групи.
Удвояването на усилията да постигнем интегриране, но не асимилиране на тези групи и превръщането на това единство в многообразието в реалност, е основно предизвикателство за Европа, г-н Barrot.
Има смисъл това, че Договорът от Лисабон изрично посочва за първи път в историята на Европейския съюз правата на хората, които са част от тези малцинства и техните собствени ценности.
Всяка социална група е различна.
Езиково-историческите малцинства в държавите-членки и тяхното признато и неоспоримо право да се изразяват на майчин език нямат нищо общо с новите потоци от мигранти, които имат собствени отличителни характеристики.
Ние вземаме Европейската харта за регионални или малцинствени езици като наша отправна точка и искаме Европейския социален фонд да отдели влияние и средства за малцинствените групи.
Току-що измина 2008 г. като Европейска година на междукултурния диалог и аз мисля, че този диалог току-що е започнал.
Смятам, че трябва да се възползваме от този импулс и да продължим да разширяваме този диалог, за да създадем механизми за контрол на европейско равнище с цел да се защитят малцинствените групи.
Ще завърша на тази нотка: ние имаме задължение в нашите държави-членки да защитаваме и опазваме традициите и ценностите на многокултурна Европа, която възниква сега, и задължение на Парламента е да установи стандарти за интеграция в общата европейска рамка, която улеснява мирното съвместно съществуване.
(HU) Гн Председател, един от всеки десет жители на Европа е представител на национално малцинство.
Много от тях се чувстват като доведени деца в собствената си родина.
Те се надяват Европейският съюз да гарантира техните права и да им помогне да подобрят положението си.
По отношение на правата на човека, най-големият дълг на Европейският съюз е свързан със закрилата на малцинствата.
Въпреки че правната основа за ефективна закрила на малцинствата съществува, политическата воля за приложението й често е недостатъчна.
Ратифицирането на Договора от Лисабон може да подобри ситуацията, но сам по себе си, той не е магическо решение.
За съществуващите институции е важно да работят ефективно и по-специално да се засили профилът на малцинствата в Агенцията за основните права.
Различните малцинства биха възприели като положителен знак, ако в новата Комисия има член, чието задължение ще бъде да се занимава изключително с проблемите на малцинствата.
Това ще бъде ясен сигнал, че малцинствата са също пълноправни граждани на обединяваща се Европа.
Европа не може да има доведени деца, защото в един или друг смисъл ние всички сме малцинства.
(HU) Гн Председател, с благодарност и признание приветствам включването в дневния ред на проблема за закрилата на традиционните и етническите малцинства, както и на имигрантите в Европа.
За мен е болезнен фактът, че без необходимата подкрепа от нашите политически групи, нашето общо разискване днес приключва без решение и че все още е невъзможно да се приеме рамково споразумение на ЕС по отношение на закрилата на малцинствата.
В страните от бившия комунистически лагер принципът на ненамеса беше върховен принцип.
Смятам, че е недопустимо Европейският съюз по същия начин да оставя решението на проблема в областта на компетентността на отделните държави-членки.
Аз смятам, че декларациите на президента Traian Băsescu в Будапеща, с които той отхвърля справедливите искания на унгарците от Трансилвания за колективни права и автономия, напомнят за диктаторската позиция от времето на националната комунистическа ера.
Европейският съюз е общ дом и за национални, етнически и религиозни малцинства и именно по тази причина, ЕС не може повече да отлага предоставянето на институционална, правно регулирана закрила на тези малцинства.
(FR) Гн Председател, нашите култури включват принципа на правовата държава и индивидуалните права и затова е правилно да се защитават правата на отделен член на някое малцинство, но би било опасно, ако приемем закони за правата на ненационални малцинства като самостоятелни общности.
За ненационалните малцинства, а аз говоря само за тях, общностният подход трябва да се отхвърли, защото той неизбежно ще доведе до нарушаването на единството на много европейски нации.
Там, където се спазва принципът на правовата държава, регулирането на начина, по който хората живеят заедно, трябва да остане национално правомощие.
В този случай, ако мнозинството е враг на малцинството, това би поставило демокрацията под въпрос.
Изправени пред бедност или опасност, някои хора напускат страната, откъдето произхождат и търсят убежище.
Правото на убежище е начин хората да покажат, че не са доволни, като напускат.
За щастие, то вече е основно право, но както с всяко право, има и съпътстващо задължение.
В този случай задължението е да приемеш правилата, езиците и обичаите на приемащите страни.
Правото на убежище е ценно право, тъй като е право, присъщо на всяко човешко същество.
Дори ако сте част от малцинство, това не е основание за придобиване на право на общност.
Вашата основна връзка е със страната, където сте се установили.
Илюзия е да се вярва, че просто съжителството на преходни общности с различна памет може да създаде държава.
С времето това само ще създаде или поле на безразличие, или поле за битка.
Вие или трябва да обичате страната, която ви е приела, или трябва да я напуснете.
Това е задължение, родено от свободата да идвате и да си отивате.
(RO) Искам да изразя моята подкрепа за закрилата на малцинствата и зачитането на тяхната култура, езици, традиции и обичаи.
Аз мисля, че всички държави-членки трябва да включат препратки към закрилата на малцинствата в националните си законодателства в различни области.
В това отношение, мисля, че законодателството на Румъния е особено добре изработено и може да служи като модел за други държави-членки.
Доказателство за това твърдение е дори един от нашите колеги в този парламент, когото аз много уважавам и който е роден, израснал и получил образование в рамките на унгарската общност в Трансилвания, и сега успешно представлява Унгария в този Парламент.
Не следва обаче закрилата на малцинствата да води до крайности като колективни права, подкрепата на самоопределение и автономия, в това число и териториална.
Аз наистина смятам, че не е полезно да се разделят малцинствата на отделни категории, тъй като може да се създаде впечатлението, че към тези категории трябва да има различно отношение.
Всички граждани трябва да се третират еднакво и да имат едни и същи права и задължения към общностите, където живеят.
Децентрализацията и местната автономия, основани на националните закони, до голяма степен отразяват стремежите, които гражданите имат, независимо от тяхната националност или етнически произход.
Не е нормално да се започва обсъждане по концепции, които още не са залегнали в настоящото международно право и които не са приети на равнище държави-членки.
Не е нужно също така да приемаме разпоредбите на Съвета на Европа.
Специално трябва да се спомене ромското малцинство.
Аз категорично смятам, че общите програми на ЕС, по-специално в областта на образованието, биха ускорили значително интегрирането на ромите.
И накрая, искам да ви напомня, че всяка нация, без значение колко е голяма, е малцинство в сравнение с 500-те милиона граждани на Европа.
(SK) Закрилата на малцинствата е несъмнено един от най-важните принципи и в моята страна Словашка република е гарантирано наистина изключително високо ниво на закрила на малцинствата.
Ако ще говорим за етнически малцинства, можем да кажем, че този висок стандарт също е гарантиран във формата на културна и образователна автономия, защото ние имаме университет за най-голямото етническо малцинство.
Независимо от това, аз съм изцяло против започването на обсъждане за териториалната автономия, защото смятам, че това е много важен политически и правен проблем и също така, защото смятам, че той е в хуманно отношение доста болезнен.
Това може да причини огромно човешко страдание.
Освен това започването на обсъждане за териториалната автономия основно ще застраши единството и успешния напредък на Европейския съюз.
В заключение, г-н Barrot, тъй като вие говорихте за уважение - да, наистина е необходимо мнозинството да питае чувство на уважение към малцинството, но също така смятам, че малцинствата в едно здраво, функциониращо общество трябва да имат същото уважение към това общество.
(EN) Гн Председател, бих искала да благодаря на гн Tabajdi за отличната му работа.
За съжаление, няма да можем да завършим нашите разисквания с резолюция.
Аз съм твърдо убедена, че правата на малцинствата трябва да станат част от достиженията на правото на Общността.
За съжаление, Комисията няма желание да предложи мерки в тази област.
Ние трябва да помним, че правата на малцинствата са неотделима част от правата на човека и затова нашите стандарти трябва да бъдат възможно най-високи.
Нека не забравяме, че уважението и закрилата на малцинствата е и един от критериите от Копенхаген.
Комисията дори не прилага правилно тези критерии в процеса на присъединяване.
Ние сме готови да направим отстъпки с надеждата, че ситуацията ще се подобри по-късно, но след присъединяванията, не са изработени инструменти, които да се справят с проблема, както членът на Комисията Barrot изтъкна миналия месец.
Ние сме изработили общ стандарт на Европейския съюз в областта на правата на малцинствата и той е абсолютно задължителен.
(HU) Благодаря ви много, г-н Председател.
Има някои политически територии в рамките на Европейския съюз, където съществува двоен стандарт.
Критериите от Копенхаген за правата на малцинствата се прилагат към присъединяващите се страни, както чухме днес, но тези същите права не присъстват в общностното право.
Ако здравето на Европа е в нейните разнообразни култури и никой не иска да види как културата и езикът на малките нации изчезва, тогава етническите малцинства имат дори по-голяма нужда от закрила, включително и правна.
В новите държави-членки очевидната закрила, основана на социалистическия интернационализъм, изчезна и националистическите настроения се засилиха.
В допълнение, различни форми на потиснически национализъм често се появяват в новите държави-членки, особено след като и критериите от Копенхаген вече не са обвързващи.
Ние често ставаме свидетели на засилването на асимилационни усилия, като се твърди, че това е в интерес на малцинството.
За съжаление, това е политически инструмент, който често се използва от популистки партии с цел мнозинството да се настрои срещу малцинството.
Установяването на вътрешни правни стандарти за защита на правния статут на малцинствата не може да се избегне.
Тези стандарти трябва да са в съответствие с най-добрите практики в Европа, основаващи се на различните форми на самоуправление, които нямат нужда да бъдат разкривани като вид политическо престъпление, нито пък отхвърляни.
По-скоро, принципът на субсидиарност трябва да се разшири, за да позволи на представителите на малцинството да вземат решение по отношение на собствените си дела.
Може би методът на откритата координация ще е от полза, докато се създаде правно основание.
Искам да поставя следния въпрос на Комисията: дали е възможно да се използва тази опция, този метод за постигането на решение за правния статут на малцинствата?
Накрая, искам да благодаря на гн Tabajdi за отличната му работа в тази област.
(RO) На европейско равнище ние имаме съгласуван набор от регламенти, критерии и препоръки, които гарантират защитата на гражданите, които са представители на национални малцинства и случаите на нарушения са доста редки в рамките на Европейския съюз.
Малцинствата в Румъния се радват на национални права, които са доста над съответните европейски стандарти.
И наистина присъствието в този Парламент на членове на ЕП от Румъния, които са етнически унгарци, е живо доказателство за това.
За вътрешно етническата хармония в Европа е жизненоважно да се зачитат правата на човека, но каквито и да било сепаратистки действия, предизвикани от влошаване на етнически права, трябва са бъдат спирани.
Европейският проект означава интеграция, а не създаване на анклави, образувани на етническа основа.
Аз също така мисля, че ние трябва да отделим повече внимание на положението на националните малцинства в съседни на ЕС страни.
Един пример в това отношение са румънците в Украйна, Сърбия и Република Молдова, които са лишени от основни права и са подложени на интензивен процес на денационализация.
(ES) Гн Председател, в ЕС има няколко случая на езици, които се говорят от исторически европейски групи, които не могат да се използват в разискванията в Парламента, тъй като не са признати като държавни езици.
Това е пропуск в представителната демокрация.
Един от тези случаи е баският език еускера (Euskera), който не е език на малцинство, а официален език, поне в южната част на Страната на баските, която в административно отношение се явява част от испанската държава.
Същото обаче не се отнася - и моля ви, г-н Barrot, не го приемайте лично - за северната част от Страната на баските, която е в рамките на френската държава, чийто президент заяви пред Асамблеята на ООН, че да не се зачита националната идентичност и език означава да се сеят семената на унижението и че без такова зачитане, не може да има мир в света.
И въпреки това, нито еускера, нито корсикански, бретонски или окситански получават каквото и да е официално внимание и не получават никаква подкрепа, за да се гарантира това, че тяхната употреба се зачита и насърчава.
Ето защо аз се обръщам към Агенцията за основните права с искане да следи и да работи, за да гарантира, че няма нарушения на каквото и да е право на хората в Европа да употребяват майчиния си език и че няма дискриминация по отношение на гражданите и че всички местни езици се считат за официални в рамките на съответните територии.
(Ораторът продължи на баски)
Eskerrik asko jaun-andreok zuen laguntzagatik Europako hizkuntza guztien alde.
(EN) Гн Председател, аз приветствам това разискване, още повече, че европейската история показва, че във времена на кризи етническите напрежения могат да подпалят пожар в иначе стабилни ситуации.
Бих искал да вярвам, че намерението на инициаторите на това разискване е да подчертаят благотворните основни ценности и реалности на европейския проект, защото реалностите в Европейския съюз са наистина най-добрите стандарти в света за отношение към малцинствата.
Затова ние трябва високо да кажем, че този Парламент не приема и няма да приеме никакви разколнически действия или занижаване на стандартите, които току-що споменах.
Както посочи г-н Barrot, във всяка отделна страна в Съюза има ясна и в повечето случаи официална правна рамка, която гарантира защитата на нашето културно многообразие.
И все пак, има ли алтернатива по-високото образование за поддържането на нашето общество, състоящо се от много етнически групи?
Примерите от реалния живот показват, че разрешаването на проблемите с образованието подхранва силното развитие на Общността.
Образованието по своя характер е по-скоро обединяващо, отколкото разединяващо.
Всъщност, то ни учи, че ние всички сме малцинства в някакво отношение.
Университетът Babeş-Bolyai в Румъния, в трансилванския град Cluj, е пример за мултикултурен университет, който често е цитиран от Организацията за сигурност и сътрудничество в Европа като положителен пример и образец за съжителство на много култури и междуетническо взаимодействие.
Където има нужда, по-високото образование на езика на националните малцинства е част от образователната система.
Позволете ми да ви дам пример с университета Sapientia в Румъния.
Тези положителни примери обаче не означават, че ние трябва да престанем да следим ситуацията, трябва да сме наясно, че пред нас стои разрешаването на най-предизвикателния проблем, а именно проблемът с ромското население в Европа.
По мое мнение, най-ефективният начин за разрешаването на този невероятно труден европейски проблем в дългосрочен план е чрез образованието.
Много бих искал да видя много задълбочено разискване за това, как Европа възнамерява да се възползва от нашата уникална образователна система, за да останем единни в нашето многообразие.
(RO) Съветът на Европа е институцията, която се занимава със зачитането на правата на човека.
Правата и закрилата на малцинствата попадат в компетенцията на държавите-членки в съответствие с принципа на субсидиарност.
Традиционните и етническите малцинства, малцинствата от мигранти и имигранти трябва да спазват националното законодателство на държавата-членка, в която пребивават.
Аз мисля, че интегрирането на малцинства от мигранти не следва да е част от общата имиграционна политика, която ЕС в момента разработва.
Тази политика може да бъде дефинирана само тогава, когато отпаднат съществуващите в рамките на ЕС бариери пред свободното движение на работници от държавите-членки, присъединили се към Европейския съюз след 2004 г.
Закрилата на малцинствата от мигранти е част от принципите, подкрепяни от социална Европа.
Създаването на справедливи условия за работа на всички европейски граждани, независимо от коя държава-членка произхождат, им гарантира достоен живот.
Като европейски социалист, аз подкрепям разработването на европейска рамка за законната имиграция, но настоятелно призовавам, преди всичко, да се спазват основните принципи на Европейския съюз за всички европейски граждани.
(HU) За съжаление, днес това проекторешение се поставя пред Парламента само във формата на въпрос.
Представителите на традиционни национални малцинства и общности се опитват да убедят мнозинството чрез мирни парламентарни средства, че това, което е добре за 14 държави-членки на Европейския съюз, ще бъде добре за цялата територия на ЕС.
Традиционните национални малцинства се намират в нова страна не по своя вина, а без да се е налагало да напускат своята многовековна родина.
Никой не ги е питал дали искат да сменят националността си или да приемат нов официален език.
Тези традиционни национални малцинства са най-лоялните граждани на съответните страни.
Въпреки войните, икономическите кризи, вътрешните политически борби и асимилацията, те не са изоставили своята потомствена, вековна и, същевременно нова родина.
Тяхната лоялност е безупречна.
Именно по тази причина е трудно да се разбере страхът на няколко десетки милиона силно население на големи държави от няколкостотин хиляди, или най-много половин милион, представители на едно малцинство.
Различните форми на самоуправление, съществуващи в Европейския съюз като например териториална и културна автономия, са резултат от политика на консенсус между мнозинството и малцинството и не са отслабили икономическата, политическата или социалната мощ на съответната държава или тази на Европейския съюз.
Моята страна Румъния съществува в сегашния си вид от 1920 г.
През 1930 г. населението на тази територия е включвало 28 % представители на други националности.
Сега този дял е спаднал до 10 %. Има няколко други държави, освен Румъния, които имат сходни проблеми.
Има закони и права, но тяхното приложение не може да се гарантира, въпреки че езиковото, етническото и регионалното многообразие е европейска ценност.
Ето защо е важно да се очертаят насоки, основани на съществуващи успешни примери в ЕС, които са приемливи за всички и не нарушават териториалната цялост на държавите.
(HU) Благодаря ви много, г-н Председател, г-н Barrot, госпожи и господа, преди всичко, бих искал да изразя удоволствието си да приветствам инициативата на Csaba Tabajdi, която е насочена към подобряването на положението на малцинствата, които живеят в Европейския съюз.
Въпреки че известни примери доказват, че националните малцинства се разглеждат като ценност и възможност в Европейския съюз, като например Южен Тирол и Аландските острови, за съжаление, в Източна Европа, ние се срещаме с противоположното отношение, дори понякога в изказвания на държавници.
Именно по тази причина ние спешно трябва да се противопоставим на декларации, които определено и дългосрочно ще отхвърлят исканията на националните малцинства за автономия, чрез позоваване на изискванията, поставени от Европейския съюз.
Затова ние трябва да говорим решително и да декларираме, че националните малцинства имат право на автономия и на това да упражняват правата си на малцинство на равнището на Общността и че ние трябва да гарантираме тези основни права и чрез правната система на Европейския съюз.
Затова аз напълно подкрепям разработването на всеобхватен регламент за защитата на правата на малцинствата на равнището на Европейския съюз.
Благодаря ви много.
(IT) Г-н Председател, госпожи и господа, днес имаме щастлив специален случай и заслугата за това и изключително на гн Tabajdi, председател на междуведомствената група и експерт по въпросите на малцинствата, за което му благодаря.
Днес аз използвам италианския език, който е език на държавата, но не и мой майчин език.
Аз правя това по една специална причина: голям брой етнически малцинства от различни страни и етнически групи живеят в Италия.
Днес аз искам да използвам този пример, както и примера, че едно етническо малцинство не е етническо малцинство просто само по себе си, а трябва да усеща солидарност, да се чуе гласът на това малцинство тук, в Парламента.
Аз също така искам да кажа на италианските малцинства, които живеят извън границите на Италия, че по друг начин те няма да имат тази възможност.
Г-н Barrot говори днес за недискриминация.
Аз смятам, че недискриминацията не е достатъчна, защото ние трябва да постигнем равни права, а равните права ще дойдат тогава, когато имаме малцинства в определено положение и им окажем значителна помощ, за да достигнат равнището на мнозинството.
По тази причина ние имаме нужда от дискриминация с положителен знак в някои ситуации.
Това, мисля, е нова идея, идея, която трябва да се прилага.
Европейският съюз има компетентности.
С използването на членове 21 и 22 от Хартата на основните права на Европейския съюз и член 2 от Договора от Лисабон - нека се надяваме, че ще влезе в сила, възможно най-скоро - заедно с критериите от Копенхаген, както и с малко гъвкавост и правно въображение, ние ще можем да постигнем много неща.
Аз искам да спомена, по-специално, член 2 от Договора от Лисабон по отношение на защитата на индивидуалните права на лицата и тук бих искал особено да благодаря на бившия министър на външните работи г-н Frattini, който имаше решаващ принос за неговото включване.
Ние се надяваме, че ще има защита на правата на групи, защото това е нашата цел.
Тъй като има 168 малцинствени групи в Европейския съюз и около 330 на европейския континент, 100 000 милиона от нашите съграждани на този континент са в това положение.
Ние в Южен Тирол сме стигнали до ниво, което, въпреки че може още да се подобрява, е много, много добро.
Когато чуя, че представители в този Парламент или членове, които са представители на мнозинството от населението, говорят как техните малцинства са добре третирани, аз доста се съмнявам.
Аз бих бил по-щастлив, ако представителите на малцинствата кажат, че отношението към тях е добро.
Ние в Европейския съюз трябва да разберем, че малцинствата представляват добавена стойност, мост между културите, между хората и държавите.
Ние трябва да се стремим към единство в културното многообразие.
(ET) Госпожи и господа, езиковото и културно многообразие, което е ценност и актив на Европейския съюз, често става проблем на ниво държави-членки, особено в области, където границите са се местили вследствие на превратностите на историята: или малцинството е станало мнозинство, или мнозинството е станало малцинство, какъвто е случаят с Естония, моята родина.
В такива случаи това е огромно предизвикателство за една отделна страна.
На ниво Европейски съюз е много важно да не се прилагат двойни стандарти.
Критериите от Копенхаген, които предишните оратори споменаха в няколко изказвания и които новоприсъединилите се страни трябваше да постигнат, вече бяха обсъдени, но също така много добре разбрахме, че същите тези критерии, същите тези изисквания, например образователните изисквания, не са постигнати от много от старите държави-членки.
От решаваща важност е всички страни да бъдат третирани по един и същи начин и минималните стандарти да бъдат прилагани към всички.
(RO) Преди всичко, аз не мисля, че Европейският съюз се нуждае от обща политика по отношение на малцинствата.
Ние дължим осигуряването на равни права за всички европейски граждани, независимо от техния етнически произход.
От друга страна, ако онези, които поставиха въпроса, който се разисква, наистина искат европейска политика по този въпрос, ние можем да ги уверим, че румънското законодателство например може да се смята за образец на добра практика.
Румъния може би има най-либералното и съвременно законодателство по отношение на националните малцинства в Европа.
Те имат много политически и социални права, идентични на правата на всички други граждани.
По-многобройните малцинства като например унгарците имат право на образование на майчин език на всички нива.
Представители на малцинствата имат право на места в парламента дори ако не са получили необходимите гласове.
Всъщност, партията на унгарското малцинство, която беше спомената тази вечер и по време на разискванията снощи, е част от румънското правителство през 12 от последните 19 години, откакто Румъния функционира като демократична държава.
(RO) Всички видове малцинства трябва да бъдат подкрепяни не само по отношение на запазването на една уникална идентичност, ценности, традиции и език, но също и за развитието на тяхната култура.
Според мен, Румъния, която е унитарна, суверенна държава, може да служи за образец в областта на зачитането на индивидуалните права на представителите на всички малцинства.
Аз приветствам напредъка, който моите колеги са постигнали, както и тяхната непрекъсната загриженост за закрилата на етническите, традиционните или националните малцинства.
Това е откровен подход, който може да се приветства.
Но що се отнася до отношенията между мнозинството и малцинството, аз бих ви дал два съвета: 1) Аз смятам, че не само представители на малцинствата трябва да участват в мерки от този характер, но и мнозинствата трябва да се занимават с проблемите, свързани с малцинствата и то в същата степен, именно за да могат да защитят това, което наричаме "единство в многообразието”, което се случва в Румъния.
2) Аз оценявам това, че малцинствата трябва да са загрижени за статута на мнозинствата, тъй като тези две общности образуват, но само заедно, онова единно цяло, което допринася за естественото развитие на обществото.
(RO) Като част от това разискване, бих искал да коментирам, като кажа, че националните малцинства, вдигат толкова шум, защото нямат аргументи в подкрепа на всички права, за които настояват.
Аз бих искал да издигна лозунг за това: "вдигането на шум не води до добро и доброто не вдига шум”.
Законите на Европейския съюз не могат само да защитават малцинствата и да поставят националните общности в неравностойно положение, тъй като разрешаваме положителна дискриминация.
Искам да ви дам един пример за това, как действителността противоречи на твърденията, които се правят.
Някои хора твърдяха, че правата на унгарските малцинства не се зачитат в областта на образованието в Румъния и, тъй като аз съм специалист в областта на образованието, искам да дам пример с университетите в Румъния, които са съобразени с всички европейски стандарти за третирането на малцинствата.
(RO) Като част от тава разискване, бих искал да обърна внимание на влошаването на ситуацията във връзка с религиозните права на румънците, живеещи в долината на р.
Тимок в Сърбия. Говорим за общност от повече от 100 000 румънци.
Искам да се възползвам от възможността да изразя загрижеността си от решението на градския съвет в сръбския град Negotin да разруши православната църква с богослужение на румънски език, въпреки че свещеникът Boian Alexandru е получил необходимите разрешения.
Това щеше да бъде втората църква за румънците, живеещи в Сърбия.
За своята дързост при строителството на първата църква отец Alexandru получи два месеца условна присъда.
Бих искал да подчертая, че в съответствие с член 5 от Споразумението за стабилизиране и асоцииране, Сърбия е приела да зачита правата на човека и да защитава етническите и религиозни малцинства.
Искам да завърша с откъс от писмо на отец Alexandru, където той изразява надеждата си, че компетентните органи в Сърбия няма да разрушат църквата, където службата ще се извършва на румънски език.
Цитирам: "... за да ни помогне също така да получим тези права в нашата страна Сърбия, за да можем поне да имаме наша собствена църква и училище и да можем да говорим на румънски език.”
(ЕN) Г-н Председател, Европейският съюз няма юрисдикция що се отнася до статута на националните малцинства в държавите-членки.
Това не е проблем, защото всички държави-членки на Европейския съюз са също и членки на Съвета на Европа, организация, която има средствата и опита да се справя с този въпрос.
Да се дублира дейността на Съвета на Европа би било пагубно за обхвата на нашата работа по отношение на малцинствата и само ще създаде объркване и безпокойство.
Второ, аз съм загрижен за това, че нашият подход към въпроса за малцинствата поставя твърде голям акцент върху решения, които може би са били валидни преди десетилетия и столетия.
Аз мисля, че в тази област също така би било по-добре да развиваме нашето въображение, а не нашата памет.
Накрая, вместо да повтаряме области, които вече са изследвани, по-добре би било Европейският съюз да разработи концепция за транснационална защита на културните права на континент, където всяка етнокултурна общност също е малцинство.
(RO) В настоящите условия на глобализация и свобода на движението аз мисля, че идеите, които се изразяват тук тази вечер за териториалните органи нямат смисъл.
Аз мисля, че има повече от един милион румънци, които живеят в Испания и Италия, но не виждам защо те биха могли да искат автономия в тези държави.
Смятам, че създаването на комисия или подкомисия на Европейския парламент за контрол и наблюдение на правата на малцинствата е отлична идея, като те ще прилагат европейската политика на това равнище или най-вече, определени процедури за зачитане на правата на малцинствата.
Аз не мисля, че Румъния някога е отклонявала посещение на президент на европейска държава и, все пак, това е слух, който се разнася тук.
Мисля, че Румъния предлага модел на добра практика за твърде много страни в Европейския съюз.
(HU) Благодаря ви много, г-н Председател, националните малцинства, които живеят на територията на Европейския съюз, обогатяват ЕС.
Европейският парламент трябва да играе водеща роля в закрилата на етническите малцинства чрез иницииране на сериозно разискване по отношение на правния статут на малцинствата.
Парламентът трябва да поеме отговорността за разработването и приемането на рамков регламент, който да е обвързващ за всички държави-членки.
Такъв рамков регламент наистина ще служи на интересите на малцинствените общности само ако -като имаме предвид принципа на субсидиарност - неговите разпоредби включват факта, че приемането на различни форми на автономия, основаващи се на консенсус между мнозинството и малцинствата, е начин за предоставяне на необходимия статут на малцинствените общности.
Благодаря.
(SK) Да, малцинствата трябва да се зачитат и техните права трябва да бъдат правно гарантирани от държавите-членки на ЕС.
Културното и езиковото многообразие трябва да бъде запазено, тъй като то е основата за здравословно функциониращия Съюз.
Ние обаче няма да позволим на политически групи, основаващи се на позицията на едно малцинство, да прокарват автономистки интереси, които често поставят на изпитание териториалната цялост на държавите и които, освен това, често произтичат от чувство за несправедливост, свързано с решения, взети в миналото.
Териториалната автономия на национална основа и, освен това, неосноваваща се на хомогенен принцип и често малтретираща в политическо отношение малцинствения статут на мнозинството от хората в определен микрорегион или общност, е заплаха за мирния живот и мирното съвместно съществуване в Европейския съюз.
(FR) Гн Председател, аз имам два въпроса към члена на Комисията.
По време на разискванията, много членове на Европейския парламент и колеги говориха за двойни стандарти, нееднакви задължения по отношение на новите и старите държави-членки.
Какви мерки вземате във връзка със старите държави-членки, с други думи, 15-те държави-членки, които не отговарят на критериите от Споразумението от Копенхаген?
Вторият ми въпрос е за религиозните малцинства, евреите и мюсюлманите, които живеят на нашия континент, в нашия Съюз: какви мерки се вземат от Комисията за защита на тяхната вяра, техния закон, техния начин на живот?
Гн Председател, г-н Barrot, първият въпрос, на който трябва да се отговори, е дали въпросът за националните малцинства попада в изключителните правомощия на националните органи.
Според мен отговорът е отрицателен, тъй като, ако въпросът за правата на човека не е вътрешен въпрос за държавата-членка на Европейския съюз, тогава и въпросът за правата на националните малцинства няма да бъде вътрешен въпрос.
Това, разбира се, се нуждае от изясняване.
Югославия беше бомбардирана заради нарушенията на правата на косоварите, така че защо да не изясним позицията си по този въпрос?
На второ място, защо положението в новите държави-членки беше по-добро преди присъединяването в сравнение с настоящото положение?
Трето, г-н Beazley постави въпроса за двойните стандарти.
Вярно е, че независимо от проблемите, положението на унгарската общност в Румъния е по-добро.
В Румъния има проблеми, но положението е по-добро в сравнение с Елзас или Бретан.
Защо са налице двойни стандарти?
Четвърто, нека поговорим за териториалната автономия.
На Аландските острови във Финландия и в Южен Тирол в Италия регионалната автономия наистина стабилизира съответната страна.
В Испания системата на автономните области е много добър пример, независимо от малцината баски екстремисти, които заслужават нашата осъдителна оценка.
В заключение, г-н Председател, трябва да се каже, че недискриминацията и равното третиране са недостатъчни, за да компенсират неблагоприятните последици за малцинствата.
В крайна сметка, доволните малцинства са фактор за стабилност за страните от Европа.
Henrik Lax винаги казва, че една правилно провеждана политика винаги носи дивиденти.
Това е действителността и бих искал да ви благодаря за разискването.
Г-н Председател, изслушах много внимателно всички изказвания и съм трогнат от емоционалния заряд, който е заложен в някои от тези позиции.
Г-н Tabajdi току-що изброи цяла поредица от проблеми.
Много добре си давам сметка, че тези проблеми действително съществуват, но още веднъж съм длъжен и за съжаление няма как да го избегна, да ви припомня, че закрилата на групи от национални малцинства именно като групи не попада в областите на компетентност на ЕС, нито дори в компетентността на Агенцията за основните права.
Въпреки това, по мое настояване Агенцията ще разгледа въпроса за етническата и расовата дискриминация при актуализирането на доклада й за 2007 г. относно расизма, но бих потвърдил, че договорите не предоставят компетентност в тази област нито на Европейския съюз, нито на Комисията, нито на Агенцията.
Беше споменат отвореният метод на координация, но този метод също изисква наличие на компетентност.
Напълно е ясно, че ако Съветът реши да промени позицията си, това може да отвори други пътища, но за момента ние обръщаме специално внимание на борбата с дискриминацията, която може да засегне по-специално хора от малцинствата.
Трябва да сме напълно ясни по тези въпроси: ние разполагаме с инструменти на равнище Общност за борба с дискриминацията.
Член 13 от Договора за създаване на Европейската общност съставлява правното основание на две директиви: Директивата от 29 юни 2000 г. относно прилагане на принципа на равно третиране на лица без разлика на расата или етническия произход и Директивата от 27 ноември 2000 г. за създаване на основна рамка за равно третиране в областта на заетостта и професиите.
Следователно от тази гледна точка е налице воля за борба с всички форми на дискриминация против граждани от малцинствени групи.
Освен това Агенцията за основните права възнамерява да предприеме по мое искане много задълбочено проучване на всички тези форми на дискриминация.
Това е всичко, което мога да кажа.
Не мога да отида по-далече, защото не разполагаме с правните инструменти.
Държавите-членки няма да ни позволят това.
С това уточнение, положението на ромите в Европейския съюз например действително е достойно за съжаление, като тяхната интеграция е основен приоритет както за Съюза, така и за Комисията, както беше потвърдено на първата европейска среща на високо равнище на ромите на 16 септември, в която участвах наред с г-н Barroso и г-н Špidla.
В резултат на тази среща г-н Špidla ще създаде Европейска платформа за ромите.
Тази гъвкава структура ще ни позволи да се издигнем до предизвикателствата на равнище ЕС.
Въпреки това, действително трябва да бъдем внимателни, тъй като по мнението на Комисията етническият подход би бил противопоказен.
В заключение бих искал да кажа, че бях трогнат от казаното тук.
Напълно ясно е, че истинската сила на Европейския съюз е в разрешаването на този конфликт между малцинствата и мнозинствата в дадена държава, но също така е вярно, че Европейският съюз понастоящем е федерация от национални държави, което означава, че за нас е трудно да стигнем по-далече.
При това уточнение, не съществуват пречки за неформална размяна на добри практики или най-добри практики между страните.
Вие споменахте много добрите практики в някои от по-новите държави-членки на Европейския съюз и аз не се съмнявам, че тези добри практики могат да бъдат възприети като вдъхновение за други подобни примери.
Това беше, което имах да кажа, г-н Председател, и съжалявам, че не мога да ви дам по-добър отговор, но преди всичко съм длъжен да спазвам действащите правила в Европейския съюз такива, каквито са в момента.
Въпреки това, бих подчертал още веднъж, че в случай на дискриминация на лица, принадлежащи към малцинствена група, можете да бъдете уверени, че моята позиция ще бъде абсолютно категорична, тъй като имам твърдото намерение да гарантирам зачитането на тази недискриминация, като се надявам, че Хартата на основните права ще институционализира това по много категоричен начин вследствие ратификацията на Договора от Лисабон.
Разискването приключи.
Писмени декларации (член 142)
Няма страна в съвременна Европа, която да отрича правата на малцинствата.
В съзвучие с мотото на Европейския съюз "Обединен в многообразието" ние изграждаме многокултурна Европа, в която националните малцинства съществуват съвместно с обширни монолитни държави и се ползват с пълен обем политически и граждански права.
Изглежда Европа е на едно мнение по този въпрос.
В днешно време всеки, който поставя под въпрос правата на малцинствата, със сигурност няма да постигне успех в света на политиката.
Правата на малцинствата са заложени в правния ред на отделните държави-членки на ЕС и са потвърдени и в множество международни споразумения.
По тази причина бях изненадана от решението на Върховния административен съд на Литва, постановено на 30 януари тази година.
Съгласно това решение поставянето на табели с наименованията на улици на полски наред с наименованията на литовски език противоречи на закона.
Органите в област Вилнюс получиха заповед да премахнат табелите на полски език в едномесечен срок.
Случаят е особено любопитен, тъй като етническите поляци представляват 70 % от населението на област Вилнюс, а пътни знаци на полски език се срещат почти навсякъде.
Това се случи, независимо от факта, че Литва се е ангажирала със спазването на Европейската харта за местно самоуправление и е ратифицирала Европейската рамкова конвенция за защита на националните малцинства от 1995 г.
Член 11 от тази Конвенция предвижда използването на малцинствени езици, включително върху пътни знаци.
Трудно е да се разбере защо Литва, която вече пет години е държава-членка на ЕС, пренебрегва стандартите на Съюза и не изпълнява задължението си да гарантира правата на малцинствата на своя територия.
Г-н Председател, госпожи и господа, произхождам от област, намираща се на границата между Унгария и Румъния, в окръг Arad, където проблемите, свързани с малцинствата, бяха преодолени преди много време.
В тази област колеги и приятели от детството, посещавали начално училище и впоследствие преминали обучението си в университета на унгарски език, понастоящем продължават да използват унгарския език в институциите, в които работят.
Бях председател на Окръжния съвет в Arad и на Румънския западен регионален орган.
В този регион, в който се намират окръзите Arad, Timiş и Bihor в Румъния и Csongrád и Békés в Унгария, румънците и унгарците завършиха заедно изпълнението на десетки съвместни проекти и понастоящем работят по други, като всички използват единен европейски език за разрешаване на общи европейски проблеми.
Приканвам всеки, който би искал да научи от първа ръка за румънския модел за разрешаване на проблемите на малцинствата, да проучи на първо място реалната ситуация, преди да изразява позицията си на различните европейски форуми.
Правата на националните малцинства в държавите-членки от ЕС съставляват важен въпрос в контекста на правата на човека.
На практика обаче въпросът често се експлоатира за действия, насочени към разпространяването на ревизионизма в Европа и за оспорване на границите.
Правото на лицата да използват родния си език и правото им да пазят традиционната си култура и нрави са несъмнено две права, които задължително се нуждаят от закрила.
В последно време са чести случаите в Европа, когато определени малцинства са изразявали желание за връщане на определени територии на страната, с която имат национална връзка.
Това предизвиква реакция от страна на мнозинството.
Съществуват и случаи, когато малцинства от няколко милиона души са били пренебрегвани и им е бил отказван статут на малцинства.
Такъв например е случаят с поляците в Германия.
Следователно Германия нарушава основните права на малцинствата.
Случаят с хора, пристигнали в нашите страни извън Европа е съвсем различен.
Очевидно тези хора имат право на собствена култура и език.
Те обаче нямат право да създават собствени обособени области, в които да пренасят законодателството на страните на произхода си.
Ако желаят да живеят сред нас, те трябва да са готови да се интегрират в нашите страни и да станат отговорни граждани на страната, в която се установяват.
Право на гласуване на местни избори за лица, които не са граждани на Латвия (разискване)
Следващата точка е разискването по въпроса с искане за устен отговор от David Hammerstein - от името на групата на Зелените/Европейски свободен алианс, Alexandra Dobolyi - от името на Групата на социалистите в Европейския парламент, Willy Meyer Pleite - от името на Конфедеративна група на Европейската обединена левица - Северна зелена левица и Marian Harkin - от името на групата на Алианса на либералите и демократите за Европа, към Комисията, относно правото на гласуване на местни избори за лица, които не са граждани на Латвия - B6-0007/2009).
Г-н Председател, в Европейския съюз съществува държава-членка, която използва понятието "негражданин" за означаване на хиляди хора, живеещи в тази страна.
Голямото мнозинство от тях са родени в тази страна, работят в тази страна, но въпреки това носят определението "неграждани".
Това е аномалия в Европейския съюз.
Това е аномалия, защото Европейският съюз се основава на понятието за недискриминация, на принципа на равенството, което днес се отрича в тази страна, която не признава правата на тези хора и подлага една група на историческа дискриминация единствено на основание етнически произход.
Това е неприемливо.
В Комисията по петиции разгледахме конкретни случаи.
Първият случай беше на човек, който дойде и каза: "За първи път имах възможност да гласувам, когато бях на обучение в Германия.
Имах възможност да гласувам на германски местни избори, а в собствената си страна не можех да гласувам, защото не ме признават.
Аз нямам друг паспорт.
Нямам друга страна.
Имам единствено тази страна, а не мога да гласувам."
Това е аномалия.
Разгледахме друг случай в Комисията по петиции във връзка с човек, който е издържал езиковите изпити в Латвия, познава всички закони и който обаче не получава гражданство, тъй като държавата счита, че - и повтарям думите на посланика, казани пред нас - "този човек не е лоялен към държавата".
Как е възможно това?
Как е възможно това положение да засяга 20-25 % от населението на държава-членка на Европейския съюз?
Настояваме основните права на хората да бъдат зачитани и това положение да стане ясно на всички, като се има предвид, че някои страни се присъединиха към Европейския съюз, без да изпълняват критериите от Копенхаген.
Настояваме да бъде упражнен натиск върху Комисията, тъй като до този момент Европейската комисия е показала единствено слабост и пълна липса на интерес или загриженост.
Гн Председател, с тъга отбелязвам, че днес, близо пет години след разширяването, не са налице много доказателства, че Латвия е показала зачитане по отношение на най-многобройното й малцинство.
Препоръките на Европейския парламент и на множество други международни организации бяха напълно пренебрегнати.
Голяма част от населението на Латвия беше отделено от държавата и институциите.
Не е за учудване, че процентът на натурализация е слаб.
Превръщането на хората в чужденци и издаването на чужди паспорти за тях им вдъхва чувството, че не са свързани с държавата.
Те не участват.
Не вземат решения.
Не гласуват дори в населените места, в които представляват до 40 % от населението и където политическите решения пряко засягат техния живот.
Дали това положение е добро за Европейския съюз?
Това е въпрос към Комисията и Съвета.
Демокрацията не може да процъфтява без гражданско общество, а не може да има гражданско общество без участие.
Участието започва на местно общностно равнище.
Тези хора са родени в страната или са прекарали там по-голямата част от живота си, като говорим за над 15 % от населението на Латвия или около 372 000 души.
ЕС трябва да предприеме действия от тяхно име.
Защо Комисията не предприема действия по този въпрос?
Гражданите на други държави-членки, пребиваващи в Латвия, могат да гласуват и да участват в местни избори и избори за Европейски парламент, а стотици хиляди хора, родени в страната или прекарали по-голямата част от живота си там, не се ползват с това право.
Бих искал да запитам Комисията и Съвета какво са направили за разрешаването на този въпрос с латвийските органи и за предприемане на по-нататъшни действия без отлагане.
Гн Председател, моята група, Конфедеративната група на Европейската обединена левица - Северна зелена левица, не се поколеба да внесе този въпрос с искане за устен отговор към Комисията, когато по време на няколко заседания в комисията по петиции, бяхме осведомени за положението, в което се намират много от гражданите на Латвия.
Членове на Комисията, г-н Barrot, неприемливо е да наблюдаваме случаи на сегрегирани граждани в Европейския съюз в 21-ви век.
Това не е в съответствие с принципите или ценностите на Европейския съюз.
В държава, която от 2004 г. е част от Европейския съюз, с население от едва 2,5 милиона жители, понастоящем действа закон, който не допуска половин милион души да упражняват правата си на граждани.
Тези хора са наричани неграждани.
Те имат черен паспорт и по тази причина ги наричат "черни" или "патладжанени".
По този начин се обръща към тях дори самата администрация, държавата, правителството, а това са граждани, които не се ползват със законното си право да гласуват или да бъдат избирани.
Следователно считаме, че Европейската комисия следва да упражни значителен натиск върху правителството с цел да предотврати неизпълнението на множество препоръки, направени от различни институции, като Организацията на обединените нации, Комисията по правата на човека, Комисията на ООН за премахване на расовата дискриминация, Парламентарната асамблея на Съвета на Европа, Конгреса на местните и регионални власти на Съвета на Европа, Комисията по правата на човека към Съвета на Европа и препоръката на Европейския парламент, в разискването относно присъединяването на Латвия, резолюцията от 11 март, в която категорично се посочва, че следва да се намери реално решение на проблема със сегрегацията и въпроса с гражданите, от които се изисква да докажат дали са родени преди 1940 г.
Това е просто неприемливо.
Считам, че това не следва да се толерира.
Не можем да съществуваме съвместно в Европейския съюз, докато това положение продължава и следователно считаме, че е много важно Комисията, органите в Европейския съюз и всички ние да представим предложения в същия дух с цел прекратяване на това положение.
В този смисъл нашата група очаква от Комисията да направи конкретни предложения по въпросите, които поставихме в настоящото разискване.
По отношение на езика, загрижени сме и от обстоятелството, че вследствие на новите нормативни актове - като миналата година имаше студентски демонстрации - 60 % от учебните програми трябва да бъдат преподавани на латвийски, като по този начин се създава явна дискриминация по отношение на руския език.
Спомням си времето на диктатурата на Франко в моята родна страна Испания, когато беше забранено да се говори на езика на баските, каталонски или галисийски.
Тези езици бяха просто забранени.
Днес действителността е, че те са официални езици наред с останалите.
Смятам, че това е положение, което също би трябвало да се установи, така че в крайна сметка да няма граждани на Европейския съюз, на които е отнета възможността да се изразяват на майчиния си език, на техния роден език, които би следвало да се ползват със същия официален статут, както всеки друг език, който би се използвал в съответната държава.
Следователно призовавам Комисията да действа динамично веднъж завинаги с цел да се спре сегрегацията, наблюдавана в тази държава-членка на Европейския съюз.
(EN) Г-н Председател, по процедурен въпрос, членовете на този Парламент вероятно имат различни становища по разисквания въпрос, но вие като председател имате правото, а всъщност и задължението, да съветвате колегите относно начина, по който могат да изразяват становищата, които имат право да изказват.
Смятам, че последното изявление съдържаше елементи, които бяха много близо до клеветнически твърдения по адрес на правителство на държава от Европейския съюз.
Аз възразявам срещу това.
Мисля, че ако погледнем Правилника за дейността на ЕП, за правилното протичане на разискванията в този Парламент, не се допуска членовете на ЕП да използват този език, който току-що беше използван.
Тъй като не тълкувам изказването на члена на Европейския парламент по начина, който вие току-що заявихте, не съм използвал правомощията, които са ми възложени по силата на правилника за дейността.
(ES) Гн Председател, тъй като беше споменато моето име, поддържам всяка казана от мен дума.
Г-н Председател, преди малко беше цитиран примерът на Испания, но всъщност испанската държава в действителност разреши този проблем.
Комисията си дава сметка за специфичните обстоятелства, в които се намира рускоезичното малцинство в Латвия.
Бяха положени големи усилия в рамките на предприсъединителната стратегия за насърчаване на натурализацията и интеграцията на това население в съответствие с препоръките на Организацията на сигурност и сътрудничество в Европа и Съвета на Европа.
Комисията многократно е подчертавала, че всички участващи страни, включително самите малцинства, трябва да имат принос в този сложен процес и да намерят решения.
По отношение на конкретния въпрос за участието на нелатвийски граждани в местните избори, гаранциите, които предоставя Договорът за създаване на Европейската общност по отношение на избирателните права, са свързани с участието на граждани на ЕС в избори за Европейски парламент и местни избори в държавите-членки по местопребиваване дори когато не са граждани на съответната държава.
Участието в избори на лица, които не са граждани на държава-членка на ЕС и следователно не са граждани на ЕС, не е предмет на правото на Общността.
Следователно Комисията не може да постави пред Латвия въпроса за участието на тези лица в местните избори.
Разрешаването на този въпрос зависи от държавата-членка.
Разбирам наистина положението, описано от авторите на въпроса с искане за устен отговор, но за съжаление не мога да им дам друг отговор, така че трябва да оставим на самата Латвия решаването на този проблем, за чието разрешаване Съюзът не разполага със законови правомощия.
от името на групата PPE-DE. - (LV) Благодаря ви, г-н Председател, трябва да ви напомня, че в моята малка страна, Латвия, живеят 2,3 милиона жители, от които приблизително 1,6 милиона са от латвийски етнически произход.
Въпреки това в Латвия основното образование се осъществява от държавата и местната власт на осем малцинствени езика, като някои от тях, например ромски и естонски, се говорят от много малко хора.
Когато става въпрос за рускоезичните неграждани, не може да бъде приложена концепцията за "традиционно малцинство".
Според понятията, въведени в западноевропейските страни, те трябва да бъдат наричани новодошли или имигранти, които по времето на съветската окупация са пристигнали в Латвия и са се ползвали с много привилегии.
Първо, те са имали привилегията да не учат езика на страната и на хората, при които са се установили, като са говорели единствено на руски.
В моята страна беше приет един от най-толерантните закони в Европа по отношение на натурализацията, по-точно казано, за да се удовлетворят очакванията на тези хора в по-голяма степен.
През десетгодишния период, откакто този закон е в сила, приблизително 50 % от негражданите са придобили граждански права.
Когато неотдавна беше извършено проучване в края на 2008 г. обаче сред хората, които не са били натурализирани, 74 % са изразили позицията, че не желаят да получат латвийско гражданство.
Второ, само една трета от негражданите са се възползвали от правото си да регистрират като латвийски граждани децата, родени, след като Латвия придоби независимост - едва една трета.
Защо това е така, не знам.
Г-жа Ždanoka, която е член на Европейския парламент от Латвия и представлява латвийските граждани от руски произход, не крие факта, че след придобиването на избирателни права за негражданите, следващата стъпка би била призив руският да придобие статут на втори официален език.
Какво означава това?
Първо, това означава запазване на привилегирования статус на хората, които идват в Латвия от Русия, и второ, това ще означава подписването на (смъртна) присъда за латвийския език и култура, тъй като зад рускоезичните стоят 140 милиона души в Русия с нарастващи националистически амбиции.
За латвийския език, това не е възможно, защото той е слабо разпространен и се говори от много малко хора.
Накрая, ние се присъединихме към Европейския съюз не за да останем разделеното общество, създадено по време на съветската окупация, а за да превъзмогнем това и да съхраним своята собствена идентичност.
Благодаря ви.
Г-н Председател, отговорът на члена на Комисията Barrot беше много разочароващ.
Аз очаквах един много по-положителен отговор от него, независимо от законодателните ограничения, в чиито рамки той работи.
Мисля, че той можеше да каже, че ще направи всичко, което е по силите му, за да поощри промяната в Латвия в духа на основополагащия принцип на ЕС за многообразие.
Аз произхождам от Ирландия; говоря английски.
Английският е моят роден език, но аз не съм англичанин: аз съм ирландец.
Истината е, че ЕС е съставен от множество държави.
Фактически, всички наши държави са обременени с малцинства и мнозинства, които имат история, свързана с обстоятелството, че са били част от една империя или са били империя или колония.
Ние трябваше да се занимаем с това.
Ако се преместя да живея в Латвия, и живея и работя там за известен период от време, ще мога да гласувам на местните избори.
Там обаче има стотици хиляди хора, които са родени в Латвия, но не могат да гласуват на местни избори.
Това е несправедливост, а - бих искал да кажа на г-н Pīks - това е и саморазрушително. За да се превъзмогнат трудностите и страховете, ние трябва равнопоставено да приемем всички хора, живеещи в нашите държави.
Трябва да ги насърчаваме към политическо участие.
Като предоставим възможността на хората да гласуват на местни избори, ще ги накараме да се почувстват част от тяхната общност и част от управлението на своите собствени местни общности и това би помогнало, както казвам аз, да се преодолеят бариерите.
Една от най-големите мигрантски общности в Ирландия е британската.
Всички нейни членове могат да гласуват на местни избори в Ирландия.
Не всички могат да гласуват на национални парламентарни избори, защото не всички притежават ирландско гражданство, но всички гласуват на местни избори в Ирландия и допринасят значително за ирландския политически живот.
Така че аз бих се обърнал към членовете на този Парламент, които са от Латвия - а с още по-голяма сила и към всички останали членове от държавите-членки, които имат проблеми с малцинството, дори с мнозинството - да имат предвид, че за да се преодолеят тези трудности и за да се преодолее страхът, ние трябва да приемем хората и да ги интегрираме в нашия политически процес, а не да ги държим настрана от него.
Г-н Председател, преди всичко, трябва да напомня, че след 1945 г., когато британците, французите, белгийците и холандците напуснаха своите колонии, руснаците започнаха да се заселват там.
Също през 1949 г., когато клаузите на Женевската конвенция забраниха заселване на цивилни в окупираните територии, русификацията на Латвия беше интензивна и съветската власт изпрати поток от 2 милиона имигранти.
Следователно не може да се каже, че когато Република Латвия получи своята независимост през 1991 г., новодошлите през епохата на СССР са пребивавали в Латвия незаконно.
Така че на руснаците днес е предоставено гражданство чрез натурализация като хуманитарен акт от страна на латвийското правителство, а не като право.
Според Хартата на Обединените нации, обикновено законите относно гражданството се отнасят до вътрешните проблеми на страната и никоя друга страна не може да се намесва в тях, дори и самата ООН.
Следователно позицията на латвийските органи с оглед на възможността да се предоставят граждански права на негражданите е твърда и неизменна: правото на глас е неразделна част от гражданството.
Подобна позиция е също в унисон с международното право и практика.
В същото време Латвия със значителна финансова помощ от други страни - с изключение на Русия - положи значителни усилия да улесни процеса на натурализация и интеграция на негражданите в Латвия, като намали процента на негражданите до 16 % в края на 2008 г.
Нашата цел е да се уверим, че всички жители на Латвия могат да подадат молба за гражданство и да упражняват своите права напълно и ефективно.
Латвия се стреми да осигури на своите граждани пълни права, вместо на нейната територия да живеят неграждани с много права.
Разбирам, че тази позиция на Латвия противоречи на политиката, обнародвана на страниците на руския "Diplomatic Herald" от г-н Караганов през 1992 г., както и на неговите поддръжници в Европейския парламент, но ние никога няма да се откажем да защитаваме нашата страна срещу тези дезинформационни кампании.
Г-н Barrot, госпожи и господа, либералният латвийски закон позволява на всеки да докаже своята лоялност към латвийската държава и западноевропейските демократични ценности.
В резултат на това от 1993 г. насам броят на негражданите е спаднал до 59 %.
По-голямата част от предприемачите в Латвия са от руски произход.
Това са аргументите, които ни дават основание да отхвърлим оплакванията срещу латвийската държава.
В допълнение, струва си да се обърне внимание на факта, че в Латвия живеят хора, които са членове на групата "Интерфронт”, която се бори срещу независимостта на Латвия и призовава за съхранение на империята на злото, каквато беше СССР, все още отричат окупацията на Латвия, все още намират извинения за престъпленията на съветския тоталитаризъм в Балтийските републики и гласуват против членството на Латвия в ЕС и НАТО.
Възможно е тези убеждения от тяхна страна да са значително препятствие относно всяко желание за придобиване на латвийско гражданство.
Нека следователно да им попречим да живеят в техния свят на отминали ценности!
Г-н Председател, ние разискваме подробно латвийския случай, защото е уникален.
Латвийските неграждани не принадлежат към нацията в която и да е държава и нямат право да участват в никакви избори.
Всички пълнолетни лица със статут на неграждани в Латвия пребивават постоянно в страната към началото на 90-те години.
Последният път, когато те имаха възможността да упражнят своите избирателни права, беше преди 19 години, т.e., през м. март 1990 г., когато беше избран Върховният съд на Латвия.
Година и половина по-късно, същият този Върховен съд лиши една трета от своите собствени избиратели от техните избирателни права.
Това е уникален случай в парламентарната история.
Г-н Barrot говори само за интеграцията на негражданите в обществото и тяхната натурализация.
Обаче подобен подход поставя нещата в обратен ред: негражданите са вече част от обществото - 32 % са родени тук - и за много, процедурата за подаване на молба за гражданство в тяхната собствена страна е унизителна и те по начало отказват да преминат през процеса на натурализация.
За латвийския политически елит лишаването на тази съществена част от малцинственото население от техните основни права е инструмент за запазване на власт.
Те използват стария метод "Разделяй и владей", като по тази причина е необходимо действие от името на латвийските неграждани от страна на ЕС.
Убедена съм, че основните ценности на ЕС, като недискриминацията на основата на етническия произход и демокрацията, основана на участието, трябва да надделеят над националните компетенции.
(EN) Гн Председател, ние чухме в тези разисквания как латвийската демокрация, независимост и всички останали етични норми на обществото бяха разрушени от двама диктатори с престъпно поведение през отминалия век.
Латвия беше завладяна от Сталин, след това от Хитлер и след това отново от Сталин.
Латвийският народ беше затварян, подлаган на депортации и екзекуции.
Сталин тогава изпрати в страната не само рускоезични, но и украиноезични и беларускоезични хора.
Всички ние, включително г-жа Ždanoka, бихме могли да осъдим Сталин и неговата дейност днес, но какво правим по въпроса, г-н Barrot?
Можете ли сега публично да потвърдите, не само това, че нямате никакво законово право да се намесите, но и че всички държави-членки на ЕС трябва да спазват в пълен обем изискванията на своите закони по отношение на избирателното право?
Аз мисля, че е важно, не само за Латвия, но и за всички наши страни.
Със сигурност, отговорът е, че ако вие сте така засегнат, както рускоезичните латвийци, които са получили гражданство, би трябвало да придобиете гражданството на страната, с която се гордеете, където сте роден и където живеете.
Не бихте го отхвърлили.
Не бихте претендирали за привилегии, ако не искате да имате собствена роля.
Вие може да получите гражданство.
Имаше един палестински изгнаник, който прие латвийско гражданство.
Ако той можа да научи езика, аз съм сигурен, че и онези рускоезични латвийци могат да направят същото.
Разбира се, напомниха ни, че голямата част са придобили гражданство.
Ако сте част от една страна, мисля, че имате права и задължения.
(HU) Бих искал да изкажа поздравления към Alexandra Dobolyi и колегите й автори на въпроса.
Това е един от най-сериозните проблеми с правата на човека в Европейския съюз днес.
Разбирам всички исторически рани на нашите латвийски приятели, тъй като те са били подложени на ужасна асимилация по време на сталинистката съветска епоха.
Добре съм запознат с тази практика, но нищо не може да оправдае историческия реванш.
Бих посъветвал латвийските ми приятели да последват примера на Финландия, която в продължение на векове беше потискана от Швеция, но въпреки това Финландия никога не реши да отмъщава на шведскоезичните финландски граждани.
Невъзможно е както да бъдат депортирани, така и да се асимилират стотици хиляди души, така че тези хора трябва да получат правата, които им се полагат в ЕС.
Много съм натъжен от думите на члена на Комисията Barrot, защото вместо ЕС да даде ясен знак, че положението е неудържимо и е в противоречие с основните ценности на ЕС, г-н Barrot си измива ръцете и заявява, че Европейският съюз не може да направи нищо.
Наистина това е много тъжно.
Необходимо е да се намери исторически компромис между латвийското мнозинство и руското малцинство.
Това е единственото решение, няма други възможности.
Благодаря ви за вниманието.
(LV) Госпожи и господа, миналата есен внесох въпрос с искане за писмен отговор до члена на Комисията Ferrero-Waldner, в което изразявах опасения, че привилегиите, предоставени от Русия на лица от Латвия и Естония, които не са руски граждани по отношение на влизането в Русия без визи, се е отразило отрицателно на желанието им да получат гражданство.
Г-жа Ferrero-Waldner се съгласи с мен, но днес някои членове на Европейския парламент, автори на въпроси, показват пълна липса на разбиране към положението в Латвия.
Ако добавим нови привилегии към правата на негражданите и включим правото да гласуват на местни избори, броят на негражданите, който беше намален наполовина от 1995 г. насам, по всяка вероятност няма да спадне повече.
Латвийският закон за гражданството е един от най-благоприятните в Европа.
Всеки негражданин може да придобие пълни права, включително правото да гласува, като стане гражданин.
Явлението неграждани в Латвия възникна като пряк резултат от 50-годишната съветска окупация.
Някои политически сили, подкрепящи т.нар политика на Кремъл на закрила на сънародниците, все още манипулират положението чрез тези хора с цел увеличаване на собствения си политически капитал.
Благодаря ви.
(LV) Г-н Председател, гн Barrot, степента, в която настоящото разискване засяга авторите на въпроса, може да се види от факта, че нито един от тях в момента не се намира в залата и следователно няма да чуе това, което Inese Vaidere току-що каза - че реалната визова политика на Русия беше оръжие, което тя използва не за насърчаване на процеса на натурализация в Латвия, а за постигане на точно обратното.
За съжаление проучванията на общественото мнение потвърждават, че мнозинството от тези хора никога няма да станат латвийски патриоти, но повечето от тях са патриоти на друга страна.
Ако получат власт в местните правителства, следващата стъпка, разбира се, би била искания за автономия и официален статут на техния език.
Вече можем да видим какви биха могли да бъдат следващите стъпки, както е видно от дългосрочното развитие на ситуацията в места като Абхазия и Южна Осетия - в тези самоуправляващите се области биха били раздадени руски паспорти.
Благодаря ви.
(LT) При нормални обстоятелства би било възможно да се предложи постоянно пребиваващите лица да участват в избори за местни съвети, но ние всички твърде добре знаем, че мнозинството от лицата, които не са граждани на Латвия, едва ли биха могли да бъдат описани като пристигнали в страната при нормални обстоятелства.
Тяхното пристигане е пряка последица от окупацията на Латвия, извършена от Съветския съюз.
То е също така последица от процеса на порусначване, извършвано в продължение на пет десетилетия в нарушение на нормите на международното право.
Всички ние имаме право да избираме - да бъдем граждани или да бъдем лоялни към нашата държава, нали така?
Въпреки това, всеки избор носи и последици и по тази причина можем да обвиняваме единствено себе си, а не държавата, която е предоставила тази свобода на избор.
(SV) Какви са последиците за латвийския народ от петдесетгодишната съветска окупация?
Защо голяма част от рускоезичното население не желае да кандидатства за гражданство?
Какво е участието на Русия във всичко това?
Латвия се нуждае от нашата подкрепа, а не от осъждането ни, за да бъде в състояние да насърчава негражданите да кандидатстват за гражданство.
Към г-н Tabajdi бих искал да задам следния въпрос: защо Финландия ще иска да отмъщава на Швеция и какво общо има това с разглеждания въпрос?
(DE) Г-н Председател, гн Barrot, госпожи и господа, нормално е за хората в Европа да преминават през задължително образование.
Това включва и запознаване с нравите и културата на страната, в която живеят, така че да могат да живеят там.
Задължителното образование включва научаването на езика на страната и евентуално и други езици.
Това формира и основата за професионалното обучение и показва по какъв начин културата на страната се е развила и накъде отива.
Освен това, учениците научават историята.
Задължителното образование по начина, по който го разбираме, помага на хората да живеят заедно в хармония.
Ако живеете в дадена страна очевидно трябва да сте в състояние да разбирате езика на страната.
Това е целта на добрата система за задължително образование.
На този фон бих искал да кажа, че много от проблемите в Европа биха могли да бъдат разрешени чрез ефикасно задължително образование за всички лица, пребиваващи в дадена страна.
Г-н Председател, изслушах внимателно и двете страни.
В този контекст е много е трудно за Комисията да наложи на латвийската държава да разгледа проблема.
Всичко, което мога да направя при това положение, е да ги насърча да предприемат вътрешен диалог, като смятам, че това е желателно.
За съжаление, само това мога да кажа.
Разискването приключи.
Дневен ред на следващото заседание: вж. протокола
Закриване на заседанието
(Заседанието беше закрито в 22,55 ч.)
Откриване на заседанието
(Заседанието бе открито в 9,00 ч.)
- Действия, предприети вследствие резолюции на Парламента: вж. протокола
- 2050: Бъдещето започва днес - препоръки за бъдеща интегрирана политика на ЕС за опазване на климата (разискване)
- Следващата точка е докладът на г-н Florenz - от името на временната комисия по изменението на климата, относно "2050: Бъдещето започва днес - препоръки за бъдеща интегрирана политика на ЕС за опазване на климата".
докладчик. - (DE) Г-н Председател, дами и господа, бих искал специално да кажа добро утро на колегите ми, които в продължение на месеци работиха заедно с мен върху настоящия доклад относно опазването на климата.
Много съм ви благодарен за безпристрастния и екипен подход в съвместната ни работа, за да съставим заедно настоящия доклад.
Процедурата в хоризонталната комисия беше нова.
Не сме провеждали разисквания с експерти в групата, а с хора от транспортния сектор и, съвсем уместно, с хора от икономическия сектор; разбира се, също с хора от енергийния сектор.
По време на този процес стана достатъчно ясно, че първите часове и дни от разискванията бяха в известна степен по-трудни, тъй като темата беше нова.
Поради това бих искал още веднъж да благодаря на нашия председател и мой добър приятел, г-н Sacconi, който винаги ръководи разискванията по блестящ и безпристрастен начин.
Днешното постижение, както отбелязахме е, че в същността си посоченото хоризонтално сътрудничество представлява прекрасна възможност и при следващия състав на Парламента трябва да се уверим, че хората говорят повече помежду си, както и че нямаме само отделни групи, които се противопоставят една на друга.
Това беше голямото предимство на тази комисия.
Поканихме много високопоставени експерти, като Rajendra Pachauri, лауреат на Нобелова награда, и експерти в областта на науката, изследванията, както и политици, разбира се.
Най-накрая днес държим в ръцете си резултат, от който е видно, че докладът категорично е много положителен.
Много добре знаем, че със забрани, санкции и лишения се постига твърде малко.
Вместо това трябва да насърчаваме промени в мисленето, както и иновация и мотивация.
Целта ни трябва да бъде да накараме инженерите в Европа да се събуждат всяка сутрин удовлетворени в опитите си да конструират машини, които работят по-ефикасно в този свят, така че да използваме суровините на нашите деца по-добре и значително по-ефикасно.
Докладът е и честен.
Заявихме, че не разполагаме със супер оръжия.
Няма лесен начин, по който да действаме в Брюксел, Бали или в Полша през декември, вместо това разполагаме с цял набор от мерки.
Именно тук ни се предоставя възможност - възможността да покажем ясно на хората, че самите те са отговорни за една трета от настъпилите изменения на климата, в резултат, например, на отоплението на домовете им.
Все пак като граждани всички ние сме отговорни за една трета от изменението на климата, включително в резултат на мобилността и всички свързани с нея последици, за една трета от изменението на климата е отговорна и промишлеността.
Следователно докладът е адресиран към всички нас.
Това е чудесно.
Не е необходимо да търсим злосторника, всички ние сме призовани да участваме в иновационните разисквания.
Поради това съм особено доволен.
Ясно е също така, че настоящият доклад е еднакво балансиран и бих искал още веднъж да го подчертая, тъй като той не представлява ничия партийна програма.
Като същевременно не омаловажава нито една област.
Вместо това, посочихме, че в някои области съществуват повече възможности, докато в други области възможностите ни са по-ограничени.
По тази причина в доклада се отбелязва също, че текстът в крайна сметка очертава възможност и посочва пътя занапред, най-вече за Европа, тъй като в Европа имаме голям брой екологични технологии, чиито обем е сравним с европейската автомобилна промишленост.
Общата сума ще се увеличава и ние трябва да работим по посока на въвеждане на иновации.
Току-що посочих, че трябва да приобщим нашите граждани, така че те да могат да направят нещо в собствените си домове.
В това отношение местните политици, търговските и промишлени палати, и търговските сдружения могат да постигнат значителни резултати по отношение на мотивирането и предоставянето на информация.
Позволете ми да кажа в заключение, че много от ползите, които посочихме в настоящия доклад, следва да ни насочат към осъзнаване на възможностите, предоставяни от иновацията, а не от депресията.
В случай че разберем това, нашата задача си е струвала усилията.
- Благодаря ви много, г-н Florenz, за свършената от вас работа и за вашия доклад.
Действащ председател на Съвета. - (EN) Г-н Председател, за мен е удоволствие да бъда тук и да споделя с вас някои мисли относно важната година, която ни предстои.
На първо място, позволете ми да поздравя временната комисия по изменението на климата за цялата свършена от нея работа от създаването й през април 2007 г.: изслушвания, конференции, доклади, резолюции, размяна на мнения с трети страни.
Неуморните й усилия допринесоха в значителна степен за оформянето на позицията на ЕС относно изменението на климата.
Най-новата резолюция "2050: Бъдещето започва днес - препоръки за бъдеща интегрирана политика на ЕС за опазване на климата", която беше приета от временната комисия по изменението на климата на 2 декември 2008 г. и която ще приемете в рамките на настоящата сесия, отново ще предостави много полезна основа за разисквания на възможностите за сключване на споразумение за климата след 2012 г. и за допълнително задълбочаване на политиките на ЕС в областта на изменението на климата.
Както знаете, по време на нашето председателство работата ще бъде съсредоточена върху процеса на водене на международни преговори.
Впрочем, аз днес заминавам от Страсбург и летя за Делхи за разговори с индийското правителство и индийски представители.
Две седмици по-късно ще се състои среща ЕС-Африка в Найроби, Кения, като вече се свързахме с администрацията на САЩ, за което ще стане дума по-късно.
Чрез приемането на законодателния пакет в областта на изменението на климата и опазването на околната среда в края на 2008 г. ЕС изпрати много силен политически сигнал на всичките ни партньори по света.
С приемането на този пакет в рамките на няколко месеца ЕС ще покаже, че ангажиментът, както и ръководната му роля в глобалната борба срещу изменението на климата са по-силни от всякога.
Така ЕС ще бъде първият регион в света, който едностранно изпълнява ангажимента за намаляване на парниковите газове с 20 % до 2020 г.
Както знаете, законодателният пакет в областта на енергетиката и климата ще даде възможност от 2013 г. да се осъществи реформа на европейската схема за търговия с квоти за емисии, да се определят пределни стойности за емисиите, попадащи извън европейската схема за търговия с квоти за емисии, да се стимулира улавянето и съхранението на въглероден диоксид, както и да се укрепи използването на възобновяеми енергийни източници.
По отношение на европейската схема за търговия с квоти на емисии, ще бъдат определени единни европейски лимити, за които ще се прилага линейна низходяща траектория, постепенно ще бъде въведена тръжна процедура като метод за разпределяне на квоти, както и мониторинг и докладване, и контролът ще бъде засилен.
Но, разбира се, ЕС неколкократно посочи, че няма да определи 20 %, искаме да достигнем 30 % и, следователно, се надяваме на постигане на амбициозно и всеобхватно споразумение в Копенхаген.
Само десет месеца изминаха от конференцията в Копенхаген.
На конференцията за климата, която се състоя в Познан през декември 2008 г., беше одобрена работна програма за 2009 г., в която ясно се посочват стъпките към постигане на целите от Копенхаген.
Решението, взето в Познан относно привеждането в действие на Фонда за адаптация, представлява важна стъпка напред в преговорите за основните елементи на финансиране - един от ключовите елементи на всяко всеобхватно глобално споразумение.
Министерската кръгла маса в Познан също потвърди споделеното желание на развитите и на развиващите се държави за намиране на ефективен, одобрен с общо съгласие отговор на опасните изменения на климата за периода след 2012 г.
Той включва допълнителни усилия за ограничаване, действия по адаптиране и финансиране, както и технологични средства за привеждането в действие на посочения отговор.
Познан изпрати също сигнал, че настоящата финансова криза не следва да се възприема като пречка за по-нататъшни действия в областта на изменението на климата, а като още една възможност за задълбочена промяна на нашата икономическа система и за категоричен напредък към постигане на нисковъглеродна икономика.
Чешкото председателство възнамерява да наблегне на тези важни постижения и да положи усилия на международно равнище за постигне на успешно споразумение в Копенхаген през декември 2009 г.
На 2 март 2009 г. Съветът по околна среда, и по-късно Съветът по икономически и финансови въпроси, както и пролетният Европейския съвет ще предоставят първата възможност за по-нататъшно разработване на позицията на ЕС по този въпрос, въз основа на съобщението на Комисията "Към широкообхватно споразумение в Копенхаген", което получихме преди седмица, и въз основа на вашия принос.
В допълнение към споделената визия за дългосрочни действия за технология за ограничаване и адаптиране, определянето на подходящи средства за финансиране на ефективни и дългосрочни политики в областта на климата ще бъде в центъра на бъдещите разисквания на ЕС.
В този контекст мога единствено да потвърдя призива на комисията по изменението на климата към Комисията и държавите-членки "да играят ролята на посредници на двустранно равнище в процеса на водене на преговори за постигане на споразумение за периода след 2012 г." между позициите на индустриалните страни, за да може чрез баланс на интересите да се гарантира "успешното провеждане на преговорите във връзка с климата" при включване на всички големи емитенти на парникови газове.
ЕС ще продължи да бъде ангажиран в активни контакти с ключовите партньори в преговорите и главните нововъзникващи икономики, но също и с новата администрация на САЩ.
Разговарях по телефона с гжа Carol Browner, съветник на президента по въпросите на енергетиката и изменението на климата.
Направих й предварително предложение за организиране на среща на високо равнище с участието на представители на САЩ, на члена на Европейската комисия г-н Dimas, на чешкото председателство и на бъдещото шведско председателство (т.нар. Тройка) в началото на март, вероятно 2 или 6 март.
Казах, че ЕС би искал да работи във възможно най-тясно сътрудничество със Съединените щати в областта на развитието и свързването на въглеродните пазари.
Разбрахме, че членът на Конгреса Waxman е посочил, че ще положи усилия законодателството, предложено от неговата комисия в областта на системата за лимити и търговия с квоти на емисии, да бъде приложено в края на май.
Това представлява доста окуражителен сигнал от Съединените щати в отговор на действията на Европейския съюз.
Разчитаме също на Европейския парламент да гарантира, че гласът на ЕС ще се чува от повече хора и оценяваме високо положените от вас в миналото системни усилия.
Мога единствено да ви насърча да продължавате по същия начин и да ви пожелая успех през предстоящата година.
член на Комисията. - (EL) Гн Председател, уважаеми членове на Европейския парламент, окончателният доклад, представен от временната комисия по изменението на климата, чийто докладчик беше г-н Florenz, си поставя амбициозни цели и обхваща широк кръг от въпроси, с което потвърждава голямото значение, което Европейският парламент придава на проблема за изменението на климата.
Бих искал да поздравя временната комисия по изменение на климата, и по-специално докладчика, г-н Florenz, за тяхната изключителна работа.
Миналата година нашият приоритет беше законодателният пакет от мерки в областта на енергетиката и изменението на климата.
Усилията ни дадоха плодове и сега можем да се гордеем с този много важен пакет от законодателни актове.
Тази година ще се съсредоточим по-конкретно в рамките на Европейския съюз върху подготовката на мерки по прилагане на посочения законодателен пакет.
На международно равнище приоритетите ни ще бъдат преговорите по въпроса за изменението на климата, които ще се ускорят с оглед провеждането на конференцията на Организацията на обединените нации в Копенхаген и, както току-що чухме, чешкото председателство придава голяма важност на тези преговори и е планирало серия от двустранни и многостранни срещи и преговори.
Следователно вашият доклад се появява в точния момент.
С оглед приближаването на Копенхаген трябва да обединим всичките си усилия и да работим заедно, така че, имайки предвид особената роля на Европа, да постигнем възможно най-добрия резултат.
Щастлив съм, че вашият доклад, като се придържа към анализите на Комисията, подчертава, че икономическата и финансова криза не трябва да бъде използвана като извинение за отлагане на действията, отнасящи се до изменението на климата.
Съгласни сме също, че предприемането на действия за справяне с проблема на изменението на климата е част от решението на икономическата криза, пред която сме изправени днес.
Чрез законодателния пакет в областта на изменението на климата и енергетиката, днес Европа се движи по линията на икономика, използваща ниски емисии на въглероден диоксид.
В същото време той ще помогне за ограничаване на зависимостта на Европа от внос на енергия, което е също толкова важна полза, както неотдавна видяхме по време на кризата с природния газ.
Чрез прилагането на целта за ограничаване на емисиите на парникови газове с 20 или 30 % и при положение, че другите развити държави приемат тези ограничения в рамките на международно споразумение, без съмнение ще бъдем в най-перспективна позиция в сравнение с всяка друга държава или група от държави.
Даваме пример на останалата част от света, което ще даде позитивна динамика на международните преговори.
Преди да фокусираме разискванията си върху международните преговори, бих искал накратко да коментирам въпрос, който беше подчертан много основателно в доклада.
Докладът съдържа ценни предложения относно действията, които следва да се предприемат, за да се постигне по-ефикасна и ефективна употреба на природните ресурси, да се ограничат емисиите на парникови газове и да се пести енергия.
Миналата година Комисията направи първа стъпка в тази посока, като одобри план за действие в областта на устойчивото производство и потреблението.
В по-ново време, с мерките за допълване на пакета от мерки в областта на изменението на климата и енергетиката, тя засили действията по спестяване и по-ефикасно използване на енергията.
Така или иначе все още са необходими големи усилия в областта на устойчивото използване на природни ресурси и, разбира се, тук все още има огромен потенциал за постигане на по-ефикасно използване на енергията.
Показателен пример в това отношение е предложението, което Комисията внесе неотдавна относно енергийната ефективност на сградите.
Това е област, която засяга много цели, тъй като носи значителни ползи по отношение на пестенето на енергия и опазване на климата, като същевременно създава работни места и допринася за развитието на технологичните иновации.
Днес повече от всякога се нуждаем да засилим и укрепим икономиките си, като приемем мерки за ускоряване на приемането и използването на чисти технологии, които ще помогнат за създаването на чисти работни места.
В същото време ще бъдат създадени значителни възможности за нашата външна търговия, като се има предвид, че пазарите на чисти технологии се разрастват бързо.
Имайки това предвид, миналият декември Комисията предложи, наред с другото, специфични действия в рамките на Европейския план за икономическо възстановяване.
Доколкото са засегнати международните преговори относно изменението на климата, законодателният пакет в областта на изменението на климата и енергетиката без съмнение укрепи нашите аргументи и усилия да убедим международните ни партньори, че приемането на ефективни мерки е не само необходимо, но и осъществимо.
Разбира се, няма съмнение, че международните преговори ще бъдат много трудни, което донякъде се дължи на факта, че те са толкова сложни.
Въпреки това вярвам, че в Копенхаген ще бъде постигнато споразумение.
Можем и трябва да постигнем споразумение.
Няма време за губене.
Това е въпрос на политическа воля и считам, че такава воля съществува.
Сега, тъй като международните преговори набират скорост, миналата седмица Комисията прие съобщение, което включва позициите й по най-важните точки от преговорите.
Преди всичко развитите държави са призовани да продължат да играят водеща роля.
Положителни сигнали идват от Съединените щати, както по-рано посочи чешкият министър, президентът Обама обеща, че САЩ ще се включат активно в международните преговори.
Той обяви също, че в Съединените щати ще има схема за търговия с квоти на емисии на парникови газове и че до 2050 г. те ще бъдат ограничени с 80 % в сравнение с 1990 г.
Всичко това е положително, но искаме да го видим приложено бързо на практика, фактически тази година, защото се нуждаем от постигането на споразумение в Копенхаген в края на годината; Съединените щати са задължени и, въз основа на това, което съобщи президентът Обама, ще е необходимо САЩ да допринесат решително заедно с Европейския съюз, така че всички ние да можем да постигнем споразумение в Копенхаген.
Разбира се, приветстваме провеждащата се в момента дискусия в Съединените щати, която ще доведе до различни други решителни мерки, които следва да бъдат предприети с оглед на борбата срещу изменението на климата.
Показателен пример в това отношение са мерките, обявени неотдавна за автомобилите.
Съобщението на Европейската комисия потвърждава целта за колективно ограничаване на емисиите с 30 % в развитите държави и определя концепцията за съпоставимост на усилията.
Съпоставимостта ще бъде от решаващо значение както за постигането на екологичните цели, така и за запазването на правилата за лоялна конкуренция.
Комисията предложи серия от критерии за определяне на съпоставимостта.
Когато са засегнати развиващите се държави, въпреки че не са необходими усилия от същия вид и обхват като тези за развитите държави, все пак е важно да се гарантира, че те ще продължат да предприемат действия, така че икономическото развитие, от което се нуждаят, да използва в по-малка степен въглерод.
С цел да се постигне целта до 2050 г. температурите да не се повишават с повече от 2 градуса по Целзий, развиващите се страни ще трябва да ограничат степента на увеличение на емисиите си с 15 % до 30 % под равнището, което биха достигнали до 2020 г., ако не бяха полагали усилия за ограничаване на емисиите.
Разбира се, усилията, които всяка отделна развиваща се страна е необходимо да положи, ще зависят от равнището на икономическото й развитие и от ресурсите й.
Това означава, че очевидно следва да очакваме повече от бързо развиващите се икономики, отколкото от другите.
Всички знаем, че в Копенхаген няма да постигнем резултатите, които желаем, ако не успеем да увеличим инвестициите и да гарантираме повече средства за ограничаване на емисиите и за приспособяване.
Разбира се, част от необходимите инвестиции, включително за развиващите се страни, ще дойдат от частния сектор в различните държави, докато приблизително една трета, според оценките на Комисията, ще дойдат от въглеродните пазари.
Нещо повече, необходимо е част от финансирането да бъде осигурено с обществени средства и трябва да разгледаме начините за осигуряване на тези обществени средства.
Днес, в разгара на икономическата рецесия, този дебат няма да е лесен.
Все пак трябва да сме подготвени и да излезем с аргументи в този дебат, като имаме предвид, че цената на бездействието ще бъде много по-висока от тази на предприемането на каквито и да било мерки.
Накрая съобщението на Комисията подчертава значението на глобалния пазар на въглероден диоксид и създаването до 2015 г., между държавите от ОИСР, на съвместими системи за търговия, докато за по-напредналите икономически развиващи се държави предлага това да стане най-късно до 2020 г.
Това са основните послания от съобщението на Комисията и аз ще изслушам с най-голям интерес мнението ви за тях.
Международните преговори ще продължат с бързи темпове и от наша страна през тази година ще бъде необходима усилена дипломатическа работа.
Приветствам вашия принос към това огромно усилие.
от името на групата PPE-DE. - (SL) Изменението на климата е обширна тема и бих се съгласила с думите на докладчика, че ние, членовете на временната комисия по изменението на климата, трябваше да открием иновационни средства, за да включим целия обхват и съдържание на темата.
Все пак сега, когато работата ни е приключена, мога да потвърдя, че в действителност ни бяха предоставени достатъчно възможности да обменяме много различни гледни точки и становища, и да внасяме различни предложения за бъдещи действия.
На моменти разискванията ни бяха много динамични, именно заради различията в изразените гледни точки.
В резултат докладът представлява широк спектър от становища и предоставя много добри предложения, като същевременно ни позволява и да координираме работата си в постоянните комисии по отношение на определянето на различните секторни политики.
Личното ми мнение е, че би било добре, ако приложим тази методология.
Със сигурност, споменатите преди теми, като енергетика, транспорт и промишленост, доказаха, че предлагат прекрасни възможности за действие, но други области също доказаха, че са важни и тук имам предвид селското стопанство, говедовъдството, устойчивото използване на горите, информационните и комуникационни технологии, и политиката на ЕС за развитие на трети държави.
Преходът ни към нисковъглеродно общество, разбира се, ще бъде възможен, ако продължим да инвестираме в изследвания и ускорим степента на развитие и иновации, и ако постигнем другите цели, определени в Лисабонската стратегия.
Все пак само това не би било достатъчно.
Трябва да променим и начина си на живот, но ще бъдем в състояние да постигнем това единствено ако хората осъзнаят истинската стойност на опазването на околната среда.
В това отношение е необходимо да постигнем много повече в областта на информационните кампании и кампаниите за повишаване на осведомеността.
Съгласна съм също с коментарите относно връзката между финансовата криза и изменението на климата.
Все пак, макар да ни беше посочено, че възможността и страховете, че изменението на климата би могло да бъде поставено на заден план в сравнение с финансовата криза, са неоснователни, мерките за съживяване на икономиката следва да бъдат определени така, че да насърчават устойчивото развитие, не само разходите на потребителите.
Тъй като целта ни е да ограничим глобалното повишаване на температурите, разбира се, е необходимо да работим и в международен план.
Тук Европа трябва да установи и да задълбочи диалога с развитите държави, тъй като трябва заедно да ограничим и да премахнем тежестта на натрупаните с времето емисии, докато същевременно изслушваме развиващите се нации и най-бедните страни и им позволим да възприемат устойчиво развитие, макар това да е свързано с по-голяма разходна неефективност.
В заключение, бих искала да поздравя докладчика, гн Karl-Heinz Florenz, за откритостта, която демонстрира в нашата работа.
от името на групата PSE. - (NL) Преди всичко бих искала да отправя към гн Florenz искрените си благодарности за безусловната му посветеност и решителност, с които състави настоящия доклад.
Според мен текстът се превърна във всеобхватен доклад с близо 200 препоръки и наистина си струваше усилията.
Той съдържа много солидни препоръки, които могат да послужат като източник на вдъхновение за следващия Парламент, за националните парламенти и за местните органи.
Бих искала да спомена пет основни теми, които са наистина от съществено значение за нашата група.
Преди всичко настоящият доклад признава, че изменението на климата е всеобхватен проблем, който засяга всички сектори, не само промишлеността, транспорта и енергетиката, за които вече установихме правила, но също селското стопанство, здравеопазването, науката и технологиите, ИКТ, образованието, използването на почвите, водата и земята.
Всички тези области заслужават цялостното ни внимание и намирането на ефективно решение.
На второ място, политиката в областта на климата следва да има и социално измерение, и следва да демонстрира солидарност.
Необходимо е да се занимаем със заетостта, аспектите, свързани с доходите, и енергийната бедност.
Необходимо е да знаем как ще бъдат поети разходите за новите технологии и кой ще ги поеме.
Искаме да знаем колко работни места ще бъдат създадени и дали ще бъдат закрити работни места.
Искаме програми за преквалификация за работници.
Без максимално посвещаване на социалните проблеми е изключително трудно да се запази политическата подкрепа за политиката за климата.
Третата ни основна тема е свързана с икономическата криза, където отново се нуждаем от всеобхватно решение.
"Зеленият нов курс" вече се превърна в концепция, която получава цялостната ни подкрепа.
Необходими са значителни инвестиции.
Действията в подкрепа на банките и бизнеса следва да притежават най-малкото устойчив компонент.
Следва да се обърне повече внимание на инвестициите в къщи и блокове в Източна Европа, тъй като това ще бъде от полза за заетостта, енергийната сигурност и климата.
Четвъртата ни основна тема е селското стопанство.
То обикновено не е сред темите, които обсъждаме, когато говорим за климата.
Днес доказахме, че това в действителност е необходимо, както и че темата е спорна.
Дълго обсъждахме въпроса дали селското стопанство следва да има обвързващи цели и се съгласихме, че трябва сериозно да обсъдим този въпрос.
Ясно е също, че селското стопанство не само поставя проблеми, то предлага и решения.
Солидно селско стопанство, ефективно земеползване и подходящо използване на биомасите могат да помогнат за ограничаване на парниковите газове.
Накрая, петата ни основна тема се отнася до участието на хората.
Тя изисква осигуряване на информация и прозрачност.
Ако искаме да променим потребителското си поведение, е необходимо да знаем точно кои продукти предизвикват високо равнище на парникови газове и в зависимост от това можем да адаптираме потребителските си модели.
Това, разбира се, не е лесно, но проблемът с изменението на климата, както преди малко посочи г-н Florenz, не може да бъде разрешен с няколко технически хитрости.
Във всеки един момент е необходимо да даваме най-доброто от себе си, за да приобщим възможно най-много хора към големите предизвикателства, пред които сме изправени.
В това отношение много ценни са местните инициативи.
Безплатни енергийни одити за домовете, по-добър обществен транспорт и производство на местни и регионални хранителни продукти.
Заедно можем да постигнем големи успехи.
Посоченият набор от мерки дава основание и за оптимизъм.
Парниковите газове могат да бъдат ограничени, което ще допринесе за иновациите, икономическия растеж, за по-качествени енергийни доставки, по-добро производство на хранителни продукти, повече заетост и по-стабилен климат.
Задължена съм на всички колеги, които дадоха своя принос за това.
от името на групата ALDE. - (EN) Г-н Председател, дискусията се препъва в огромен камък, който ние се опитваме да не забележим.
Фактически в доклада не се говори за това, то се споменава бегло само във всеобхватната стратегия на Комисията за постигане на споразумение относно изменението на климата в Копенхаген.
Факт е, че населението нараства до безпрецедентно и неконтролируемо равнище.
През живота на много от нас тук населението на планетата ще се утрои.
То продължава да се увеличава с 200 000 души всеки ден: 80 милиона годишно.
Защо всяка седмица Китай се нуждае от нова електроцентрала, работеща на въглища?
Защото през последните 50 години населението й нарасна повече от два пъти и продължава да расте с бързи темпове, заедно с това нараснаха и енергийните потребности, а китайският народ иска да има това, което имаме ние на Запад - и те имат пълно право на това.
Днес министърът ще лети за Индия.
Там населението нараства дори с по-бързи темпове и отново източникът за доставка на енергия са въглищата.
Тази планета обаче разполага с ограничени ресурси.
Необходимо е да забавим и да променим тенденцията на прираста на населението.
Трябва изцяло да осъществим това без принудителни средства и никога не бива арогантно да забравяме, че ние, хората от развитите държави, определено допринасяме повече за изменението на климата от хората в развиващите се страни.
Фондът на ООН за населението посочи, че всяка минута 380 жени по света забременяват и за половината от тях тази бременност не е планирана.
Контрацепцията трябва да е достъпна за всички.
Жените трябва да контролират репродуктивните си функции, това определено е за предпочитане пред алтернативни или опасни аборти.
Медицинските ресурси се нуждаят от подобрение, така че жените да могат безопасно да отложат раждането до по-късна възраст, но преди всичко въпросът трябва да присъства в политическия дневен ред.
Отказът ни да го включим в дневния ред е безумие.
Навсякъде семействата следва да говорят за това.
Правителствата следва да определят цели за стабилизиране или намаляване на населението.
Признаването на важното значение на прираста на населението е ключът към справянето с проблема и ние няма да успеем да се справим с изменението на климата или да постигнем устойчиво развитие, ако не признаем това.
Гн Председател, също бих искал да поздравя гн Florenz за усилията и ангажираността му при съставянето на настоящия доклад и, разбира се, за способността му да изслушва и разбира много разнообразни и различни становища.
Като законодатели наше върховно задължение е в разгара на икономическа рецесия да работим за постигане на резултати в областта на технологиите, използващи зелена енергия.
Можем да се превърнем в световни лидери в различните области на възобновяеми енергийни източници, които следва да създадат здрава, ефективна и координирана стратегия, която да включва правителствата, неправителствените организации, академичните и деловите среди, мислещите в перспектива, като целта е не да се говори, а да се намират решения.
Необходимо е да намалим бюрокрацията и да подкрепим малките и средни предприятия, и дружествата, разработващи технологии.
Пазарът съществува.
Регулаторната рамка е ясна.
Определихме целите за възобновяемите енергийни източници.
Въпреки че финансирането е ограничено, това е от съществено значение за технологичното развитие и за запазване на опита.
Банките и финансовите организми ще трябва да поемат риска, свързан със стартирането на зелените технологии.
В дългосрочен план ще се реализира печалба, ако наложим марката.
Работните места и благополучието ще завалят.
Ако, от друга страна, пропилеем това ценно време, ще загубим и други страни ще се окажат по-подготвени да запълнят липсата.
Например, по отношение на технологиите, използващи енергията на вълните на океана, Ирландия може да се превърне в това, което е Финландия за технологията на мобилните телефони.
Разполагаме с безспорен потенциал, което се дължи на климата и местоположението ни спрямо Атлантика.
Разполагаме с патентована технология.
Притежаваме опит на място и целева законодателна рамка.
Пазарът е ясен, така че това е прекрасна възможност за създаване на работни места, намаляване на цената на електричеството, за енергийната сигурност и ограничаване на въглеродните емисии, без да споменаваме приходите от патенти.
В момента е необходимо да подкрепим дружествата, които в продължение на повече от десетилетие работят за постигането на тази цел.
Те поеха риск и е нужно да ги подкрепим чрез увеличаване на финансирането.
В този момент забавянето би било пагубно.
Зелената технология е нашето бъдеще.
Сега ни се предоставя възможност, така че нека я използваме.
Г-н Председател, и аз бих искала да благодаря на г-н Florenz - най-вече за търпението му при преговорите.
Обемът на доклада е доказателство за огромния брой въпроси, които трябваше да бъдат разгледани.
Все пак, бих искала също да поставя въпроса доколко устойчиво е споразумението, за което стана дума чрез този доклад в началото на годината.
Спомням си много добре Международната конференция за климата в Познан, както и твърде слабата роля, която европейците играха там, тъй като бяха загрижени да ревизират към намаление амбициозните си обещания и изявления, направени в рамките на международния кръг на преговорите в Бали и, с оглед на възникващата финансова и икономическа криза, те бяха заети да изместят политиката за климата на по-малко приоритетна позиция.
Считам, че следващата година ще бъде решаваща по отношение на въпроса дали наистина сме подготвени, както обещаваме в момента, да променим вида икономика, с който ние в индустриализираните нации свикнахме въз основа на познанията ни за изменението на климата.
Считам, че решението дали ще продължим по пътя към постигането на устойчивост още не е взето.
В Познан Ban Ki-Moon и Achim Steiner много силно препоръчаха всички мерки, предприети от държавите-членки в техните планове за стимулиране на икономиката и в пакетите им за възстановяване на банките, да бъдат съчетани с програми за борба с бедността в развиващите се страни и тревожните последици от изменението на климата за развиващите се страни, както и с мерки за наистина амбициозно равнище на опазване на климата и нова енергийна политика.
Виждам, че всяко законодателство на европейско равнище, засягащо този въпрос, ще създава нова база.
Със сигурност Европа ще открие своя начин да следва пътя към изграждане на модерно общество на енергийна ефективност и възобновяеми енергийни източници.
Сега, както и преди, всичко зависи от решението дали ще продължим със старата смесица от въглища и атомна енергия или ще поемем по нови амбициозни пътища?
Надявам се, че ще продължим да разглеждаме този въпрос по конструктивния начин, който използвахме във временната комисия по изменението на климата, макар да не съм сигурна, че това ще се случи.
от името на групата GUE/NGL - (SV) Най-накрая, след повече от осемнадесет месеца работа, трябва да вземем решение по тази резолюция относно климата.
Бих желал да посоча поспециално три неща.
Дългосрочните цели за намаляване на емисиите: в параграф 3 настояваме за намаляване на емисиите в ЕС с 25 % до 40 % до 2020 г. и с наймалко 80 % до 2050 г.
Това е нещо положително и означава, че поставяме повисоки изисквания, отколкото тези в миналогодишния пакет на ЕС относно климата.
Ние също така изискваме вземането на мерки по отношение на животновъдството.
Според доклада на Организацията на ООН за прехрана и земеделие (ФАО), озаглавен "Дългата сянка на животновъдството", животновъдството е отговорно за 18 % от емисиите в световен мащаб.
Ние отбелязваме това в доклада си и настояваме за ограничаване на консумацията на месо.
Това е смело и, до известна степен, историческо решение на Парламента, който обикновено предпочита да оказва подкрепа за субсидии за този отрасъл, но е срамно, че групата на Европейската народна партия (Християндемократи) и Европейските демократи, по-специално, иска да гласува в подкрепа на премахването на тези изисквания.
Също както е необходимо да намалим наблюдението, ние трябва да имаме смелостта да кажем, че главоломно нарастващата в момента консумация на месо не е устойчива.
Позволете ми да ви напомня, че животновъдството, всъщност, е основната причина за унищожаването на горите в Амазония, което е резултат от създаването както на пасища за животните, така и на земя за отглеждане на фураж.
Голяма част от този фураж се изнася за Европа като соя.
Това не е устойчиво.
Автомобилостроенето е също все понарастващ проблем.
Между 1990 г. и 2005 г. емисиите от транспортния отрасъл са се увеличили с 32 %.
Необходими са огромни инвестиции в обществения транспорт, както и в друг транспорт, щадящ околната среда.
Автомобилите, използващи изкопаеми горива, трябва да бъдат заменени от електрически автомобили, а също - вероятно в бъдеще - от превозни средства, задвижвани с водород.
Трябва да се запитаме дали положението с тези форми на транспорт е устойчиво.
Не трябва ли вместо това да насърчаваме местното производство и потребление?
Накрая бих искал да отправя предупреждение във връзка с изменения 12 и 28, които съдържат искане за увеличаване на дела на атомната енергия.
Ако те бъдат приети, моята група не би могла да подкрепи тази резолюция.
Ето защо ви призовавам да гласувате против изменения 12 и 28.
Благодаря ви.
от името на групата IND/DEM - (NL) Като се има предвид, че голяма част от Западна Европа в момента се намира в ледена прегръдка, ми се струва, че разискване относно глобалното затопляне е някак ненавременно.
Както подсказва заглавието на доклада обаче, в това разискване ние имаме предвид една дългосрочна перспектива.
Следователно не трябва да се увличаме твърде много в разискване на събития от краткосрочно значение.
Окончателният доклад на гн Florenz се оказва добре обмислен и обоснован, и изпраща ясно послание.
За да бъдат намалени и да се предотвратят отрицателните въздействия от изменението на климата, са необходими решителни действия в много области.
За периода между 2020 г. и 2050 г. трябва да имаме ясни цели.
Нито една част на обществото не трябва да остане пасивна.
В подготвителния период до конференцията по въпросите на климата в Копенхаген ние ще трябва да следваме високите си цели с помощта на широк диапазон от мерки.
Този доклад представлява особено ценен принос в тази посока.
- (EN) Гн Председател, преди 500 години учените са били единодушни, че земята е плоска.
Те са грешали.
През 70те години на XX век, след три десетилетия на глобално застудяване, учените бяха единодушни, че сме изправени пред нов ледников период.
Те сгрешиха.
През 1999 г. всички вярваха, че "компютърен проблем 2000" ще доведе до глобален срив, изключвайки компютърните системи в целия свят.
Оръжейните системи щели да откажат, търговията щяла да спре, самолетите щели да паднат от небето.
Те сгрешиха.
Нищо такова не се случи.
Днес ни се казва, че имало единодушно мнение във връзка с причиненото от човека катастрофално глобално затопляне.
Това е погрешно.
Нито пък има такова единодушие.
Митът за него е пропаганден триумф за тези, които създават паниката. Но многократни проучвания по въпроса, обхващащи както научни публикации, така и работата на учени, специалисти по въпросите на климата, разкриват огромно разнообразие от гледни точки и от двете страни по този дебат, като има много, които са убедени, че въпросът все още няма окончателен отговор.
Вярно е, че температура в световен мащаб е леко повишена, въпреки че това ставаше постепенно и неизбежно през последните 150 години, но това е напълно в реда на нещата, имайки предвид устойчивите, дългосрочни естествени цикли на климата, в резултат на които имахме Римския оптимум (Roman Optimum), Средновековния топъл период (Medieval Warm Period) и Малкия ледников период (Little Ice Age).
Съществуват ясни доказателства, че макар в света да има известно затопляне, такова има и при други тела в слънчевата система.
Ледниковите шапки на Марс са се свили, но въпреки това никой не си и помисля да посочи за виновник промишлените емисии или автомобилите 4x4.
Сега планираме да похарчим безумни средства за мерки по ограничаването, които просто няма да работят и които, нанасяйки щети на нашите икономики, ще ни лишат от средствата, които са ни необходими да решим реални екологични проблеми.
Както казва британският журналист Christopher Booker, паниката по глобалното затопляне е найголямото колективно бягство от реалността в човешката история.
(ES) Гн Председател, първо бих искала да благодаря на гн Florenz за неговата работа и, разбира се, на председателя на комисията и всички координатори и членове на комисията.
Този доклад е пореден израз на нещо, което вече е предмет на постоянна загриженост в Европейския съюз, а именно изменението на климата и последствията от него.
Найновият набор от мерки беше наскоро одобреният пакет относно енергетиката.
Докладът, който разискваме в момента, отразява същия подход към борбата с изменението на климата и същата загриженост, демонстрирана от Европейския съюз.
Докладът, който имаме пред нас, е, както вече беше споменато, набор от препоръки.
Той е цялостен комплект от различни мерки и препоръки, които от своя страна съдържат различни "пътни карти" за различни сектори, включително рибно стопанство, селско стопанство, води, лесовъдство и т.н.
Всички тези "пътни карти" водят в една и съща посока, но за всяка една от тях трябва да бъдат разработени мерки.
Аз обаче ще се огранича до това, което според мен е основният принцип, необходим за постигането на резултат.
Бидейки изправени пред изменение на климата, ние трябва да подобрим ефективността. Това, според мен, трябва да бъде основният принцип зад всички мерки, които се предприемат.
Да подобрим ефективността означава да дадем приоритет на технологичните нововъведения. Това означава да откроим целите по ефективността, когато отпускаме помощ и субсидии, означава да откроим целите, свързани с ефективността, когато даваме данъчни облекчения и т.н.
Единственият начин да постигнем реални резултати е като подобрим ефективността.
(IT) Гн Председател, госпожи и господа, онези членове на ЕП, които говориха преди мен, показаха как добре сме успели да сближим многото разнопосочни мнения, които са съчетани в една обща проекторезолюция.
Докладът Florenz, който заслужава признание за това, че успя да постигне такъв консенсус, вслушвайки се внимателно във всички гледни точки, в крайна сметка засяга въпроса за преобразуването на енергия и обща промяна в системите за производство, начина на живот и консумацията.
Това е нещо повече от едно деклариране на философия и знаем, че пътят няма да е лек, но той предвижда сближаване на етапи.
Например има индикации в наследството, което оставяме на следващия Парламент, за нещата, които считаме, че трябва да бъдат приоритети за действията през следващия парламентарен мандат, в хода на подготовката за Копенхаген и след това.
Бих искал, обаче, да съсредоточа вниманието върху съдържанието.
Вярвам, че е мой дълг на първо място да благодаря на ключовия участник в това начинание - секретариата.
Разполагам с някои статистически данни за нашата работа.
За да добиете представа колко е важна тяхната работа, трябва само да ви кажа, че те организираха осем тематични заседания с шестдесет от водещите световни експерти.
И сега - което е найважно - бих желал да отправя апел, който изразява моите надежди, към следващия Парламент.
Гн Председател, Вие самият изказахте мнението, че рискът, поет от тази комисия, ще се оправдае - въпреки че, ако трябва да бъдем искрени, тя не се хареса на всички членове на Парламента, когато беше създадена преди 18 месеца.
Обърнахте се към Парламента с апел по два различни повода, давайки израз на личната си подкрепа по този въпрос и за нашата задача, и затова ще се обърна към вас директно, ако ми позволите.
Ще бъде жалко, ако следващият Парламент не създаде подобен инструмент през следващия мандат, найвече защото междувременно много национални парламенти и правителства са преструктурирали дейността си, като изменението на климата вече е поставено като конкретна задача.
Ето защо се надявам, че следващият Парламент няма да се върне към стриктно разделяне, при което свързани области ще бъдат отделяни в различни комисии, а че, както ние препоръчваме, ще се подготви за дългия път към икономика с ниско количество на емисии на въглерод.
- (IT) Гн Председател, госпожи и господа, бих искал да благодаря на гн Florenz за неговата работа.
Найсетне трябва да гласуваме по този доклад, който е плод на 18месечната работа на временната комисия по изменението на климата.
Аз лично бих казал, че тя отбеляза успех, пък бил той и скромен.
Успех, защото Парламентът се прояви като една от найотзивчивите институции, снабдявайки се със специален инструмент - временната комисия - за да събере данни и идеи по въпрос, който засяга всички ни и чиито последици трябва да посрещаме заедно, както в настоящия момент, така и в бъдеще.
Скромен, защото въпреки нашите усилия и качеството на участниците и изследванията, които бяха проведени, в резултата отсъства онази категоричност, която би следвало да присъства в една резолюция по този въпрос.
Изменението на климата, както съм казвал много пъти, е належащ и сериозен въпрос, който изисква целенасочени и ефективни инструменти.
Основната причина да създадем тази комисия беше да намерим пресечни точки между политиките, които винаги са били разглеждани твърде фрагментарно.
Надявам се, че това съчетание на пресечни точки ще бъде продължено и в следващия Парламент и че този Парламент също ще продължи да участва в преговорите в Копенхаген.
Необходим ни е глобален консенсус и за да постигнем това, ние можем да предложим нещо в замяна, найвече на развиващите се страни.
Понастоящем равноправните условия, които ще убедят хората в развиващите се страни да се присъединят към тази политика, все още не са налице.
Тя е някак твърде евроцентрична и твърде раздробена.
Тук става дума за промяна на начина на живот.
Политически ние трябва да направим предложения, които са насочени първо върху тази политика и след това върху плавното разделяне с материалността в начина ни на живот, в противен случай той не би бил устойчив.
- (IT) Гн Председател, госпожи и господа, моите поздравления към председателя Florenz.
Наричайки го председател, аз изразявам уважението и признанието си към отдадеността, която той винаги е показвал на нашия Парламент.
Приемайки пакета относно климата и енергетиката, Европейският съюз се сдоби със законодателна рамка, която му дава необходимите пълномощия, за да заеме водеща роля.
Неотдавнашната откритост, показана от администрацията на САЩ, ни дава повод да се надяваме на бъдеща съвместна ангажираност със Съединените американски щати за спиране на последиците от изменението на климата.
Независимо от това, цялостният успех на инициативата ще зависи от участието на икономиките на всички развиващи се страни, като например Китай и Индия.
Както китайският министър на околната среда ясно заяви на срещата си с делегацията от временната комисия по изменението на климата, това ще бъде възможно единствено с твърдата подкрепа на побогатите държави под формата на подходящи финансови ресурси, които да насърчат устойчивото развитие.
Напредък в тази област беше отбелязан с конференцията в Познан и решението да заработи фонд за приспособяване, както и 50 млн. евро за изследвания и технологични разработки, насочени към развиващите се страни, които да подкрепят развитието на екологични технологии в световен мащаб.
Трябва да гарантираме, че Копенхаген ще отбележи повратна точка като един действителен съвместен ангажимент на силни икономики, който да доведе до създаването на фонд, който ще гарантира постоянен приток на финанси за устойчиво развитие за страните с нововъзникващи икономики.
Само посредством ангажименти, поети на международно ниво, ще постигнем успех в защитата на околната среда от необратими последици, опазвайки в същото време конкурентоспособността на европейските предприятия от последиците и социално-икономическите разходи по екологичния дъмпинг на световния пазар.
- (EN) Гн Председател, присъединявам се към благодарностите към гн Florenz за неговия доклад, но мисля, че наред с всичките поздравления към докладчика и комисията за извършената работа, трябва да застанем лице в лице с някои обективни факти: ЕС все още прави твърде малко и прекалено късно.
Не очаквам казаното от мен да се хареса, но ние трябва да измерваме напредъка на ЕС не спрямо това какво правят другите държави, а спрямо това какво е необходимо да се направи.
Измерването по този критерий показва, че все още нямаме успех.
Не успяваме да вложим достатъчно амбиция в тази дискусия.
Найновите научни данни ни показват, че трябва да намаляваме емисиите с около 9 % в сравнение с предходната година.
Целите, поставени в този доклад и пакета на ЕС относно климата, просто не са достатъчно амбициозни.
Не успяваме да вдъхнем достатъчна настоятелност в дискусията.
Ако не сме отбелязали достатъчен напредък по пътя към икономика с нулеви емисии на въглерод през следващите осем до десет години, вече ще сме изпуснали възможността за спиране на найлошите последици от изменението на климата.
Не успяваме да бъдем последователни.
Днес ние говорим за възобновяеми източници и енергийна ефективност.
Вчера мнозинството в Парламента прие доклада Laperrouze, който гордо защитаваше ролята на въглищата в Европа.
Нямаме успех, защото създаваме впечатлението, че дискусията за изменението на климата се заключава само в отказването от различни неща, лишаването от нещо.
Трябва да се постараем много повече, за да покажем действителна водеща политическа роля и да демонстрираме, че действията по изменението на климата ще допринесат за подобро качество на нашия живот.
Тук не става въпрос да бъдем плахи и несигурни: стои въпросът за бъдеще, което може да бъде много попозитивно и привлекателно, отколкото е днешният ни ден.
Ето защо аз ви препоръчвам горещо идеята да се приеме ново екологично споразумение за Европа, което е начин за справяне както с икономическата, така и с климатичната криза, предвиждайки големи инвестиции в енергийна ефективност и възобновяеми източници за създаването на нови екологични работни места в Европа.
Това обаче не е въпрос на поставяне на ударно начало на икономически растеж, ориентиран в обичайната посока.
Тук става дума за спешно необходим преход не към една Европа, изградена на все поувеличаващо се потребление на природни ресурси, а на една стабилна икономика за Европа. Не поголям количествен съвкупен растеж, а реално качествено развитие.
Тази дискусия трябва спешно да започне и ЕС е в чудесна позиция да сложи нейното начало.
- (IT) Гн Председател, госпожи и господа, бих искал да поздравя гн Florenz за добре свършената работа. Този доклад е резултат на неговото постоянство, внимание и принос.
Той отразява вложените усилия за работата на комисията, която беше любезно председателствана от гн Sacconi, и която се вгледа задълбочено, дискутира и найвече допринесе за ролята, която изигра Парламентът за приемането на пакета относно климата.
Гн Председател, бих искал и вас да призова да обмислите как нашата работа може и следва да продължи през периода на подготовка за Копенхаген.
За момента, що се отнася до доклада Florenz, смятам, че би било грешка да го правим небалансиран с едни, на този етап, идеологически изменения относно въпроса за атомната енергия.
Те са необосновани, извън контекста на всичко, освен в съзнанието на техните защитници, и променят нашето съвместно становище.
Бих желал обаче да помоля моите колеги да обмислят включването на изменение, което съм внесъл и което се отнася за отношението между изменението на климата и водата.
Считам, че това е важен аспект в светлината на нарастващото внимание, което то получава от международните организации като Междуправителствения комитет по изменение на климата и Програмата на ООН за околната среда, които откроиха тази идея като решаваща за бъдещето, както и с оглед на предстоящия Световния форум за водата в Истанбул.
- (EN) Гн Председател, бих искал да изразя загриженост и да отправя предупреждение в това разгорещено разискване относно изменението на климата, поспециално защото то може да окаже влияние на производството на храни.
Казва ни се, че населението в света ще се увеличи главоломно до 2050 г., като съответно по същия начин следва да се повиши и производството на храни.
В този предлаган пакет относно изменението на климата обаче, се съдържат искания за намаление на емисиите, които, ако бъдат изпълнени, биха намалили производството на храни в момент, когато такова ни е необходимо наймного.
Имам поспециално предвид целите за намаление на метана и азотния окис, и атаката, насочена към консумацията на месо и млечни продукти.
Целите за намаляване на вредните емисии не могат да бъдат изпълнени без значително свиване на производството на храни.
Бидейки изправен пред избора дали да нахраним света или да поставяме отметки в кутийките за корекции по изменението на климата, аз мисля, че ще застана на страната на здравия разум и необходимостта.
- (EN) Гн Председател, поели сме към Копенхаген и отличният доклад на моя уважаван колега е добра пътна - или железопътна карта, ако мога да се изразя така - на пътя, който трябва да изминем до там.
Двадесет процента до 2020 г. беше едно начало - но нищо повече.
Пакетът от мерки относно климата, които приехме, вероятно би могъл да бъде и подобър, но той бе едно начало - една стъпка напред.
Сега, след промените в администрацията на САЩ, вече не можем да се крием зад отказа на САЩ да сътрудничат.
Със заставането на Обама на президентския пост ние имаме възможността да спрем с размяната на думи и да започнем обмяната на идеи.
Уведомиха ни, че на 6 март 2008 г. ще се състои среща.
Следващата седмица ще се върнем отново тук и се надявам, че ще имаме изявление от Съвета относно резултата от неговите срещи във Вашингтон.
Сега, когато сме заедно със САЩ, ние можем да постигнем тази цел от 30 % и да я надминем.
Сега ние се стремим към екодизайн, разбирайки, че тук, както и другаде, това означава огромни нови възможности в областта на иновациите и разкриването на нови работни места.
Трябва да продължим с емисиите от корабоплаването и селското стопанство.
Комисарят спомена спешната нужда за разговори със страните с ниски доходи от развиващия се свят.
Те ще бъдат съкрушени, но те не са причина за този проблем.
Острови ще потънат под вълните, а маларията, болестите на дихателната система, ракът на кожата и проблемите със зрението вече са факт.
Разрухата ще обхване и селското стопанство.
Те трябва да предприемат действия, но имат нужда от нашата помощ.
Учените, разбира се, могат да сгрешат, също както и политиците, както се случи с Mbeki и СПИН.
Може и да не съм прав за възможна грипна пандемия.
Може и да греша за вероятното въздействие на глобалното затопляне.
Независимо от това, поголямата част от учените може да прави. Мнозинството от политиците може да прави.
Аз, ние ще носим вината и по двата въпроса, ако аз и ние не вземем мерки, за да гарантираме, че нито едно от двете няма да се случи.
- (FI) Гжо Председател, инициативата на социалдемократите за създаване на временна комисия по изменението на климата през пролетта на 2007 г. сега дава своите плодове.
Резултатът от междугруповите преговори и разисквания е нов, амбициозен, дългосрочен дневен ред за действия по ограничаване на изменението на климата.
За всичко това бих желала искрено да благодаря на докладчика, Karl-Heinz Florenz, и на докладчиците в сянка от всички групи, които дадоха своя ценен принос за доклада.
Мнозина са скептично настроени дали комисията по изменението на климата ще внесе добавена стойност в работата на Парламента.
Днес ние можем да видим ползите от това да имаме членове на Парламента, които разглеждат въпросите от различни гледни точки, работейки и вслушвайки се заедно в найдобрите световни експерти.
Това води до достоверни резултати, както можем да видим.
Убедена съм също така, че самото съществуване на комисията и нейната работа отделно дадоха своя принос за факта, че пакетът относно климата беше изготвен толкова безпроблемно и бързо миналия декември.
Аз също така решително подкрепям апела, отправен от Guido Sacconi, председателят на комисията, че следващият избран Парламент трябва да се занимае с този въпрос и да гарантира, че към въпроси, свързани с изменението на климата, ще се подходи възможно найтрезво.
Нагласата в Европейския съюз от дълго време е насочена към това, че ние се нуждаем от действия по предотвратяване на изменението на климата.
На нас обаче ни липсваха финансовите инструменти.
Фондът за изменението на климата, чието създаване се предлага сега и за който ще бъдат събирани средства от приходите по продажбата на търг на квоти за емисии, е важна инициатива и искам да пожелая успех в бъдещото й съществуване.
Нуждаем се от това да променим нашата промишлена структура, за да можем действително да постигнем резултат с това ново екологично споразумение.
- (SV) Този доклад е многообещаващ.
Той съдържа на практика всички въпроси, които са били споменавани в разисквания за климата през последните две години или повече.
Въпреки това, аз мисля, че на този документ му липсва остротата, енергията и решителността, които са действително необходими за поддържането на политическата линия, която започнахме в Европа по отношение на въпросите, свързани с климата.
Не се предлагат никакви мерки по отношение на опазването на земята и почвата.
Що се отнася до водните ресурси, съществува цял пакет с предложения от Световния форум за водата, които биха могли да бъдат включени.
Що се отнася до енергийната ефективност, съществуват възможности, които не са предвидени в области, в които имаме възможността да вземаме решения в Парламента.
На алтернативните горива също е отделено твърде ограничено място.
В изключително важната област на здравето, вниманието на доклада е съсредоточено върху събирането на факти и контрола на ухапванията от насекоми, а вместо това ние се нуждаем от основни стратегически решения в Европа, за да се борим с въздействията на изменението на климата върху човешкото здраве.
Тук също има възможности.
Във връзка с това ние трябва да направим повече по отношение на растежа и работните места.
Възможно е, разбира се, да се създават работни места в Европа.
Тук има нужда от тях.
Трябва да съсредоточим мерките в икономическата политика.
След няколко седмици се събира Съветът на министрите, за да разисква финансирането на решенията, които ще се вземат в Копенхаген - изключително важни решения, върху които ние в Парламента бихме могли да повлияем в много голяма степен.
Без това съсредоточаване в икономическа политика и в заетостта и растежа, съществува опасност този доклад да се превърне в едно "добро пожелание" - прекрасен документ, но без устрема и решителността, които са ни необходими, когато се разглеждат тези въпроси.
- (PL) Гжо Председател, имам усещането, че съм на първата конференция на новосъздадена религия. Лъжлива религия, изобилстваща с лъжливи пророци и идеи.
Самите политически сили, които се опитват значително да намалят емисиите на въглероден двуокис - стъпка, която няма научна основа и се предприема за сметка на забавено човешко развитие - са същите онези, които са отговорни за тази криза.
Вината за това положение е на онези, които, едновременно с пътя на обществото към напредък, целят да създадат световно правителство и то да включва тъкмо онези органи, които ще натрупат огромни печалби от търговията с емисии на въглероден двуокис, като в същото време ще промиват мозъците на обикновените хора със заплахи от изменение на климата.
Трябва да създадем основа за развитие в областта на енергетиката.
За да оцелее и да се развива, човечеството има нужда от нови, мощни източници на енергия, а на Европа е необходим баланс и способност да задоволява собствените си нужди, когато става въпрос за нейните енергийни доставки.
Нима не разбирате това?
Ако одобрите това, което се предлага днес, вие ще намалите шансовете на Европа да бъде конкурентна на останалия свят.
- (EL) Гжо Председател, докладът Florenz подкрепя оценките, направени от учените, и до голяма степен споделя опасенията на гражданите.
Той е една крачка пред пакета относно енергетиката, одобрен от Съвета пред декември, но ние трябва да отидем отвъд оценки на конкретни мерки, наредби, графици, защото изменението на климата и последствията от него вече се чувстват и няма време за повече отлагане.
Трябва да бъдем внимателни и да не позволим въпросът за атомната енергия, който не е свързан с този доклад, да бъде включен в него през задната врата с хитроумни изменения, което е стремежът на някои правителства.
Трябва да гарантираме, че този доклад, без промени, които нарушават неговата балансираност, ще убеди Съвета и Комисията да направят една крачка понататък и да не използват икономическата криза като извинение за подкопаване на усилията, направени до този момент.
Икономическата криза и екологичната политика могат да вървят ръка за ръка и така да доведат до положителен резултат както за околната среда, така и за създаването на работни места.
- (PL) Гжо Председател, основната цел на политиките за опазване на околната среда, също както и на пакета от мерки относно енергетиката и изменението на климата, предвиждащ значителни намаления на емисиите на парникови газови, е да контролират и превърнат националните икономики в това, което ни е познато от минал опит като централно планирана икономика.
Абстрактната концепция за човешкото влияние върху нашия климат е насочена към ограничаване на развитието, включително използването на изкопаеми горива, и въвеждане на опасна технология за улавяне и съхранение на въглероден двуокис, която, в случая на Полша, ще затрудни използването на нашите природни ресурси, включително нашите богати геотермални енергийни източници.
След като полската промишленост беше спряна, като част от нейните усилия да изпълни изискванията на Европейския съюз, се правят опити не само да се накарат поляците да емигрират, а също и да се гарантира, че тези, които останат, ще бъдат превърнати в просяци посредством налагането на найвисоките цени на енергията от всички държавичленки.
Остава един риторичен въпрос: Дали основната цел на политиката на Европейския съюз е да доведе до банкрут моите сънародници и да изтрие Полша от картата на Европа?
- (SK) Госпожи и господа, бих искала да започна, като благодаря на докладчика, гн Florenz, за отличния и подробен доклад.
Той обхваща всички основни области на социалния живот, които влияят върху значителното изменение на климата.
Крайно време е да изготвим необходимите мерки в рамките на контекста на ЕС.
Като лекар, аз се интересувам поспециално от промените, отнасящи се до здравето, като например увеличението на болести, които обикновено се свързват с тропическите зони.
Трябва да имаме предвид този факт, когато подкрепяме фармацевтичния отрасъл, планираме болници и болнични сгради, обучаваме здравни специалисти и, преди всичко, когато систематично повишаваме информираността на обществото.
Тъй като тези болести са рядкост в нашата част на света, можем да предположим, че за в бъдеще те ще претърпят все потревожно развитие.
Положението в селското стопанство и при осигуряването на достатъчно храни за консумация от човека също ще стане много сериозно.
Аз съм твърдо убедена, че този доклад е много поважен от други доклади по собствена инициатива и че той ще предостави добра основа за бъдещите Парламенти, които ще трябва да се борят с действителното въздействие на изменението на климата.
- (EN) Гжо Председател, времето за разговори изтече и сега вече знаем какво трябва да се направи - поне тези от нас, които приемат разгледаните на равнопоставена основа научни факти за причинителите на невиждания досега темп на глобално затопляне и неговите ключови въздействия върху всички аспекти на биоразнообразието, поспециално върху найбедните и найгъсто населените райони на нашата планета.
На моите колеги, които са настроени скептично към изменението на климата, бих искала да кажа, че принципът на предпазливостта следва да бъде взет под внимание.
Бих им го препоръчала.
Бих искала да благодаря на Karl-Heinz Florenz за неговия доклад.
Той увеличава нашето познание, представяйки по този начин хоризонталните мнения, съществуващи в различните комисии на Парламента, но с едно изключение - това на Комисията по рибно стопанство, имайки предвид ключовата важност на увеличаващата се киселинност на нашите морета и океани поради увеличени емисии на CO2 в атмосферата.
Искам да задам един въпрос на члена на Европейската комисия Dimas: след съгласието на първо четене по моя доклад относно преразгледаната схема за търговия с квоти за емисии на ЕС преди шест седмици, би ли могъл г-н Dimas да каже днес за протокола каква точно работна програма е подготвена за изработване на решения, взети чрез комитология, поспециално графикът и участието на Парламента и заинтересованите страни?
В заключение бих искала да кажа, че нашата цел трябва да бъде намаление от наймалко 30 % на емисиите на CO2 до 2020 г., като част от споразумението за периода след 2012 г. с намаление от наймалко 80 % до 2050 г. - и това е поважната цел.
Резултатът от следващите осем месеца на дипломация по въпросите на климата ще напише текста в нашите учебници по история за следващите поколения, а като политически лидери - в нашите собствени общности и като цяло - ние не можем да загърбим своята отговорност.
Комисар, нашият пакет относно климата и енергетиката трябва да бъде съчетан с реалистично финансиране и очакваме на срещата на върха през март - след шест седмици - нашите 27 лидери на държави и правителства да покажат адекватност и да не обърнат гръб на нас, гражданите на ЕС и на общностите в света, които са найбедни и найуязвими във връзка с изменението на климата.
- (EN) Гжо Председател, тъй като това е краят на работата на временната комисия по изменението на климата, на първо място бих искала да благодаря на Karl-Heinz Florenz за неговата работа, а също така - от моята собствена група, групата на социалистите - на Riitta Myller, Dorette Corbey и на нашия председател, Guido Sacconi.
Всички те свършиха чудесна работа и създадоха добра основа за работата в бъдещия Парламент.
Докладът, който имаме пред нас, е дълъг. Той отбелязва много неща.
Бих желала да изтъкна само един момент, който някои хора вече споменаха, и това е важната връзка, която ние трябва да направим, между работните места и решаването на проблема с изменението на климата и между излизането от икономическата криза и решаването на проблема с изменението на климата.
Защото ако не направим тази връзка и не изработим правилни програми за възстановяване на икономиката, хората ще започнат да говорят - и те вече го правят - че цялата тази работа около изменението на климата е много хубава, когато имаше икономически растеж, но сега не можем да си позволим да правим всички тези инвестиции.
Трябва да се обосновем много убедително, както го направиха хората днес, че не може да си позволим да не направим тези инвестиции.
Считам, че онези, които говориха за довеждане до банкрут на собствените им държави, правейки това, грешат много.
Техните държави ще бъдат доведени до банкрут, освен ако не инвестираме във възобновяеми енергийни източници и не намалим нашата енергийна зависимост от несигурни източници на изкопаеми горива.
Ето защо трябва добре да изработим този пакет от мерки.
Президентът Обама вече направи тази връзка в неговата реч относно програмата за възстановяване на икономиката на Съединените американски щати, а ние трябва да я направим тук.
Dorette Corbey говори за това какво може да бъде направено като мерки за енергийна ефективност.
Ако се огледам в моя избирателен район, Йоркшир, вече мога да видя значителни инвестиции във възобновяеми технологии, в мерки за енергийна ефективност в различни предприятия.
Сега имаме планове да развием улавянето и съхранението на въглерод в много наши електроцентрали и основни отрасли.
Това ще създаде работни места, а ще ни помогне също и да намалим нашите емисии, което, разбира се, е целта на цялата извършвана от нас работа.
- (DA) Гжо Председател, както беше отбелязано и в доклада, предотвратяването на изменението на климата трябва да заеме определящо място в целия ни начин на мислене, когато работим в съответните законодателни области, като например селско стопанство, рибарство, строителство, развитие и външна политика.
Политиката за опазване на климата не може да съществува самостоятелно, а трябва да бъде включена в цялото наше законодателство.
Държавните и правителствени ръководители в ЕС решиха преди близо две години, че ЕС трябва да заеме водеща роля, за да осигури глобално споразумение за климата в Копенхаген.
Не остава много време.
Приехме нашия пакет относно климата в рамките на ЕС тук, в Парламента.
Би могъл да бъде и поамбициозен, но все пак го има, и сега трябва да подкрепим европейските преговарящи, за да им дадем възможност да постигнат в Копенхаген една амбициозна цел.
Пакетът ни обхваща периода до 2020 г., но в доклада ние подчертаваме необходимостта планирането на това, което ще се случва след 2020 г., да започне още сега.
Това е нещо, което правителствата на ЕС трябва да отчитат.
Трябва да мислим дългосрочно.
Финансовата криза не прави нещата полесни, но ние трябва да гледаме на тази криза като на динамично предизвикателство.
Нека използваме кризата като възможност за стартиране на така належащото развитие на възобновяема енергия и енергоспестяващи технологии.
Нека създадем нови работни места в екологичните отрасли на бъдещето, а не да съхраняваме работни места в остарелите отрасли от миналото.
В заключение бих искал да кажа, че се радвам да видя изтъкната необходимостта от ратифициране на Договора от Лисабон, тъй като ЕС трябва да си постави конкретната цел да решава проблемите по изменението на климата на международно ниво съгласно Договора от Лисабон.
- (LV) Госпожи и господа, изработването на политика за опазване на климата е много важно както от гледна точка на околната среда, така също и от гледна точка на необходимостта от модернизация на енергийния сектор.
Ние трябва да приветстваме начина, по който се отчита напредъкът, постигнат в Киото, за държавите, които са намалили емисиите с повече от 20 % от 1990 г. насам, както и последиците от закриването на АЕЦ "Игналина" за енергийните доставки на Литва и Латвия, предвиждайки възможността за компенсации, но всяка държавачленка трябва да подготви ясна стратегия за енергийна ефективност.
Допълнителните квоти за промишлеността, макар от една страна да насърчават конкурентоспособността, затрудняват получаването на финансиране.
Приветствам плана за опростяване на процедурите за получаване на финансова подкрепа от Европейския съюз и за увеличаване на обхвата на предоставените заеми от Европейската инвестиционна банка, особено на малки и средни предприятия.
С оглед постигането на целите за 2020 г. ние трябва да създадем ефективна система за стимулиране, обхващаща целия ЕС, която да подпомага стопанските субекти и физическите лица, които използват или въвеждат възобновяеми енергийни източници.
Това може да бъде постигнато, като се покриват централно част от тези разходи по извършване на промяната.
Комисията трябва да работи активно, за да гарантира, че останалата част от света ще последва нашия пример, и да направи нашите технологии достъпни за развиващите се страни.
Благодаря ви.
- (GA) Гжо Председател, приветствам ясния и подробен доклад на гн Florenz и на временната комисия по изменението на климата.
Изменението на климата отправя предизвикателство към нашите възгледи за транспорта, използването на земята, строителството и използването на енергията.
Не развиващият се свят създаде условията, които ни водят към необратими щети, но населението там ще пострада наймного.
Европа трябва да действа като водеща фигура и да се заеме с реалистични, необходими мерки на международна основа.
Сили, които не са толкова прогресивни, се опитаха да използват икономическото забавяне като извинение да не изпълнят необходимите ангажименти относно климата.
Това е изключително недалновидно.
За съжаление, в моя собствен избирателен район, министърът на околната среда, Sammy Wilson, е един от тези недалновидни политици, който не разбира научните и практичните реалности на изменението на климата.
Надявам се, че министърът ще се вразуми и ще се заеме с въпроса. Нещо, което вече е поставено като приоритет в останалата част на Европа.
- (EN) Гжо Председател, поставили сме си амбициозен план.
План, който предвижда не друго, а спасяването на света: огромна задача в найподходящия момент.
Когато проектодокладът беше представен за пръв път пред комисията от гн Florenz, неговият първи призив за действие беше да имаме предвид, че ние, хората, сме защитници на сътворението.
Това простичко заявление беше първото, подложено на атака и премахнато.
Какво беше толкова осъдително за комисията?
Думата "сътворение".
Защо?
Защото сътворението има създател.
За мен е без значение как е била създадена вселената или за колко време.
Това, което е важно за мен е, че има Господ и ние сме негови доброволни помощници, които трябва, към което насочва и изменение 22, да защитаваме сътворението.
И така, както вече казах, поставяме си задачата да спасим света, давайки насока за действие, която ще изисква сътрудничество и саможертва от всички, навсякъде. Това е задача, която, за да бъде изпълнена успешно, ще изисква и съдействието на вятъра, водата и слънцето.
Макар и знаейки това, ние в същото време ясно заявяваме, както сме правили и в миналото при други големи предизвикателства, че можем да поемем гигантски и неотложни предизвикателства, които стоят пред човечеството, без да имаме помощ отгоре.
Какво мога повече да добавя: да пожелая на добър час и Господ да ни пази.
- (PL) Гжо Председател, аз също бих искал да поздравя и да благодаря на гн Florenz за неговия чудесен доклад.
Не искам да разисквам детайлите на този доклад.
Според мен той просто трябва да бъде приет.
Бих искал само да се върна към въпроса за пакета относно изменението на климата, който беше приет през декември и да подчертая, че Европейският съюз действително има много добре балансиран пакет от мерки, който не представлява заплаха за икономиката.
През многото месеци на разисквания по въпроса по този пакет бяха направени мащабни изменения.
Това беше нашето голямо постижение.
Сега бих желал да посоча какви, според мен, са найголемите предизвикателства, стоящи пред Европейския съюз.
Първата задача, която стои пред нас, е да осигурим подходящото финансиране на пакета, който одобрихме, както и финансирането, споменато в доклада гн Florenz.
Аз бях докладчикът за Европейския стратегически план за енергийните технологии миналата година и ние основно разисквахме факта, че новите технологии, който биха могли да въведат новостите и един нов икономически стимул за европейската икономика, първо трябва да бъдат финансирани на ниво Европейски съюз.
Тъкмо за това исках да поздравя уважаемия г-н Dimas, от името на Комисията, за решението да бъдат отделени целево 3,5 милиарда евро от неизползваните средства за инвестиции в изследвания в областта на енергийните технологии, които също биха помогнали за опазване на околната среда.
Това е едно отлично решение.
Сега трябва бързо да го проучим в Парламента.
Бих искал да се обърна към министър Bursik: Съветът също трябва бързо да проучи това първоначално решение на Европейската комисия.
Друг важен въпрос е фактът, че нашата работа трябва да бъде основана на световно споразумение.
Това е предположението, което стои зад доклада на гн Florenz.
Двустранните преговори между двете държави - Полша и Дания - домакините на Четиринадесетата и Петнадесетата конференция на страните, не са достатъчни.
Ние всички трябва да допринесем, и това включва европейските дипломати, както и представителите на чешкото председателство.
Нашите дипломати би следвало да участват в преговорите по целия свят, тъй като без такова световно споразумение нашият пакет и докладът на гн Florenz няма да имат съществено значение.
Това е найважното за нас днес.
- (FR) Гжо Председател, Комисар, гн Действащ председател на Съвета, госпожи и господа, докладът на нашия колега, гн Florenz, чудесно обобщава резултатите от нашите дълги обсъждания по важния проблем за глобалното затопляне.
Всички ние знаем, че плановете, които предстои да бъдат изпълнявани, са мащабни и, найвече, че трябва сами да си създадем средствата, с които да променим нашата култура на неовладяно развитие, като насърчаваме промените в икономиката си.
Проблемът в момента е да открием как можем да приложим всички препоръки на доклада.
Трябва спешно да намерим начини за борба с глобалното затопляне.
Текущият бюджет на Европейския съюз не е достатъчен за постигането на съответните цели, нито пък ще имаме възможност да разрешим този основен проблем с финансирането, като разчитаме на националните бюджети или частни фондове.
Европейската комисия изчислява, че за борба с глобалното затопляне ще бъде необходима годишна инвестиция от 175 милиарда евро.
С бюджет от 76 милиарда евро ние сме много далеч от тази сума.
Поради тази причина Комисията ще изготви списък с всички налични инструменти, но проектопредложения за бъдеща финансова рамка ще бъдат сериозно начинание.
За да оптимизираме всички действия, свързани с климатичната криза, ще са ни необходими нови ресурси за създаване на Европейски фонд за изменението на климата, който може да бъде финансиран от системата за размяна на квоти за емисии на парникови газове и който ще бъде използван за оказване на помощ при адаптацията, улесняването, устойчивото потребление и енергийна ефективност, като поради тази причина голяма част трябва да бъде отделена за найбедните страни.
Това изисква политическа смелост от страна на Съвета, Комисията и членовете на този Парламент, но е необходима предпоставка, основно условия, ако планетата ще се ангажира с такова предизвикателство.
За нашата цивилизация няма да има бъдеще, ако ние, европейците, не предприемем мерки за налагане на самодисциплина, за да опазим нашия климат. Това е ключов политически акт.
Политически акт, който е от жизнено значение за осигуряването на стабилно бъдеще за нашия континент и останалите...
(Председателят отне думата на оратора)
(DE) Гжо Председател, бих желал да благодаря на гн Florenz за неговия доклад, който за съжаление нямаше голям успех, може би отчасти поради факта, че се обсъждаше в сянката на законодателния пакет относно изменението на климата.
Трябва да се изправим пред последиците от изменението на климата, няма съмнение относно това.
Единствено не мога да подкрепя напълно средствата за това, предложени в доклада.
Първо, правилно е, че Европейският съюз трябва да предприеме първите стъпки за опазване на климата, но не е от полза да предприеме това самостоятелно, без участието на партньори.
Поемането на водачеството от Европа не е достатъчно, за да бъде убедена останалата част от света.
По-правдоподобен подход трябва да включва индустриалните нации и поне Китай, Индия и Бразилия, в противен случай икономиката на Европа ще остане несправедливо обременена, без да има измерими ефекти върху глобалните емисии на CO2.
Второ, при настоящото ниво на познание енергията от възобновяеми източници не може напълно да замени енергията от изкопаеми горива.
Може да е мотивиращо на политическо ниво да се изисква това, но не е реалистично.
Политическата воля, колкото и да е голяма, няма да неутрализира физическите закони.
Трето, биогоривата са приветствани като природосъобразни алтернативи.
Техните отрицателни странични ефекти върху цените на храните, които се повишават в резултат на тези биогорива и обезлесяването на тропически гори, все още не са под контрол.
Четвърто, разумната цел е средство за мобилност, което опазва ресурсите в дългосрочен план.
Предоставянето на стимули може да спомогне за постигането на тази цел.
Въпреки това, трябва да се вземе предвид в кой момент държавната намеса стига твърде далеч и на какъв етап можем да твърдим, че разполагаме с познания, с които днес не разполагаме.
Понастоящем никой не знае кои технологии най-добре ще отговарят на нуждите за мобилност на хората след 50 години и политиците определено нямат по-добра представа за това от инженерите.
Въпреки че започна с добри намерения, за съжаление в крайна сметка докладът е пълен със самозалъгване в писмена форма, с морални призиви и сочене с пръст.
За съжаление, германските либерали не могат да подкрепят това.
- (PL) Гжо Председател, ще е необходимо известно време, докато политиците разберат, че не горенето на въглища, а дейността на слънцето поражда явлението изменение на климата.
Ще е необходимо дори по-дълго време, за да убедим в тази истина обществата, които са с промити мозъци от агресивната пропаганда по отношение на околната среда.
С оглед на факта, че климатът на земята се влияе от събития в космическото пространство, трябва да се съгласим с това, че човешките опити за влияние върху климата са обречени на провал.
Земята многократно е преминала през периоди на глобално затопляне и увеличение на концентрацията на въглероден диоксид във въздуха.
Въпреки това глобалното затопляне винаги е започвало приблизително дванадесет века преди да има увеличение в нивата на въглероден диоксид.
По време на период, който се характеризира с драматични понижения на температурата, застудяването на климата никога не е било предотвратявано от факта, че в този момент атмосферата е съдържала до 10 % или повече въглероден диоксид в сравнение с днес.
Ако признаем този факт, човечеството ще спести милиарди долари, като се откаже от безсмислени дейности.
Спестените пари могат да се изразходват за борба с бедността и за нови технологии.
Ако не е ясно за какво става дума - сделката се изразява в пари и търговия с емисии.
Браво - ловък "климатичен" ход.
- (EN) Гжо Председател, това предполагаемо глобално затопляне се обгръща с почти религиозна мистика.
Еколозите правят съответните изследвания, но природата се подчинява на законите на физиката и химията - предмети, които съм преподавал в продължение на 39 години.
Теорията за глобалното затопляне определя CO2, който е естествена съставка на атмосферата, като демоничен газ.
Той има ефект на слабо задържане на топлина около земята, но как?
Трябва да начертаете графика, която показва как CO2 евентуално предизвиква затоплянето.
Графиката аритметична ли е - трябва да премина към технически обяснения - при която еднакви увеличения на CO2 предизвикват еднакви увеличения на затоплянето?
Графиката експоненциална ли е - бързорастяща - при която излишните количества CO2 предизвикват все по-голямо увеличение на глобалното затопляне?
Или е логаритмична графика, при която излишните количества CO2 предизвикват все по-малко допълнително затопляне, като накрая става права линия?
Подозирам, че е последният случай и Hadley Centre, водещият орган на Обединеното кралство по въпроса, потвърди, че графиката е от последния тип.
Ние сме почти върху правата линия, ако вече не сме там.
Допълнителният CO2 няма да предизвика по-голям ефект.
Не съществува никакъв проблем.
(EN) Гжо Председател, бих искал да благодаря на гн Florenz.
Това е богат доклад с много конкретни предложения.
Направен е специфичен призив за използване на пакети от стимули в целия свят за насърчаване на чиста енергетика и екологични технологии, като се набляга на това, че финансовата криза и климатичната криза имат едни и същи корени - неустойчивото използване на ресурсите.
Докато подкрепям доклада, както Caroline Lucas бих искал да видя, че се обръща повече внимание на най-скорошните сигнали, които ни казват, че изменението на климата е много по-бързо и по-сериозно, отколкото мислехме само преди няколко години - противоположно на това, което казаха някои колеги тук, по-специално гн Helmer.
Между другото, неотдавнашен преглед на повече от 900 статии относно климата в научни списания - преглед от колеги - показа, че нито една от тях не поставя под съмнение основното доверие в Междуправителствения комитет по изменение на климата (IPCC).
Това, за което конкретно се опасявам, не са самите емисии на CO2, а положителните механизми за обратна връзка, които понастоящем протичат в слънчевата система, като окислението на океаните, пониженото албедо и възможното изтичане на метан от затоплящата се тундра.
Всички тези фактори ще ускорят затоплянето.
Ние можем да контролираме емисиите, но не можем да контролираме тези фактори.
По мое мнение това е основната причина, поради която намаляването на емисиите трябва да бъде много по-амбициозно в близкото бъдеще, отколкото понастоящем се предвижда в обсъжданията на Европейския съюз и Обединените нации.
Това означава, между другото, че целта от 2°C трябва да бъде преразгледана и че концентрациите на парникови газове трябва да бъдат понижени, вместо да продължават да се увеличават.
Именно поради това някои от нас подкрепят много силно целта от 350 ppm.
Това измерение на проблема само се упоменава в доклада.
Аз бих искал то да е в центъра му.
Моето предположение е, че само след няколко години обратните връзки, които споменах, ще бъдат в центъра на разискването.
Най-накрая, нека да подкрепя това, което каза Guido Sacconi.
Независимо от своите недостатъци, временната комисия е правилният начин за разглеждане на хоризонтален въпрос като този.
Надявам се следващият Парламент да гради да основата на нашия опит и да решава проблема с изменението на климата и устойчивостта по подобен начин.
- (EL) Гжо Председател, Комисар, всички сме съгласни, че Копенхаген трябва да се увенчае с успех, тъй като надеждността на политическия свят и оцеляването на бъдещите поколения са изложени на риск.
Нашите предложения трябва да са насочени към развитието, заетостта и солидарността: трите основни думи, които ще определят бъдещето на следващите поколения.
Какво се изисква от нас днес?
Необходими са отговорност и решителност, за да се гарантира адекватно финансиране на този основен план за развитието на изменението на климата и нови споразумения за динамично развитие, които са над и са отделни от споразуменията за ограничена търговия.
Въпреки това има едно опасение относно нашата тактика и преди всичко е необходимо да убедим широката общественост, а след това да преминем динамично към интегриране на определени продуктивни сектори в качествения скок на селското стопанство: именно поради това трябва да си спомним, че то вече е било включвано в национални ангажименти за намаляване на емисиите с 10 % до 2020 г., че вече има важни предложения от Общата селскостопанска политика за природосъобразни практики и че международните споразумения относно селското стопанство трябва да са реципрочни за всички международни партньори.
Комисар, хранителният модел е пряко свързан с климатичния модел и всичко, което трябва да направим, е съвестно да убедим самото общество.
Изменението на климата предизвиква по-широко демократично участие от страна на обществото - общество, което живее с различни културни ценности.
- (NL) С голямо удоволствие работих с гн Florenz и всички останали във временната комисия.
Ние сме положили изключително необходимата основа за политика, която ще бъде по-интегрирана и амбициозна в бъдеще и може да разчита на широка подкрепа дори тук, в Парламента, в рамките на целта 202020.
Отговорът е в това икономиката да се направи екологична, а предприятията, домакинствата и правителството да се направят устойчиви.
Предприемачите, които обмислят подпомагане за такъв подход - развиването на устойчиви инициативи за тези екологични технологии - все още са изправени пред много пречки.
Ако изискват квалификация за работниците, те са изправени пред политика, която е силно вътрешно разделена.
Този доклад призовава за интегриран подход, който също е териториален.
Ако не правите това, най-накрая ще изгубите.
За щастие, моето изменение относно използването на региони и градове беше прието.
Следващата седмица в сградата на Парламента 150 града ще подпишат конвент на кметовете с Комисията.
Те ще следват заключенията от този доклад, близост с гражданите и близост с предприятията.
По мое мнение това е правилният подход.
Като такъв, този подход може да се използва в моя подкрепа.
Въпреки това аз се противопоставям на прекалено опростения подход към селскостопанския сектор в параграф 189.
Групата на Европейската народна партия (Християндемократи) и Европейските демократи с право не се противопоставя на консумацията на месо.
Като членове на тази група ние ще се противопоставим на въпросния параграф.
Най-накрая, бих помолил Комисията в бъдеще да приеме по-интегриран подход и да намали вътрешното разделение до минимум.
В съвместна работа с Парламента може да бъде постигната важна етапна цел, при комбинацията от законодателство, стимулираща политика и активизиране на децентрализирано ниво.
Тук може да се направи много.
(ES) Гжо Председател, първо бих искала да благодаря на гн Florenz за неговата безкористност и непредубеденост, както и на всички групи, които участваха в този политически проект и в разискването относно миналия опит и бъдещето.
Благодарение на това ни беше предоставена информация и разяснения и събрахме необходимата смелост, примесена с предпазливост, да разгледаме други важни, паралелни законодателни действия, които предполагат голям риск, като пакета за изменението на климата, политиката относно превозните средства, Лисабонската стратегия и сектори като енергетиката, транспорта, промишлеността и туризма.
Мисля, че това беше добър проект и, което е по-важно, начин необратимо да навлезем в 21ви век и, както каза Комисарят, да покажем примера, който искаме да определим за в бъдеще.
Този проект е пример за подражание и за безкористност, който идва в подходящото време, в момент на криза със значителни социални рискове и възможност за протекционизъм и стъпка назад.
Налице е също масова несигурност, а въпросът за сигурността е важен.
Въпреки това ние трябва да гледаме към бъдещето.
Това е нова ера за Съединените щати, както беше казано, надявам се също и за Европейския съюз след ратифицирането на Договора от Лисабон, което очакваме да стане скоро.
Това също е нова ера и - което е важно - при нея има рискове, но и огромни възможности в големи нови области и политики.
Такъв е случаят в Бразилия, Китай и Русия, големите нововъзникващи сили, а също и в големи региони като Латинска Америка и развиващите се страни, по-специално в Африка.
Мисля, че това е решителната стъпка към нов модел за развитие и икономически и социален растеж, но е необходима устойчивост и намаляване на въздействията.
Все пак, Комисар, гжо Председател, ние все още сме изправени пред предизвикателството да предадем това на нашите граждани.
Бих искала да завърша, като изтъкна напредъка, направен чрез въвеждането на адаптиране във връзка с водоснабдяването и сушата, както и в устойчивата мобилност, която мисля, че имаме...
(Председателят отне думата на оратора)
(DE) Гжо Председател, докладът на гн Florenz действително съдържа много добри предложения.
Едно хубаво нещо във връзка с разискването относно климата е, че ще служи за катализатор при преминаването в епохата на енергията от възобновяеми източници.
Това е показано много ясно в доклада, заедно с много възможности за нови технологии и икономическо развитие.
Въпреки това, според мен е срамно, че сме изключили големи научни области.
Изследванията и учените, които подхождат към въпроса за изменението на климата с не толкова песимистични сценарии или може би дори положително, просто са пренебрегнати.
Съответните приложения просто бяха отхвърлени от мнозинството.
Науката е само това, което се вписва в политическите разбирания.
Това няма да има успех, тъй като науката не позволява да бъде манипулирана.
Поради това, за нещастие този доклад накрая ще удари на камък.
Всеки, който въз основа на това изисква намаляване на CO2 от 80 % или повече, застрашава икономиката и социалните постижения.
Всеки, който в същото време изисква изоставяне на атомната енергия, съзнателно затваря очите си за действителността.
Всеки, който изисква счетоводни стандарти за всички сфери на човешкия живот, е в противоречие с основната идея за свобода.
Всеки, който изисква нови закони за почвата и земеделието, злоупотребява с разискването относно климата с цел прилагането на санкции, които така или иначе иска да приложи, но които нямат нищо общо с изменението на климата.
И всеки, който изисква защитно облекло срещу климатичните ефекти, умишлено предизвиква напрежение.
Надявам се, че тези радикални и неуместни идеологии няма да бъдат включени в доклада.
След това ще мога да подкрепя доклада, тъй като опазването на околната среда е много важно за мен, по-специално когато може да бъде съчетано със социални постижения и икономическа конкурентоспособност.
- (DE) Гжо Председател, госпожи и господа, временната комисия по изменението на климата свърши много добра работа.
Днес пред нас е последният доклад, който трябва да бъде гласуван.
Това показва как ние, като Европейски парламент, предвиждаме бъдещата политика по отношение на климата и какви мерки трябва да бъдат предприети във връзка с приспособяването към изменението на климата.
Надявам се, когато предстои следващият законодателен процес, ние в Парламента също да постигнем такова високо ниво на съгласуваност, така че това, което сме документирали в този доклад, да бъде изпълнено на практика.
Посредством работния метод на комисията докладът постигна също и хоризонтална перспектива.
Трябва да кажа, че сме длъжни да поддържаме работния метод на тази комисия също и през следващия парламентарен мандат, както току що предложи гн Sacconi.
Борбата с изменението на климата не може да се води единствено от Европа.
Трябва да включим и други континенти и страни.
Комисията също добре се справи в това отношение, тъй като ние, като Парламент, за пръв път станахме видими по въпросите на дипломацията във връзка с климата и бих искал да изтъкна това още веднъж в тази зала.
Когато говорим за мерки за адаптиране, говорим също и за финансиране.
В това отношение бих искал още веднъж да призова другите две институции, Комисията и Съвета, да дадат на този въпрос основен приоритет в следващата финансова перспектива.
Ние тук можем да приемем най-хубавите доклади, но ако не разполагаме с финансови средства за мерките, докладът няма да има никакъв смисъл.
Още веднъж трябва да обърнем внимание на степента, до която финансовите мерки, които вече предприемаме, имат ефект, и нека да обобщим това с одит.
- (SK) Дами и господа, тъй като Европейският съюз има амбиции да стане водещ в международната борба с глобалното затопляне, той трябва не само да формулира целите за опазване на климата, но трябва и да ги изпълнява посредством политически мерки.
Докладът за моментното състояние на гн Florenz потвърждава, че борбата с изменението на климата трябва да се основава на хоризонтален подход и той трябва да се взима предвид при всички правни разпоредби.
Водата играе централна роля в изменението на климата.
Трябва да осъзнаем, че последиците от изменението на климата върху водния режим може да предизвика ефекта на доминото и да въздейства върху много сектори на икономиката.
Проблемите с водата, които постоянно се увеличават в целия свят, изискват политика за координирано управление на водите от държавите-членки и въвеждането на екологични принципи в интегрираното управление на водните ресурси.
Трябва да стартираме програми за създаване на повърхностни хранилища за дъждовна вода в залесените, селскостопанските и градските области чрез законодателни инструменти и чрез неинвестиционни и инвестиционни мерки, които ще имат основен принос за съхраняването на дъждовна вода в селските райони.
Досега дъждовната вода се считаше за отпадъчна вода, която трябваше да бъде изхвърлена възможно най-бързо.
Новият подход за водата се основава на принципа, че дъждовната вода е ключът към живота.
Радвам се, че той ще бъде представен от експертна група от чешки и словашки учени.
Това е интересен подход, министър Bursík.
Вярвам, че той ще спечели вашата подкрепа.
Не е възможен устойчив начин на живот без принос от страна на икономиката, науката, медиите, доброволческия сектор и частните граждани.
Важно е да не се предаваме относно такъв сложен проблем.
Изправени сме пред предизвикателство и трябва да действаме сега, тъй като нашите днешни действия ще определят бъдещето ни.
Нашата централна цел трябва да е да не лишаваме бъдещите поколения от основите на живота, които Бог ни е дал.
Ще имаме надмощие в глобалното съревнование само ако можем да излезем на пазара с ефикасни, иновационни и интелигентни технологии по прозрачен начин и без бюрократични пречки.
Ще имаме надмощие, само ако дадем "зелена светлина" за всички прогресивни решения в Европа.
- (LT) Поздравявам докладчика и всички хора на подобно мнение, които отправят предизвикателство към заплахата от изменението на климата.
Жителите на Литва и другите прибалтийски страни наистина имат нужда от европейска електрическа енергийна мрежа.
Ако тя не бъде създадена в рамките на няколко години, разговорът за енергийна сигурност ще си остане само един разговор.
Призивът за увеличаване на средствата по структурния фонд, използвани за отопление на жилищата с много апартаменти, е много важен.
Чудеса се случват рядко.
Въпреки това удължаването на работния живот на атомната електроцентрала "Игналина" - чудо, което Литва все още се надява да се случи - ще намали замърсяването и ще позволи брутният вътрешен продукт да остане 4-5 % за година, което е изключително необходимо за една толкова засегната и ощетена от икономическата криза държава.
Изправени пред кризата, все по-голям брой граждани на Европейския съюз мислят повече за оцеляване, отколкото за спиране на изменението на климата, но ако сме способни да се откажем от разточителния си начин на живот и станем по-пестеливи, не само ще спасим околната среда и ще спрем прегряването на планетата, но също и ще напълним отново джобовете си.
Чрез строги и постоянни спестявания - когато се използват ресурси и чрез кратки пътувания с автомобилите - е възможно да се спестят 1 000 EUR за година.
- (FR) Гжо Председател, някой би могъл да каже, че този доклад е многословен, след гласуването на пакета за енергията и изменението на климата през миналия декември.
Въпреки това докладът има предимството да бъде много добро обобщение на това, което трябва да имаме предвид при борбата с изменението на климата и бих искала да се възползвам от възможността да поздравя докладчика, KarlHeinz Florenz, който показа такава далновидност при изготвянето на проектодоклада.
Нека излезем извън рамките на дискусията.
Нека се убедим, че държавите-членки ще поемат сигурен ангажимент.
Съгласна съм с моите колеги, които изтъкнаха необходимостта от бюджет, който съответства на нашите амбиции.
След успеха на пакета за енергията и изменението на климата по времето на френското председателство трябва да направим всичко възможно за постигането на задоволително международно споразумение в Копенхаген.
Да , има нещо, за което трябва да се безпокоим.
2009 година е годината на европейските избори, през която Европейската комисия ще се промени.
Най-много се опасяваме, когато четем изявленията на президента на Чешката република, който твърди, че глобално затопляне не съществува.
Дори ако е прав, целият ни план за борба с изменението на климата е отговор на сериозната икономическа криза, която понасяме.
Намаляването на енергийните ресурси, необходимостта от енергийна сигурност, обезлесяването, задушаването на големите градове, които са дом за по-голяма част от населението, следователно необходимостта от използване на устойчив транспорт, безкрайният глад в света и необходимостта от изхранване на планетата - всичко това подкрепя предложените решения за борба с изменението на климата.
Навлизаме в ерата на устойчивия растеж, тази трета индустриална революция, която е голямо предимство за изследванията, иновациите, заетостта и конкурентоспособността в нашите предприятия.
По отношение на енергийната ефективност, тя вече трябва да е част от всички планове за възстановяване, тъй като разчита на иновационни технологии.
Това е начин за намаляване на сметките за потребление на енергия, от което клиентите ще са доволни.
Чрез намаляване на потреблението на енергия от изкопаеми горива, Европейският съюз получава отново по-голяма независимост и има по-малко емисии на въглерод, заложени са и много нови работни места.
Да, борбата с изменението на климата е един от отговорите на икономическата криза.
Тя ще стане такава чрез развитието на икономика с ниско количество на емисии на въглерод, с подкрепата на местните общности, предприятията, учените и на всички граждани.
(RO) Докладът представя научни данни и препоръки за борба с изменението на климата, като говори за приспособяване и за намаляване на причините за този проблем.
Борбата с изменението на климата не е само задължение, така че да можем да гарантираме бъдещето за следващите поколения, а също е и възможност за възстановяване на глобалната икономика.
Приканвам важността на енергийната ефективност да бъде отразена в бюджета на Общността и в наличните финансови инструменти.
Увеличаване на ефикасността на транспорта чрез използване на интелигентни транспортни системи, насърчаване на железопътния и морския транспорт, гарантиране на интермодално развитие и инвестиции в по-екологични автомобили са мерките, които ще помогнат за намаляване на емисиите от този сектор.
Аз препоръчах развитието на по-екологични форми на туризъм, като спортен или културен туризъм.
Също бих искала да наблегна на това, че идеалните туристически дестинации трябва да са тези, които уважават и опазват околната среда.
Мисля, че трябва да разгледаме създаването на международен фонд за засаждане на дървета в неизползвани земни маси.
Бих искала да завърша, като кажа, че трябва да провеждаме изследвания в областта на медицината и във фармацевтичната промишленост, насочени към произвеждането на лекарства и ваксини, които ще бъдат на разположение на цялото население, засегнато от определени болести, на достъпна цена.
- (HU) Гжо Председател, днес изменението на климата и транспорта са неразделни, като в същото време нашата трудно спечелена и опазвана отблизо мобилност, свободното движение на хора, стоки и капитал, могат само да бъдат продължени в бъдеще, ако правим промени и се решим да направим сериозни стъпки в това отношение.
Като тематичен лидер за петата ключова тема, транспорт, за временната комисия по изменението на климата, насърчавам приемането и едновременното изпълнение на изчерпателен пакет.
Какво е необходимо?
На първо място, икономическата среда трябва да бъде преобразувана, с двойна цел: първо, да подпомага екологичните иновации чрез данъци и обществени поръчки, и второ, действително да прилага принципа "замърсителят плаща".
Екологични иновации са необходими в технологиите на моторните превозни средства за разработване на алтернативни горива за този сектор, за интелигентни транспортни решения и логистични управленски системи.
Принципът "замърсителят плаща" трябва да се прилага за всички превозни средства, както и при търговията с емисии и въвеждането на външни разходи.
Всяка инициатива, която сме стартирали, трябва да се ускори.
Не е достатъчно да говорим за тези неща: трябва да ги превърнем в реалност.
Какви неща, например?
Общо европейско въздушно пространство, единно европейско небе и нашите управленски системи.
Те трябва да се прилагат ефективно, тъй като ще имаме възможност успешно да регулираме промишлеността и потреблението, след като изпълним нашите собствени задачи.
Преди всичко трябва да се справим с нашите градове и други трудни области.
В крайна сметка това може би е най-трудната задача.
Ние трябва да насърчаваме нова транспортна култура и да се стремим към по-ефективно използване на средствата, с които понастоящем разполагаме.
Бихме искали да благодарим на KarlHeinz Florenz, тъй като с неговия доклад вече имаме надеждна, многопластова пътна карта, предоставяща основата, върху която можем да започнем да изпълняваме нашите цели и да седнем смело на масата за преговори в Копенхаген, като приканим всички да се присъединят към нас.
- (PL) Гжо Председател, в преамбюла от доклада на гн Florenz, който обсъждаме днес, той се позовава на своя по-ранен доклад относно научните факти, които стоят зад изменението на климата.
За съжаление, аз не открих факти в този доклад, а само убеденост в безпогрешността на докладите на Междуправителствения комитет по изменение на климата (IPCC).
Нито настоящата резолюция, нито тази от май 2008 г. може по какъвто и да е начин да узакони политическите решения на Европейската комисия, тъй като им липсва обективен научен подход.
Единствено съгласуван модел за изменението на климата, който взема предвид всички променливи, като въздействието на парниковите газове, суспендираните частици и преди всичко дейността на слънцето, може да оправдае тези решения.
Докладът, който съдържа едностранчива информация, като подчертава хипотетичните механизми зад глобалното затопляне, като емисиите на CO2, пренебрегва необходимостта от международна борба с реалното въздействие на изменението на климата.
Временната комисия по изменението на климата се съсредоточи по предубеден начин върху проблема с намаляването на емисиите от парникови газове и само спомена борбата с реалното въздействие на изменението на климата.
(DE) Гжо Председател, Комисар, госпожи и господа, първо, аз също бих искала да благодаря на докладчика, който наистина се опита да направи всичко възможно за всички нас.
Селското стопанство е особено засегнато от изменението на климата, тъй като неговите продукти се произвеждат на открито.
Ние мислим за суша и превръщане на земите в пустиня, каквито виждаме в южна Италия, например, или за други извънредни климатични явления, като порои, градушки или наводнения, които често се отразяват върху поминъка на селскостопанските производители.
Селското стопанство често се представя като основната причина за изменението на климата.
Приблизително 10 % от глобалните парникови газове се произвеждат от него, повечето от тях обаче са газове от естествен произход, като метана.
По мое мнение е обратното - селското стопанство, води борбата с изменението на климата.
Бих искала да документирам следното с едно проучване от Австрия, проведено през 2008 г.: чрез растения като тревата, царевицата и зърнените култури и почвата, земеделието и горите употребяват и свързват значително повече парникови газове, отколкото генерират.
Според проучването от 2008 г. емисиите от земеделието и горите от приблизително 8 милиона тона еквивалент на CO2 за година съответстват общо на свързващ ефект от 58 милиона тона CO2 или еквиваленти на CO2.
Това показва, че земеделието не трябва да се представя като злодей за околната среда.
Точно обратното.
Ето още някои цифри: от 1990 г. земеделието в Австрия е намалило своите емисии на CO2 с 1,3 милиона тона.
Енергията е друга важна област, в която земеделието допринася за борбата с изменението на климата.
Например селското стопанство в Австрия употребява приблизително 2,2 % от генерираната енергия.
Процентът на възобновяема енергия е 23 %, голям дял от които отново принадлежи на селското стопанство.
Най -накрая, бих искала да кажа следното.
Голямо значение трябва...
(Председателят отне думата на оратора)
- (FI) Гжо Председател, госпожи и господа, бих искала искрено да благодаря на гн Florenz за отличната работа, която е свършил като докладчик.
Нашето най-голямо предизвикателство сега е да установим следващия международен договор относно климата.
Двата най-неясни въпроса за договора са целите за намаляване на емисиите на различните страни и как индустриализираните страни ще допринесат за финансирането на инвестициите в намаляване на изменението на климата в развиващите се страни.
И по двата въпроса Европейският съюз трябва да има визия, въпреки че на теория можем да се гордеем с факта, че винаги сме били водещи по отношение на глобалното опазване на климата.
Последното изследване предполага, че намаление на емисиите от 30 % до 2020 г. няма да е достатъчно - целите трябва да бъдат по-стриктни.
По отношение на финансирането за мерките във връзка с климата в развиващите се страни - съжалявам, че в новото си съобщение Комисията все още прави много общи наблюдения и не предлага достатъчно конкретни модели.
В различен контекст, включително разискването относно климатичния пакет, ние в Парламента сме показали, че сме готови да допринесем значително в усилията за намаляване на емисиите в развиващите се страни.
Това е една от тези области, в които Европейският съюз трябва също да насърчава новия президент на Съединените щати за приемането на нова линия.
Досега Съединените щати не са казали нищо относно това колко са подготвени да подкрепят целите за намаляване на емисиите в развиващите се страни.
Опазването на климата може да бъде постигнато, но мерките трябва да са бързи и състоятелни.
- (EN) Гжо Председател, бих искала да благодаря на докладчика.
Ще бъда много конкретна във връзка със селското стопанство и два параграфа в доклада, които мисля, че не са необходими.
Докладът може би щеше да бъде по-добър без тях.
Те са много специфични, засягат консумацията на месо и не смятам, че в доклада има място за тях.
Следващият параграф за фуражните дажби пренебрегва действителните изследвания, които се провеждат в продължение на много години в много държави-членки, с които се цели точно това, което се казва в параграфа, и съответно го прави неактуален.
Една от областите, които според мен трябва да бъдат разширени, е комуникацията относно начина, по който земеделските производители и тези, които използват земята, могат да развиват земеделие по начин, по-благоприятен за климата.
Мисля, че изследователите не са успели да работят със земеделски производители и са ни необходими по-големи усилия във връзка с консултирането за предаване на информацията, за да насърчаваме, а не да принуждаваме.
- Колеги, очевидно климатичните промени събират във фокус много от акцентите на европейската политика и не само на европейската.
Нито една страна, нито един съюз поотделно и независимо не могат да се справят с предизвикателствата на климатичните промени.
Затова са необходими интегрирани политики в хоризонтален и вертикален план.
Политика, законодателство и финанси трябва да работят заедно.
Докладът е чудесна платформа за това.
Бих искала да обърна внимание на два факта, без който не можем да работим в полза на борбата с климатичните промени.
Науката: в доклада е отделено внимание на нови технологии, но ние трябва да говорим повече за наука и целеви инвестиции в науката, чрез които трябва да се търсят решения.
Без това оставаме в полето на тривиалността и ежедневието.
Наша основа са научните изследвания, нашето бъдеще са новите технологии, разработени в сътрудничество между науката и бизнеса.
Аз апелирам към инвестиране в науката и определяне на климатичните промени като важен приоритет за всички научни програми на Съюза.
- (LT) В борбата с изменението на климата трябва да отдаваме по-голямо значение на транспортния сектор, който понастоящем отделя почти една трета от емисиите на CO2 в Европейския съюз.
Транспортният сектор трябва да намали емисиите на CO2 с 20 % до 2020 г.
В стремежа си да постигнем тези цели, важно е да прилагаме стабилен пакет от мерки за транспортната политика, който да включва екологични иновации, облагане с данъци на емисиите на CO2, промени в навиците за шофиране и използването на автомобили, и други мерки.
Бих искала да привлека вниманието ви върху факта, че в някои държави-членки ДДС се увеличава поради финансовата криза и икономическата рецесия, и е възникнала ситуация, при която за хората е по-евтино да пътуват с автомобил поради високите такси за градски транспорт.
Поради това бих искала да приканя страните да прилагат данъчни стимули и да насърчават хората да използват градски транспорт.
Важно е също да се насърчава използването на влакове чрез инвестиране в разработването на железопътна инфраструктура.
Нека да ви напомня, за един километър един влак отделя средно три пъти по-малко CO2 от един автомобил и осем пъти по-малко от самолет.
- (FR) Гжо Председател, госпожи и господа, можем да се поздравим за широкия консенсус, постигнат тук, но въпреки това оставаме изолирани. Ще ни кажат ли уважаемият комисар по околната среда и министрите по околната среда колко важна е околната среда за Комисията, за Съвета и правителствата?
Знаем колко е важна.
Аз лично изобщо не подкрепях създаването на комисията, тъй като мисля, че нищо не може да изолира даден проблем повече от създаването на нова комисия.
Във Франция за подобни случаи имаме популярен израз: "une commission Théodule".
Колебая се относно бъдещето на този доклад от гледна точка на неговото интегриране в европейската политика.
Само искам да напомня на членовете, които бяха там през 1992 г., че имаше отличен доклад относно устойчивото развитие.
Веднага след като беше приет - още повече, беше приет единодушно - този отличен доклад беше напълно забравен.
Може би, ако бяхме го въвели в европейската политика, сега нямаше да сме тук.
Бих искала да кажа на докладчика, който отрича, че представя политически проект.
Гн Florenz, това, което представяте, е политически проект, тъй като е пълно пренасочване на европейската политика по отношение на селското стопанство, рибното стопанство и транспорта.
Така че, да, трябва да бъдем по-амбициозни и очакваме резултати.
(DE) Гжо Председател, да се разгледат сериозно последиците от изменението на климата означава да се изслушат всички различни страни по разискването, включително и тази на науката.
В комисията имахме много експерти, това е вярно.
За съжаление, въпреки това те представиха само една гледна точка.
Нямахме възможност да изслушаме всички страни на разискването.
Мисля, че това беше грешка.
Разполагахме с първоначален проект на доклада на гн Florenz, което беше значително по-добър от този, който имаме днес пред нас, на който трябва да се основава нашето решение.
Много от предложенията, които понастоящем са включени, са добри, но по мое мнение много от тях са погрешни.
Няма смисъл постоянно да прибягваме до нови разпоредби и нови мерки.
Единственото решение може да бъде да кажем "да" на иновациите и "да" на изследванията.
Решението е в това да се поеме индивидуална отговорност, а не постоянно да се увеличава броят на държавните разпоредби.
Има много безсмислени разпоредби, като счетоводното задължение, предотвратяването на и санкциите за консумацията на месо, лъжливите обвинения на земеделието и много други.
По мое мнение този подход е грешен и поради това намирам този доклад за проблемен в настоящия му вид.
Действащ председател на Съвета. - (EN) Гжо Председател, осъзнах, че почетните членове на Парламента използват родните си езици.
Не се съмнявам, че преводачите говорят английски хиляди пъти по-добре от мен, така че, ако ми позволите, ще говоря на чешки език и ще се опитам да отговоря на това разискване в Европейския парламент.
(CS) Аз бих искал да изразя своето одобрение за задълбочеността на обсъждането в Европейския парламент, за деловия подход и също за отговорното отношение на членовете на Европейския парламент.
Има около седем точки от обсъждането, които искам да засегна.
Първо, бих искал да подчертая ролята на Междуправителствения комитет по изменение на климата (IPCC), тъй като в някои от изказванията бяха поставени под въпрос неговите констатации.
По мое мнение, донякъде е недостатък това, че тримесечните доклади, публикувани от Междуправителствения комитет по изменение на климата, относно веществените факти, свързани с изменението на климата, с приспособяването и намаляването на изменението на климата, възлизат приблизително на 1 200 до 1 400 страници, като съдържат много подробна научна работа с препратки към съответната научна литература.
По-късно от тези доклади обаче е съставено обобщение и то завършва като "обобщение за политиците", което е дълго около 20 страници и вече не съдържа никакви препратки.
Според мен много недоразумения възникват поради факта, че ние, като политици, нямаме време - и аз се извинявам, ако това не се отнася за вас- да прочетем тези 1 200 или 1 500 страници.
Важно е да се наблегне на това, че Междуправителственият комитет по изменение на климата не само е получил Нобелова награда, но на конференцията относно климата в Бали 192 участващи страни се съгласиха, че това е най-изчерпателният и качествен научен ресурс, най-състоятелната информация, която имаме на разположение, за да решим дали и как да реагираме на изменението на климата.
Това е гледната точка на 192 национални представители, а това също е и моят отговор на някои от предложенията за алармиране - довод, с който съм свикнал в моята собствена страна.
Смятам, че имаме добра отправна точка през 2009 г.
От една страна, отново говорим в един глас като Европейски съюз.
Оцених огромното значение на това в Бали.
Ние успяхме да постигнем значителен напредък в преговорите с нашите партньори от Г77 и други икономики, и всъщност бяхме единствената основна глобална икономика, която настояваше за приемането на цел за намаляване на емисиите от парникови газове с 30 % до 2020 г.
Втората надежда в началото на тази година е промяната в Съединените щати, която много от вас тук споменаха.
Начинът, по който виждам проблема, е че някъде в Копенхаген има стая със 200 заключени врати.
Ако успеем да отворим всички тези врати, ще сключим ново глобално споразумение за опазването на климата, което ще влезе в сила от 2013 г.
По мое мнение ние вече сме отворили първата врата, която е Европейският съюз.
Втората врата от поредицата са Съединените щати и поради това наблягаме толкова много на осъществяването на контакт, колкото е възможно по-скоро, с новата администрация на САЩ; планираме и съвместно посещение в Тройката заедно с предстоящото шведско председателство и комисаря по околната среда Stavros Dimas.
Това е моят отговор на коментара на Jerzy Buzek, с други думи ние определено не възнамеряваме да водим международните преговори сами.
В никакъв случай.
Ние възнамеряваме да координираме преговорите.
Дания очевидно има огромен интерес от успеха на конференцията в Копенхаген.
На закритите министерски сесии на неофициалния пролетен Европейски съвет ние възнамеряваме да докладваме за напредъка на двустранните преговори относно международното споразумение за изменението на климата.
Ще се опитаме също съвместно да определим бъдеща стратегия за това как да се координират международните преговори - разбира се, с участието на дипломати.
В допълнение ще договаряме приспособяването, което ще бъде основната тема на неофициалния Пролетен съвет в Прага.
Следващата точка в моя отговор е свързана с факта, че сме стигнали до една интересна възлова точка, тъй като усилията на Европейския съюз за амбициозна и активна политика по отношение на изменението на климата внезапно се оказаха срещу ефектите от финансовата и икономическата криза.
В този контекст считам за много положително това, че гласовете, които призовават за отлагане на нашите дългосрочни цели във връзка с изменението на климата, не са много.
Напротив, мнозинството от гласове - също и тук, в Европейския парламент, за което съм много благодарен - ни призовават да използваме това съвпадение и да го третираме като възможност, тъй като това би предложило една изключително печеливша стратегия, защото ако отделните икономики са готови да отговорят на финансовата и икономическата криза чрез инвестиране - и дори най-консервативните икономисти са готови да позволят изключения - това представлява възможност за трансформиране на настоящата ни икономика в икономика с ниско количество на емисии на въглерод и за подпомагане на съвременните екологични технологии.
Защо стратегията е извънредно печеливша?
Защото ще спестим пари за енергия чрез мерки за икономия на енергия.
Защото ще намалим нашата зависимост от вноса на енергия, тъй като ще намалим нашето потребление на невъзобновяеми природни ресурси, тъй като ще създадем нови работни места - и не забравяйте, че различните планове в рамките на Европа за отговор на финансовата и икономическата криза ще създадат нови възможности за заетост в областта на "зелените" работни места и новите екологични технологии за източници на възобновяема енергия и икономия на енергия - и в същото време ще намалим емисиите на парникови газове.
Ето защо чешкото председателство гледа на тази ситуация като на изключителна възможност за промяна на моделите на поведение и за насочване на нашата икономика към по-добра устойчивост.
Най-голямата възможност за промяна на икономиката е в глобалния пазар на въглеродни горива.
В сравнение с политиката за околната среда през 70те години, когато разчитахме на забрани и искове за преустановяване на нарушения и използвахме предимно така наречената политика "на изхода", през 2009 г. използваме в много по-голяма степен финансови инструменти за подпомагане на околната среда.
По мое мнение фактът, че пакетът за климата и енергията включва нова система за търговия с емисии въз основа на търгове, предоставя отлична основа за създаване на глобален пазар на въглеродни горива.
Нека да разгледаме целите.
През 2013 г. търговете за електроенергия постепенно ще започнат да се осъществяват и до 2015 г. искаме да видим глобален пазар на въглеродни горива на нивото на Организацията за икономическо сътрудничество и развитие.
Поради това много внимателно наблюдаваме събитията в САЩ и как процесът за приемане на системата "ограничаване и търговия с емисии" ще изглежда в Конгреса на САЩ.
Друга точка, която бих желал да спомена, е ролята на възобновяемите източници на енергия, а също и икономията на енергия.
При нашите преговори с развиващи се страни ние трябва да предложим нещо, трябва да предложим на тези страни икономическо развитие, но в същото време трябва да предложим развитие, което ще гарантира изпълнението на целите, определени от Междуправителствения комитет по изменение на климата и приети от нас като политици.
И тук източниците на възобновяема енергия ще изиграят напълно ключова роля, тъй като имаме главно две възможности.
Има милиарди хора, които нямат достъп до електроенергия, но отчаяно желаят да имат електроенергия, просто поради факта, че тя е привлекателна перспектива за потребителите и стремеж, за който никой не може да бъде упрекван.
Факт е, че тези хора или ще трябва да отидат в градовете за електроенергия, която се разпространява по настоящия конвенционален начин - големи централизирани източници, мрежи за разпространение, тежест за околната среда - или електроенергията ще дойде при тях на местата, на които са живели в продължение на поколения и където могат да продължат своя традиционен начин на живот в хармония с природата.
Втората възможност ще бъде възможна единствено чрез децентрализирана възобновяема електроенергия.
С други думи ние, които разработваме технологиите за възобновяеми източници на енергия в Европа, правим това не само за развитите страни, а и за да увеличим броя на инсталациите в целия свят, да намалим инвестиционните и оперативните разходи и да направим тези технологии достъпни за хора в развиващите се страни.
Това е огромна политическа задача, пред която сме изправени във връзка с развиващите се страни.
Бих искал да завърша, като ви уверя, че чешкото председателство има наистина обхватни амбиции за постигане на напредък при преговорите относно изменението на климата.
Ще поемем много интензивно водачество при международните преговори.
Също бих искал да ви уверя в стабилността на чешкото председателство; ако министър-председателят на Чешката република защити чешкия президент Klaus тук в разискването на Европейския парламент, след това в областта на изменението на климата и политиката по отношение ни изменението на климата, аз трябва да се дистанцирам от тези твърдения и позицията на чешкия президент.
Искам да ви уверя, че позицията на чешкото председателство се определя от чешкото правителство.
Моля ви да имате предвид, че независимо от каквито и да е твърдения, които все още може да чуете по време на чешкото председателство - тъй като нашият президент също се подготвя да посети САЩ - политиката по отношение на климата се формулира от чешкото правителство, ние сме на едно мнение и работим заедно с Комисията и предстоящото шведско председателство в Тройката.
С това приключвам своето изявление.
Бих искал да ви благодаря още веднъж за високо продуктивната, делова и преди всичко отговорна дискусия на тази висока трибуна.
член на Комисията. - (EN) Гжо Председател, ние също се надяваме да продължим да работим в тясно сътрудничество с чешкото председателство, чешкото правителство и конкретно с министър Martin Bursík.
Сигурен съм, че през първото полугодие на 2009 значително ще напреднем с преговорите.
Бих искал да благодаря на всички оратори, които взеха участие в днешното обсъждане, за техния положителен принос.
Както показва заглавието на вашия доклад, какво ще се случи със световния климат през 2015 г. и по-късно зависи от това какви действия ще реши да предприеме международната общност сега.
Остава изключително важно, на основата на научната информация, с която разполагаме, да продължим да надграждаме и да настояваме преговорите да се ръководят от науката.
Трябва да правим научните констатации достояние на по-широка аудитория и да повишаваме осведомеността на потребителите по отношение на въздействието на парниковите газове върху начина на живот и потребление.
Но широката информираност трябва да бъде придружена от силни икономически стимули за предприятията за намаляване на емисиите на парникови газове от стоките и услугите, които те предоставят.
Преходът към икономика с ниско количество на емисии на въглерод е необходим в глобален мащаб и може да бъде постигнат единствено чрез изчерпателни и интегрирани действия по отношение на емисиите във всички сектори.
Единствено ако действаме целенасочено сега, можем да запазим вратата отворена за стабилизиране на концентрациите на парникови газове на по-ниски нива, ако Междуправителственият комитет по изменение на климата (IPCC) в бъдеще покаже, че това е необходимо.
Заедно с Комисията аз съм убеден, че вие също изпълнявате важна роля за разпространяването на тези важни послания.
2009 година ще бъде решаваща година за преговорите относно глобалното изменение на климата.
За Комисията тя ще бъде година за изпълнение: ние работим върху пътната карта на изпълнението.
Има около 15 мерки, които е необходимо да преминат през процедура на комитология, има списък от срокове в преразгледаните схеми за търговия с емисии, които трябва да спазваме: например списъкът със секторите с изместване на въглеродни емисии трябва да е готов до декември 2009 г.
Ще има голяма среща на заинтересованите страни на 30 март 2009 г.
По-голямата част от работата ще бъде извършена през лятото и до края на 2009 г. ще трябва да се справим с този списък.
Хармонизираните правила за търговете трябва да са готови до юни 2010 г.
Ще има голяма среща на заинтересованите страни през февруари и всички тези срокове и работни програми са на ваше разположение.
Но 2009 г., както казах, ще бъде решаваща за преговорите относно глобалното изменение на климата.
Очаква се светът да постигне споразумение относно допълнителните международни действия за справяне с изменението на климата на Конференцията относно изменението на климата в Копенхаген през декември.
Въпреки това постигането на споразумение в Копенхаген не решава всичко: остава да бъде свършена още много работа.
Пакетът за изменението на климата и енергията ни даде първоначален старт в този преход и ни предостави отлична основа да докажем, че амбициозната политика по отношение на климата е не само възможна, а и много ползотворна за нашите икономики и общества.
Съобщението от Копенхаген е основата за понататъшното формулиране на позициите на Европейския съюз относно тези ключови елементи, като ни позволява да запазим водещата си роля и ни помага да постигнем успех при преговорите в Копенхаген.
Ясно е, че предизвикателство като изменението на климата не може да бъде посрещнато, без значително да засилим финансирането и инвестициите в чисти технологии, както и без мерки за приспособяване към неизбежните въздействия на изменението на климата.
Необходимите суми за развиващите се страни ще достигнат приблизително 120-150 милиарда EUR годишно през 2020 г.
До 2020 г. финансирането може в голяма степен да дойде от домакинствата от частния сектор в развиващите се страни.
Например основната част от намаленията в сектора на енергетиката ще последват от подобрения на ефикасността, които ще се изплатят.
Те могат отчасти да бъдат подпомогнати от договорености за международни заеми, за да се мобилизират международните частни финанси.
Друга значителна част от допълнителното финансиране и инвестиции ще бъдат мобилизирани чрез пазара на въглеродни горива от постъпленията от бъдещите търгове на квоти за въглерод и посредством кредити за въглерод съгласно Механизма за чисто изпълнение (МЧИ).
Европейският съюз в своя пакет за климата и енергията е създал значително търсене на кредити за Механизма за чисто изпълнение до 2020 г.
Има вероятност това да стимулира приложенията на чисти технологии в развиващите се страни.
Все пак, колкото по-бедни са развиващите се страни, толкова повече за тях ще е необходимо допълнително държавно финансово подпомагане от развитите страни.
Без това подпомагане те няма да могат достатъчно да намалят своите емисии на парникови газове.
Без такова подпомагане най-бедните и най-уязвимите ще понесат последствията от изменението на климата.
Без него в Копенхаген няма да бъде постигнато споразумение.
Въпросът е как можем да сме сигурни, че тези допълнителни държавни финансови потоци ще бъдат предсказуеми, че ще се изразходват прозрачно и че приносът за тези потоци ще бъде разпределен на международно ниво?
В допълнение към нашия принос в преговорите на Обединените нации ние виждаме, че след успеха на системата за търговия с емисии на Европейския съюз в много части на света се установяват пазари на въглеродни горива.
Австралия е обявила основните елементи на своята система.
През есента на 2008 г., скоро след неговото избиране, президентът на САЩ Обама потвърди отново своята цел за създаване на пазар на въглеродни горива в целите Съединени щати.
Заедно, тези системи за търговия могат да оформят ядрото на еволюиращ бъдещ глобален пазар на въглеродни горива.
Както вече подчертах, предизвикателството пред Европейския съюз сега е да улесни развитието на такива свързани пазари на въглеродни горива, по-специално между страните от Организацията за икономическо сътрудничество и развитие до 2015 г.
В Съобщението от Копенхаген Комисията разглежда тези въпроси, като прави конкретни предложения -не само амбициозни, но и реалистични предложения, които ще допринесат значително за успеха в Копенхаген, от който нашата планета толкова отчаяно се нуждае.
Нека в заключение да се възползвам от възможността да благодаря на временната комисия по изменение на климата, на гн Florenz и на Парламента за тяхната силна подкрепа на нашите предложения и за сериозността и бързината, с които разгледаха пакета.
(Ръкопляскания)
докладчик. - (DE) Гжо Председател, гн Действащ председател на Съвета, много съм доволен от факта, че в заключителните етапи на временната комисия този въпрос беше посрещнат с такъв силен интерес и наистина високо оценявам това.
Бих искал също да благодаря на всички, които допринесоха за това разискване и всички, които работиха с нас.
Ние съставихме пътна карта, която да ни отведе в Копенхаген. Тя, естествено, съдържа пътепоказатели, както и знаци "стоп", и неограничен брой пътни знаци, но също и знаци, които показват, че предстои труден път.
Ние днес тук обсъдихме това.
Доволен съм, че имаше критични коментари, някои от които можем да използваме.
Предложението на гн Holm гражданите на Европа да спрат да консумират месо - съжалявам, че трябва да го кажа - е доста абсурдно, но всеки има собствено мнение.
Накрая ще има успешен изход и всеки ще е допринесъл за това.
Още веднъж, имате моите искрени благодарности.
Разискването приключи.
Гласуването ще се проведе днес.
Писмени декларации (член 142)
Госпожи и господа, през последните няколко месеца видяхме какво означава критично кредитно положение, тъй като глобалната икономика е засегната от безпрецедентна криза.
Въпреки това кризите в климата, храните и социалните кризи имат същото въздействие.
В Румъния сме били изправени пред спадове в производството през последните години поради външни причини, като наводнения, суша и птичи грип, пред проблеми от икономически характер, освен всичко друго, през последните няколко месеца.
По време на настоящата финансова криза на нас ще ни е все по-трудно да покриваме загубите, предизвикани от наводненията и сушите, като използваме държавния бюджет.
През цялото време аз бях в Комисията по земеделие и развитие на селските райони, подкрепях идеята за създаване на независими механизми за намеса на нивото на Общността, независимо от стойността на националните тавани.
Аз също вярвам, че изправени пред предизвикателство от тази величина, трябва да дадем приоритет на инвестициите в чисти технологии и възобновяема енергия.
Те предоставят решение за кризата в климата, като в същото време съживяват икономиката, като създават нови работни места.
Като част от нашия европейски мандат, наше задължение е да убедим своите правителства да инвестират повече в иновации и нови технологии, свързани с околната среда.
Справянето с изменението на климата в този момент на големи финансови сътресения и понижено доверие в икономическите системи може на много хора да изглежда погрешно по отношение на приоритетите.
Разработването на "зелени" проекти е скъпо и необходимите усилия за фундаменталното преструктуриране на много сектори за постигането на амбициозни цели са големи.
Въпреки това има много възможности, които трябва да бъдат използвани за "зелени" инвестиции и политики, като елементи, благоприятстващи икономическото възстановяване и стабилност.
Развиването на икономика с ниско количество на емисии е истинско предизвикателство и ние не можем да си позволим да не се справим с него.
Необходими са ни амбициозни, но въпреки това правдоподобни цели и не трябва да се страхуваме да извървим пътя на неизбежната индустриална революция.
За да гарантираме икономическо възстановяване и по-добри условия на живот за нашите граждани, е необходим сложен и амбициозен подход, който да подкрепя иновациите и развитието на нови работни места и предприятия в рамките на "зелени" технологии.
Най-накрая, разбира се, необходими са достатъчно финансови средства, за да бъдат направени необходимите инвестиции в "зелени" технологии и очевидно тези разходи не могат просто да са за сметка на други изключително важни политики на Общността, които не могат да понесат тежестта на изменението на климата без допълнителни финансови ресурси.
Една от най-сериозните последици от промяната на климата в дългосрочен план е намаляването на източниците на прясна вода и все по-трудното намиране на чиста питейна вода.
Няма да бъде преувеличено да се каже, че водата ще бъде най-важният стратегически актив на ХХІ век.
Затова европейската политика за опазване на околната среда трябва да се прилага още по-стриктно, отколкото досега, за да бъдат запазени нивата на подпочвените води, да бъде предотвратено замърсяването на водите и почвите, и да бъде оказана подкрепа за правилен подход към естествените и изкуствени водни местообитания.
Редуващите се периоди на наводнения и суша, както и екстремалните климатични условия изискват по-добро управление на дъждовните води.
Няма такова нещо като излишни води, само лошо управлявани води.
През следващия парламентарен цикъл и при новия бюджет Европейският съюз трябва да осигури наличието на значителни средства за предотвратяване на наводнения, опазване на нивата на подпочвените води, увеличаване на градските структури с прясна вода и програми за пречистване на отпадните води.
Водните ресурси на Унгария са отлични и унгарските хидроинженери вършат чудесна работа в продължение на почти 200 години.
Затова аз съм сигурен, че нашата страна ще играе активна и конструктивна роля в изготвянето на проект за единна европейска водна политика.
в писмена форма. - (PL) Като вземам думата по време на това обсъждане по политиката за опазване на климата до 2050 г., аз бих искал да привлека вниманието ви върху следните пунктове.
Първо, ако Съединените щати и държавите от Югоизточна Азия не се присъединят към програмата за намаляване на емисиите на въглероден двуокис, и не покажат същата ангажираност като Европейския съюз, то ангажираните огромни финансови средства и неизбежните последици на забавения икономически растеж в Европейския съюз ще бъдат много висока цена за малкото намаляване на емисиите на въглероден двуокис.
Европейският съюз е отговорен за едва 14 % от глобалните емисии, докато САЩ и страните от Югоизточна Азия произвеждат почти 80 %.
Второ, ангажиментите на отделните държави да намалят емисиите на въглероден двуокис с 20 % до 2020 г., наред с необходимостта за закупуване на квоти, ще доведат до значително увеличаване на цените на електроенергията и отоплението за гражданите и още по-високи разходи за индустриалния сектор, особено в новите държави-членки като Полша, където енергийният сектор разчита на въглища.
В резултат на това много индустриални сектори с високо потребление на енергия е възможно да бъдат закрити в тези държави, което ще предизвика най-различни негативни социални последици.
И накрая, трябва да се вземе предвид намаляването на емисиите на въглероден двуокис, постигнато от новите държави-членки, и по-специално от Полша.
Дългосрочното преструктуриране на икономиката в Полша между 1990 г. и 2005 г. доведе до намаляване на емисиите на въглероден двуокис с около 30 %.
Това беше постигнато на много висока социална цена и безработицата остана над 20 % в продължение на много години от този период.
Мисля, че докладът на г-н Florenz "2050: Бъдещето започва днес - препоръки за бъдеща интегрирана политика на ЕС за опазване на климата" беше навременен и необходим, като се имат предвид вече наблюдаваните ефекти и очакваните такива в резултат на климатичните промени.
Румъния беше една от първите държави в Европа, която подписа Протокола от Киото, което означаваше, че е поела ангажимент да подкрепя битката срещу климатичните промени чрез намаляване на емисиите на парникови газове с 8 % до 2012 г.
Убеден съм, че тези мерки са ни необходими, макар че в сравнение с много други европейски държави нивото на емисиите на парникови газове в Румъния е ниско.
Земеделието и горското стопанство на Румъния могат да играят важна роля в борбата срещу измененията на климата, чието въздействие се усеща силно през последните години, особено като наводнения, високи температури и продължителни суши.
Тези природни явления засягат не само производителността на селското и горското стопанство, но и ценни местообитания и екосистеми.
От селското и горското стопанство се очаква да продължат да дават важен принос в борбата срещу въздействието на климатичните промени чрез залесяване с цел абсорбиране и задържане на парниковите газове, и чрез използване на биомаса като възобновяем източник на енергия.
Европейският съюз пое основна роля в усилията за намиране на компромис за приемане на глобално споразумение след Киото.
Възможно е сътрудничеството с новата американска администрация да му позволи да открие конкретен начин за реализиране на това споразумение.
Конкретните мерки за борба с ефектите от климатичните промени предлагат също възможности за устойчиво социално-икономическо развитие и за създаване на нови работни места.
Те са насочени по-специално към новите, динамични сектори, които предлагат важен потенциал за растеж, и в които равнището на направените досега инвестиции е неадекватно.
Освен полезния ефект от борбата с климатичните промени, тези мерки ще окажат положително въздействие и ще смекчат ефектите от икономическата и финансова криза, а в дългосрочна перспектива могат да допринесат за намаляване на зависимостта на Европейския съюз от вноса на енергия.
В момента говорим за нови, интензивни инвестиции в транспортни инфраструктури, възобновяеми енергийни източници, биотехнологии, събиране и рециклиране на отпадъците, атомна енергия и обновяване на системите за отопление на жилищата.
Повторното залесяване и мерките за предотвратяване на опустиняването също могат да доведат до забележителни резултати в средносрочен план.
в писмена форма. - (EN) Приветствам доклада Florenz за климатичните промени, който цели да формулира политики за ограничаване на глобалното затопляне до по-малко от 2 градуса по Целзий в сравнение с пред-индустриалната епоха.
Приветствам по-специално призива за повишаване с 20 % на енергийната ефективност, призива за задължителни цели за земеделието и искането за учредяване на Европейски фонд за климата.
Тези предложения, плюс вече приетите от ЕС мерки, ни поставят в силна позиция да настояваме за глобални действия срещу климатичните промени на срещата на високо равнище в Копенхаген.
Искам да поздравя г-н Florenz за неговия доклад, който е отличен подготвителен материал за конференцията в Копенхаген, която ще се проведе в края на годината.
Считам за много важна забележката, че икономическата и финансовата криза и кризата с климатичните промени имат едни и същи корени.
Затова и пътят за излизане от тези кризи е един и същ.
За да бъдат смекчени и спрени последиците от тези кризи, са необходими цялостно обновление и смяна на парадигмата във всички сфери на живота.
Съгласен съм с уважаемия член на ЕК Dimas, че разходите трябва да бъдат покрити преди всичко от търговията с квоти за въглероден двуокис, на второ място от инвестиции от частни фирми, и на трето място от държавни стимули.
Всеки търси някакво решение, начини за стимулиране на заетостта, за стартиране на двигателя на глобалната икономика колкото е възможно по-скоро и спиране на климатичните промени.
Концепцията, известна като "Зелен нов курс", беше представена от генералния секретар на ООН, г-н Ban Ki-moon.
Според нея, всъщност глобалните икономически стимули трябва да станат част от инвестициите в технологии, щадящи околната среда.
Новата логика на икономическа организация, базирана на новостите в технологиите, щадящи околната среда, която се подкрепя от международните капиталови пазари, е също така основна характеристика на програмата на президента на САЩ Барак Обама.
Нововъведенията в "зелени" и бъдещи индустриални технологии ще засилят ефективността на държавата и икономиката, ще подкрепят интереса на икономическите играчи, и ще повишат чувствителността на потребителите спрямо цени и разходи за предлаганите продукти и услуги.
Дванадесетте точки, изложени в доклада, предоставят ясен план за действие за в бъдеще.
За да можем обаче да го реализираме на местно, национално, регионално и глобално равнище, ние се нуждаем от подкрепата на добре информирани граждани.
Според едно специално проучване на Евробарометър от пролетта на 2008 г. за "измененията на климата" приблизително 41 % от европейците са заявили, че не са добре информирани за причините, последствията и начините за борба срещу измененията на климата.
В Румъния повече от 65 % от гражданите са заявили, че нямат информация за това.
Привличането на вниманието на обществеността към този въпрос чрез образователни и осведомителни кампании, провеждани в сфери на ежедневния живот, е жизненоважна стъпка в тази посока.
Комисията и държавите-членки трябва да финансират кампании за повишаване на осведомеността на обществеността и да създадат условия за обучение на хората за нови кариери, пригодени за специфичните предизвикателства на трудовия пазар, породени от структурните икономически промени, които се ускоряват от измененията на климата и техните ефекти.
В настоящата икономическа криза ЕС трябва да се ангажира политически и финансово в ключовите области за поддържане и разработване на "чисти" технологии за борба с измененията на климата, подкрепа на трансграничните мерки за приспособяване, увеличаване на енергийната ефективност и осигуряване на съдействие в случаи на бедствия съгласно принципа за солидарност на ЕС.
Резултатът от всичко това е създаване на "зелени" работни места в нови, конкурентоспособни предприятия.
Госпожи и господа, всеки дебат за климата, екосистемите и енергията е жизненоважен, защото всяка голяма промяна в някоя от тези области може да засегне живота на планетата.
Независимо от видовете причини или научните аргументи, изтъквани от различни групи изследователи, едно нещо е сигурно - изправени сме пред глобално затопляне.
Този изчерпателен, добре написан доклад, в допълнение към цялата полезна и ценна информация, която ни предоставя, ни насърчава да зададем и следния въпрос: Какво ще направим за нас самите и за бъдещите поколения?
На този фон на изменения на климата според мен има три вида проекти, по които държавите-членки на ЕС трябва да работят и да поддържат като приоритети:
1.
Проекти, включващи стандартни политики за управление на енергийните ресурси колкото е възможно по-ефективно, и намиране на решения, насочени към намаляване на замърсяването, особено в индустриалните области и бизнес парковете.
2.
Проекти, включващи финансиране за научни изследвания, насочени към разработване на чисти технологии.
3.
Проекти, които поддържат незабавни конкретни действия, насочени към възстановяване на екосистемата и на европейско равнище, и във всеки друг регион на света.
Европейският съюз пое водещата роля в борбата срещу измененията на климата.
Изработването на дългосрочна стратегия за ефективно управление на природните ресурси на света ще помогне за постигането на глобална икономика с намалени емисии на въглероден двуокис.
Тази стратегия трябва да се основава на принципа на солидарността, насочен към постигане на равновесие между богатите страни и развиващите се страни, които се нуждаят от помощ за намаляване на тяхната уязвимост спрямо неблагоприятните ефекти от измененията на климата.
Признаците на глобалното затопляне са видни в бедността, недостига на хранителни продукти и ограничени енергийни ресурси.
Добре известен факт е, че нефтът вече не е достатъчно мощен енергиен ресурс, който да отговори на търсенето, което според изчисленията ще нарасне с поне 60 % до 2030 г.
Намирането на алтернативни ресурси и разумното използване на съществуващите са предизвикателства, които ще се изправят пред ЕС в бъдеще.
Земеделието е една от областите, най-уязвими от измененията на климата, поради своята зависимост от метеорологичните условия.
Като се има предвид, че този сектор осигурява хранителните ресурси за населението на света, устойчивото управление на почвите и водните ресурси в съчетание с опазването на горите и биологичното разнообразие трябва да бъдат включени в дневния ред на дългосрочната стратегия за справяне с ефектите от глобалното затопляне.
в писмена форма. - (DE) Европа и светът в момента са изправени пред значителни предизвикателства.
Кризата на капиталовите пазари не е единственият належащ проблем.
Трябва също така да поставим началото на устойчива програма за борба с измененията на климата колкото е възможно по-скоро.
Едно голямо икономическо и политическо сдружение, каквото е Европейският съюз, може да се установи като водещ партньор в борбата срещу измененията на климата.
Първата стъпка в това отношение вече е предприета - Съюзът постигна съгласие по обвързващи цели за климата и, с приемането на пакета мерки срещу измененията на климата през декември 2008 г., вече има множество подходящи мерки за опазване на климата.
Сега най-важният приоритет трябва да бъде сключването на международно споразумение в Копенхаген, като същевременно бъдат избегнати деиндустриализацията и излишните тежести върху европейската икономика.
Вместо това трябва да увеличим нашите инвестиции и проучвания в областта на зелените технологии.
По този начин Европа може да продължи напред - не само в сферата на опазването на околната среда, но и в сферата на икономиката.
Европейският съюз стана основна движеща сила, като прие конкретни мерки чрез възприемане на директни политики за справяне с глобалното предизвикателство, предизвикано от измененията на климата.
Европейската политика в тази област може да стане по-ефективна на глобално равнище и в рамките на ЕС, ако: а) европейските усилия бъдат подкрепени от усилията на други силни индустриализирани държави извън ЕС, наред с държави като Китай, Индия, Бразилия, Русия и т.н.; б) развитието на атомната енергетика бъде насърчавано, а не обезсърчавано, поне през следващите 30-40 години, докато бъде разработена технология за използване на възобновяеми ресурси и разходите я направят достъпна за пазара, без да се предоставят грантове; в) Европейската комисия окаже по-силна подкрепа на проекти, насочени към пестене на енергия и извличане на енергия от биомаса, включително трансфер на технологии, в по-слабо развитите държави-членки на ЕС с по-голям потенциал в областта на земеделието.
Румъния ще продължи да развива своята ядрена програма за производство на електроенергия.
Същевременно тя ще модернизира своите електроцентрали, използващи въглища, и ще увеличи усилията си за производство на енергия от биомаса.
Предвид това ние се нуждаем от партньорства с държави-членки и призоваваме Европейската комисия да ускори процеса на опростяване на процедурите за отпускане на средства от ЕС.
в писмена форма. - (HU) Зелените инвестиции трябва да играят ключова роля в държавните пакети от икономически стимули за противодействие на международната икономическа криза.
Тези инвестиции, които ще се използват за по-ефективно експлоатиране на възобновяемите енергийни ресурси, за умерено потребление на енергия и намаляване на емисиите на въглероден диоксид и други парникови газове, предлагат не само икономически преимущества, но и значителни социални ползи.
В интерес на Унгария е държавите-членки на ЕС да координират и взаимно да подсилват усилията си в това отношение.
Когато си поставяме цели, свързани с околната среда, ние трябва да обръщаме внимание и на икономическия и социалния капацитет на държавите-членки на ЕС.
Трябва да си поставяме само постижими цели, като отчитаме техния ефект върху икономическата криза.
Тези цели могат да бъдат постигнати само ако обществото демонстрира солидарност.
Дейността на правителствата не е достатъчна за това, необходима е постепенна промяна в отношението и на обществото.
Конкретните препоръки за действие в доклада Florenz, като подкрепата за строителство на "пасивни" жилища с нулево потребление на енергия, създаването на европейски фонд за подкрепа на проучванията на възобновяеми енергийни източници, свързването на енергийните мрежи на европейско равнище и повишаването на информираността на гражданите на ЕС, и по-специално на децата, всичко това допринася за промяната в общественото отношение.
Нещо повече, ние трябва да се стремим да осигурим запазването на европейското технологично предимство в разработките за опазване на околната среда през ХХІ век и да го превърнем в икономическо и социално предимство.
Предвид изключителните земеделски активи на Унгария, е възможно да се открият сериозни възможности за генериране на енергия от биомаса или за повторно използване на растителни и животински вторични продукти, отпадъчни продукти, неподходящи за друга търговска употреба, под формата на биогаз.
Приоритетите в борбата срещу болестта на Алцхаймер (писмена декларация): вж. протокола
- (SV) Надявам се, че сега ще се вслуша целият Парламент.
По време на месечната сесия през януари ние приехме единодушно резолюция за Африканския рог.
В нея имаше конкретен параграф, в който се заявяваше, че Dawit Isaak трябва да бъде освободен.
Dawit Isaak сега е много болен и бих искала Председателя да пише до органите в Еритрея.
Новината за заболяването му беше потвърдена от няколко източника и днес беше проследена в шведските медии.
Положението е изключително сериозно и отчаяно; бих желала само да ви напомня, че Dawit Isaak е шведско-еритрейски журналист, който е в затвора без съд от 2001 г.
Здравословните му проблеми са толкова сериозни, че сега е във военна болница и аз се страхувам за живота му.
Бих искала да призова за подкрепа за освобождаването на Dawit Isaak.
(Ръкопляскания)
- Гжо Svensson, мога да потвърдя, че Председателят ще пише на съответните органи.
1.
1 - 2050: Бъдещето започва днес - препоръки за бъдеща интегрирана политика на ЕС за опазване на климата (
Време за гласуване
- Следващата точка е гласуването.
(За резултатите и други подробности от гласуването: вж. протокола.)
Тържествено заседание - Палестинска автономия
Госпожи и господа, аз съм много радостен и развълнуван да приветствам днес тук с добре дошъл Mahmud Abbas, президент на националната Палестинска автономия.
Приветстваме ви топло с добре дошли в Европейския парламент, гн Президент.
(Ръкопляскания)
Поканихме и израелския президент Shimon Peres.
За съжаление, поради празненствата в Израел за отбелязване на 60-та годишнина на нацията, договорената среща не се състоя.
Надяваме се, че посещението на президента Peres ще може да се осъществи скоро.
Гн Президент, това не е първото ви посещение в Европейския парламент.
Като ви приветствам с добре дошли тук, в Страсбург, в изключително трудни времена за Близкия изток, и по-специално за вашия народ, аз си спомням последната ни среща в Близкия изток, която се състоя преди почти две години - в края на май 2007 г. - в Газа.
Вие ме приехте в официалното управление на Палестинската национална автономия.
Никога няма да забравя нашата среща, тъй като положението беше изключително напрегнато.
По това време вие водехте деликатни разговори с цел да спасите правителството на националното единство, което бяхте формирали с енергия и прозорливост.
Десет дни по-късно един позорен преврат сложи край на тези усилия.
Днес вие идвате направо от Кайро, с едно прекъсване в Париж, за да се срещнете с френския президент.
През последните няколко дни в Кайро се проведоха многообещаващи разговори за формирането на палестинско правителство на националното съгласие.
Що се отнася до трагедията в ивицата Газа, Европейският парламент следи със загриженост страданията на палестинския народ.
Европейският парламент не остана безмълвен.
Ние поискахме незабавно прекратяване на огъня.
Ние осъдихме предприетата несъразмерна реакция, понесена не само от страна на въоръжените сили на Хамас, но и от цивилни лица и от международни хуманитарни организации.
Ние също така решихме да осъдим провокациите и ракетния огън на Хамас, които, за съжаление - и ние осъждаме това - продължиха да бъдат насочени срещу Израел въпреки прекратяването на огъня.
Това трябва да спре.
(Ръкопляскания)
Госпожи и господа, бих искал да отдам дължимото на служителите на Агенцията на ООН за подпомагане и строителство за палестинските бежанци в Близкия изток (UNRWA), за изключителната смелост и саможертва, с които изпълняваха и продължават да изпълняват задачата си.
От името на Европейския парламент ние благодарим на тези мъже и жени от Организацията на обединените нации с цяло сърце.
(Ръкопляскания)
Ние призоваваме мирните преговори да бъдат подновени колкото е възможно по-скоро и сме убедени, че не може да има само военно решение на израелско-палестинския конфликт.
Като действащо лице на политическата сцена, ние имаме задължение и отговорност да направим всичко, което можем, за да могат народите в Близкия изток да живеят заедно в мир.
Предпоставка за мир между Израел и Палестина е вътрешно палестинско помиряване.
Европейският парламент подкрепя безрезервно продължаващите разговори, водени по-специално от Египет, за изглаждане на пътя към формиране на палестинско правителство на националното съгласие.
Само такова правителство ще бъде в положение да осигури необходимото единство на палестинския народ.
(Ръкопляскания)
Ние призоваваме и очакваме едно такова правителство да спазва фундаменталните принципи на мирния процес, да се въздържа от насилие и да проведе преговори за мир с Израел с ангажираност.
Европейският съюз е готов да работи заедно с такова правителство.
Ангажираността на новия президент на САЩ, Barack Obama, и назначаването на George Mitchell за специален пратеник в Близкия изток са положителни знаци.
Решимостта на Европейския съюз - и аз се радвам, че съответният компетентен член на ЕК, гжа Ferrero-Waldner, е тук с нас, заедно със своите колеги - да заложи цялата своя политическа и икономическа тежест, както и политическата воля на множество арабски партньори показват, че подновяването и успешното приключване на мирния процес на базата на резолюциите на Организацията на обединените нации и арабската мирна инициатива трябва да са възможни.
Президент Abbas, ние сме ви благодарни, че сте тук днес, и казвам това от името на Европейския парламент, но и по-специално от мое име.
Ние уважаваме много и признаваме това, което вие правите в най-трудни обстоятелства.
Вярваме ви, защото вие сте човек на посредничеството, помирението, а по този начин и на мира.
Желаем ви успех.
Сега ви каня да вземете думата и да предадете вашето послание към Европейския парламент.
Приветстваме ви топло с добре дошли в Европейския парламент, уважаеми гн Президент.
(Ръкопляскания)
Президент на палестинската автономия (транскрипция на устния превод на английски език от оригинала на арабски). - В името на Бог, всеблаг, всемилостив.
Почитаеми гн Председател Pöttering, госпожи и господа, членове на Европейския парламент, преди всичко искам да изкажа моята благодарност на почитаемия Председател на Европейския парламент, гн Pöttering, и на всички вас за това, че ми давате тази възможност да се изкажа пред това достойно събрание.
Идвам при вас от Палестина, чийто народ страда от една от най-продължителните военни окупации в съвременната история.
Палестина е дълбоко наранена от най-насилствената, потресаваща и ужасяваща военна агресия - агресия, насочена към живота на деца, жени и възрастни хора, към техните домове, средства за препитание, стопанства, фабрики и училища.
Тя е насочена към питейната вода, канализационните системи и електроснабдяването, както и към болници, съоръжения, пътища и мостове.
Да, израелската война е насочена преди всичко към средствата за препитание на моя народ, инфраструктурата и бъдещето му, както и бъдещето на Палестинската държава, за която дълго време работихме заедно и за установяването на която ние продължаваме да работим.
Вие видяхте, заедно с останалия свят, изгорените и разпръснати останки на деца.
Вие чухте виковете на мъже, жалбите на деца и жени, които са загубили повечето от членовете на семействата си.
Да, вие видяхте майката, която беше убита, докато държеше своите бебета в ръцете си.
Вие видяхте бащата, който загуби петте си деца в ракетните нападения, и момичето Balousha, която спеше до сестрите си и се събуди от звуците на експлозиите, които ги убиха всичките, и стотиците деца, чиито домове се срутиха върху главите им.
Видяхте и училището Al-Fahura, смятано за безопасно от хората на Jabalia, които потърсиха убежище в него, и как бомбите отнеха живота на тези невинни бежанци, в резултат на което загинаха повече от 40 души.
Тези хора имаха семейства, имена, имаха свои истории, амбиции и надежди.
Освен тях бяха ранени повече от 100 души.
Наред с тези невинни жертви паднаха и ценностите на човешката съвест, принципите на Организацията на обединените нации и нейното задължение да защитава международния мир и сигурност.
Можете да си припомните също, че централата на ООН, нейните училища, клиники, складове за храни и медикаменти не бяха пощадени в тази безумна война срещу нашия мирен и издръжлив народ в Газа.
Дойдох при вас от Палестина, госпожи и господа, с въпрос от едно момче на име Luay, което загуби зрението си от бомбите.
То ме попита кой ще върне в очите му светлината на надеждата, светлината на живота, и на неговия народ светлината на свободата и мира.
Да, госпожи и господа, това са ужасни сцени и картини.
Това е последствието от войната, която доведе до смъртта на повече от 1 400 мъченици и остави повече от 5 000 ранени, повечето от тях невинни цивилни, като голям процент от тях бяха деца, жени и възрастни хора.
Около 500 души от ранените са все още в критично състояние и умират всеки ден, в добавка към пълното унищожение на повече от 4 000 домове, сгради и около 20 000 други жилища.
Това означава, че около 90 000 души останаха без дом и бяха принудени да отидат другаде.
Освен широкомащабното разрушение на системи за електроснабдяване, водоснабдяване и канализация, освен пътищата и жизненоважните съоръжения, обществени и частни сгради, тази израелска война отне плодовете на положения с кръв и пот труд на нашия палестински народ, на стотици хиляди палестинци, които работиха цял живот и загубиха плодовете на своя труд.
Тя унищожи и създаденото от националната Палестинска автономия в продължение повече от 15 години.
Голяма част от тази инфраструктура и много от тези съоръжения бяха създадени благодарение на приноса на вашите и други приятелски държави.
Това е картината на последствията от тази война.
Тя се води паралелно с друг вид агресия спрямо нашите земи, нашите фермери и нашата национална икономика, която се води ежедневно на Западния бряг.
Изграждането на израелски селища не е прекратявано изобщо.
Политиката на заселване доведе до продължаване на строителството на разделителната стена, както и до увеличаване на барикадите, контролните пунктове и бариерите, обсадили градовете, селата, малките поселища и лагерите за бежанци на Западния бряг, включително Ерусалим.
Напротив, търговете за изграждане на селища се увеличиха 17 пъти през последната година в сравнение с годината преди Анаполис.
Броят на контролните пунктове нарасна от 580 на 660.
Военните нахлувания не спряха, нито пък ежедневните арести, а понякога и убийства на граждани; тормозът от страна на заселниците и техните въоръжени нападения и изгаряния на домове, каквито имаше в Хеброн, Наблус и други райони; както и терористичните нападения, извършвани от заселници срещу фермери през сезона на маслините, които се считат от нашия народ за символ на мира и живота, а не просто средство за препитание на десетки хиляди палестински семейства.
Тази трагична сцена на израелски нахлувания и агресии на Западния бряг, включително Източен Ерусалим, потвърждава пред нас и пред света, че това което се извършва, е агресия срещу целия палестински народ, неговото бъдеще и законните му национални права.
Това е агресия и война срещу бъдещето на мира и всеотдайните международни усилия, полагани за установяването на мира.
Това несправедливо ембарго спрямо нашия народ в Газа и войната срещу него са само епизод от непрекъснатата поредица от мерки, целящи да отделят Газа от останалата част от окупираните палестински земи, а също така и да маргинализират Газа и целия наш народ, и да попречат на нашия народ да постигне своята крайна цел: край на окупацията, постигане на свобода и право на самоопределение, и установяване на независима Палестинска държава в земите, окупирани през 1967 година, с Източен Ерусалим като нейна столица.
Това се потвърждава от ескалиращата политика на заселване, независимо от всички усилия и споразумения, включително доклада на George Mitchell от 2001 г., последното от които беше Споразумението от Анаполис, което обещаваше на палестинския народ държава в края на 2008 г.
Кулминацията на Споразумението от Анаполис обаче беше разрушителна война в Газа и война за заселване на Западния бряг, включително Ерусалим.
В Анаполис светът обяви провала на едностранните и военните решения.
Ние също обявихме, че Израел трябва да поеме ангажимент за прекратяване на заселническите действия, за да проправи пътя към политически процес, който ще сложи край на окупацията и ще представлява реализация на правото на двудържавно решение - Палестинска държава и Израелска държава.
Реалността обаче ни доказва, че Израел все още се ръководи от начин на мислене, подчинен на войната и заселването, независимо че неговите управляващи говорят за двудържавно решение.
Ние не трябва да се отнасяме към Израел като към държава, на която не се държи отговорност, която стои над международното право.
Трябва да сложим край на тази практика и да държим управляващите в Израел отговорни за техните нарушения на международното и хуманитарното право.
(Ръкопляскания)
Същевременно трябва да подчертаем, че успехът на операциите за предоставяне на помощи, както и повторното заселване на семейства, чиито домове са били разрушени, налага необходимост от вдигане на ембаргото, отваряне на контролни пунктове и кръстовища, както и да бъде държан Израел отговорен за неговия ангажимент по Споразумението за движение и достъп от 2005 г., което ще доведе до приток на помощи, оборудване и материали, необходими за възстановяването и нормалното движение на стоки и лица.
Това важи за всички контролно-пропускателни пунктове в Газа - не само Рафа - и се отнася също така и за свободата на движение на Западния бряг и коридорите за сигурност между Западния бряг и Газа, за да подчертае единството на палестинската земя и нейната икономика.
Тук бих искал да поздравя усилията на Агенцията на ООН за подпомагане и строителство за палестинските бежанци в Близкия изток (UNRWA) за непрекъснатата й работа, въпреки всички обструкции и пречки, в помощ на нашия народ.
Призовавам вашата организация и други организации да подкрепят усилията й във всички области.
Националното помирение и формирането на правителство на националното помирение представляват един от нашите приоритети.
Ние сме отворили вратата за това помирение, което ще сложи край на разделението и катаклизмите, а също така и на призивите за разделяне на Газа и Западния бряг.
Предупреждавахме за попадането в този капан, в който Израел иска да попаднем.
Затова в началото на юни ние призовахме за безусловен диалог.
Приехме работния документ на Египет.
Вратите ни още са отворени, няма да допуснем разделянето на нашия народ и на неговото географско единство, ще продължим нашите целенасочени усилия за справяне с всеки опит за разделяне.
Знаем за намеренията и плановете на регионалните сили, и за тенденциите, които поддържат и насърчават разделянето.
Тези сили пречат на египетското решение, което ще сложи край на вътрешните спорове и разделения.
Това решение се подкрепя на арабско равнище от Арабската лига и от Резолюция 1860 на Съвета за сигурност, в изготвянето на което аз лично съм участвал, заедно с арабски и европейски министри.
Бих искал да подчертая, че ние ще продължим своите усилия за постигане на нашата най-благородна цел, която е да бъде намерено решение за арабско-палестинската кауза, тъй като статуквото оставя бъдещето в неизвестност, а нашия народ - жертва на политиката на война, агресия и екстремизъм.
След като постигнем правителство на националното помирение въз основа на програма, която е поддържана от арабските държави и в международен план, това ще ни помогне в намирането на изход, както и в усилията ни за възстановяване, в полза на нашия народ и за подготовка за президентски избори и избори за законодателен орган.
Надявам се това да получи вашата подкрепа и също така се надявам, че вие ще ни помогнете в организирането и наблюдението на такива избори, какъвто беше случая през 1996 г. и 2006 г.
Надяваме се също, че ще можем да разчитаме на вашата подкрепа за освобождаване на Председателя на Палестинския законодателен съвет и всички членове на парламента, които бяха арестувани и още са затворници на Израел.
(Ръкопляскания)
Същността на конфликта в нашия регион е израелската окупация.
Това е конфликт между надеждите и стремежите на нашия народ да се отърве от тази окупация и опита на Израел да унищожи тези стремежи, както и да попречи на международните усилия, насочени към създаването на Палестинска държава с мирни средства.
Нашият народ е обърнал поглед към вас и всички нации, които обичат мира и справедливостта, и ви призовава: дошло е времето международната общност да поеме своята правна, политическа и морална отговорност, за да осигури адекватна международна защита за този народ, и да му даде възможност да се освободи от окупацията и да живее в мир и свобода.
Тук отново искам да подчертая нашето и вашето искане за изпращане на международни сили, за да бъде защитен нашият народ.
Ние сме слушали за международните усилия и тези на арабските държави за възстановяване на Газа.
Вярно е, че тези усилия трябва да бъдат реализирани колкото е възможно по-скоро, за може нашият народ да си върне надеждата и вярата, но се чудя докога на Израел ще се предоставя свобода да унищожава ресурсите и инфраструктурата на арабския народ.
Затова международната общност трябва да предотврати повторението на изминалите събития и трябва също така да призове Израел да спре разрушителната си политика.
Бих искал да повторя своята благодарност към Европейската комисия за помощта й при възстановяване на учрежденията и институциите на Палестинската автономия.
Искам да подчертая, че сериозните и последователни преговори не могат да бъдат продължени без пълно спиране на заселването - включително това, което е известно като естествено разширяване - и всякакви блокове на заселници и всякакви видове ембарго.
Бих искал да потвърдя пред вас, че постиженията на палестинското правителство по отношение на укрепването на мира, обществения ред и стабилността не могат да бъдат игнорирани от когото и да било.
Израел трябва да спазва сроковете си и трябва да спре да подкопава усилията на палестинското правителство чрез нахлувания и арести.
Той трябва също така да спазва статута на палестинското правителство по отношение на правото и сигурността, и да позволи на правителството да реализира своите жизненоважни икономически проекти, без да използва претексти като "G" зоните и други примери.
Вече не можем да преговаряме за края на окупацията.
Необходимо ни е окончателно приключване на окупацията, т.е. на земята, която е окупирана от 5 юни 1967 г., както е показана на пътната карта.
Не можем да се върнем към преговори по частични и допълнителни въпроси, когато няма решение на основната причина - край на окупацията, и съществува ескалация на строителството на селища, която се стреми да затвърди и задълбочи тази окупация, както и ареста на 11 000 палестински затворници.
Това, и само това, ще позволи да се върне доверието в мирния процес от страна на нашия народ и народите в региона като цяло.
Това, което ни е необходимо, госпожи и господа, е възстановяване на Газа, но и възстановяване на мирния процес.
Това е наша колективна отговорност.
Европа, която поддържаше в миналото - и продължава да поддържа - принципите на сигурността и справедливостта в нашия регион и в света, днес трябва да подчертае, повече от всякога, своята роля в едно последователно и ясно партньорство с администрацията на президента Obama, Четворката и международната общност.
Избирането на президента Obama и заявените от него позиции, в допълнение към неговата инициатива да назначи гн George Mitchell като свой специален пратеник, са окуражаващи инициативи, които ще изгладят пътя на преговорите и целия политически процес.
Искам да кажа съвсем честно, че нашето арабско решение е да бъде реализирана арабската мирна инициатива - арабската мирна инициатива, която е част от пътната карта и стана ислямска мирна инициатива, включваща 57 мюсюлмански държави.
Тази инициатива трябва да бъде реализирана изцяло.
Както вече казах, тази инициатива е част от пътната карта, приета от Съвета за сигурност, съгласно Резолюция 1515.
Не можем да избираме и преговаряме за нейната основа, която се опира на международното право.
Това е последната възможност за нас за истински и справедлив мир в нашия регион.
Всички страни, и особено Израел и Четворката, трябва ясно и честно да заявят позицията си в това отношение.
Трябва да изтъкнем, че арабската мирна инициатива стана и ислямска инициатива.
Това е инициатива, която призовава за земя и мир.
Веднага след като Израел се изтегли от всички окупирани територии, 57 арабски и мюсюлмански държави са готови да нормализират отношенията си с Израел.
Това е историческа възможност, която не бива да се пропилява.
Госпожи и господа, сцените на смърт и разрушение разтърсиха съвестта и чувствата на милиони хора по света, включително от приятелските държави от Европа.
Нашият народ оценява тази жива човешка съвест, но трябва да подчертаем в това отношение, че народът на Палестина няма да загуби волята си за свобода и живот.
Той очаква вашата подкрепа в борбата си за правото на свобода и независимост, за да може да изгради своето бъдеще и да даде на децата си правото на безопасен живот, развита училищна система и светло бъдеще в родината - тази родина, която заслужава живот и сигурност.
Госпожи и господа, нашият велик палестински поет Mahmoud Darwish, многократно е казвал "Тази земя заслужава да живееш за нея".
В това отношение бих искал да изкажа моята дълбока благодарност и признателност към вас, от името на народа на този велик поет, за това, че станахте домакини на събитията в чест на неговата годишнина.
Този поет е символ на палестинския патриотизъм.
Той е поет на човечеството.
На Mahmoud Darwish мога да кажа: "Твоята още ненаписана поема за децата на Газа, за техните страдания и надежди, ще бъде написана от поет, който ще бъде едно от тези деца, които поддържат твоя дух, така както ти поддържаше тяхната кауза и техните малки мечти".
Благодаря ви за вниманието.
(Продължителни ръкопляскания)
Президент Abbas, бих искал да ви благодаря от името на Европейския парламент за това, че дойдохте тук, в Страсбург, и говорихте пред нас.
Сега имаме общата задача да работим за мир.
Ние в Европейския съюз и в Европейския парламент искаме да бъдем честни посредници за мир.
Искаме народът на Израел да живее в сигурни граници и искаме народът на Палестина да живее в сигурни граници.
Наша отправна точка е човешкото достойнство Палестинските момичета учат в училище също така старателно, както израелските.
Израелските момчета обичат да играят футбол също както и палестинските.
Трябва да дойде време за мирно съвместно съществуване, каквото имаме в Европа.
Това е нашето желание за Близкия изток.
Пожелаваме ви, гн Президент, пълен успех във всички ваши усилия за постигане на мир.
Сигурната Палестинска държава и сигурната Израелска държава - и този коментар е насочен към Израел - не трябва да остават само някаква визия за бъдещето.
Това трябва да стане реалност и трябва да се случи в рамките на нашия живот.
Ако наистина желаем това да се осъществи, тогава ще можем и да го постигнем.
(Ръкопляскания)
Гн Президент, бих искал да ви благодаря.
Ако обстоятелствата позволят, ще се видим отново на 23 и 24 февруари.
Бюрото на Евро-средиземноморската парламентарна асамблея ме помоли да посетя Палестина и Израел.
Ще водя делегация, която ще пътува до Газа, и ще посетим области в южен Израел.
Ако програма ви позволява, а аз се надявам това да е възможно, ще се срещнем в Рамала.
Ще посетя, разбира се, и Ерусалим.
Ние искаме да помогнем - желаем това и с разума, и със сърцето си - за да бъде възможен мирът между Израел и Палестина, между Палестина и Израел в Близкия изток.
Президент Abbas, бихме желали да ви благодарим за усилената работа и да ви насърчим да продължите по пътя на помирението, компромиса и мира.
Благодарим ви за вашето посещение в Европейския парламент.
(Ръкопляскания)
- (EN) Гжо Председател, преди четири месеца един полски инженер беше отвлечен в Пакистан.
Той е в плен на талибански похитители, които заплашват да го екзекутират днес, ако исканията им не бъдат изпълнени.
Призовавам Парламента да подкрепи правителствата на Полша и Пакистан в усилията им да осигурят освобождаването на моя сънародник.
1.
Санкции срещу работодатели на незаконно пребиваващи граждани на трета държава (
Преди гласуването:
Гжо Председател, с ваше позволение бих искал да помоля Съвета, с подкрепа от другите групи, да приложи следната официална декларация към директивата и затова да отложи гласуването на Законодателната резолюция.
Ще прочета декларацията, която се надявам да бъде приложена:
"Европейският парламент и Съветът заявяват, че правилата за подизпълнителите, договорени в член 9 от настоящата директива, не накърняват други разпоредби по този въпрос, които е възможно да бъдат приети в бъдещи законодателни инструменти."
Действащ председател на Съвета. - (EN) Гжо Председател, председателството си взема бележка за предложената декларация.
То обаче трябва да информира членовете на Европейския парламент, че не може да поема ангажименти от името на Съвета, без да се консултира с него.
Гжо Председател, разбирам, че Съветът трябва да се срещне официално с Комитета на постоянните представители.
Моля председателството да предложи официално тази декларация да бъде добавена и по тази причина искам гласуването на резолюцията да бъде отложено до следващото пленарно заседание, за да има време Съветът да проведе своите официални консултации.
2.
Подобряване на енергийната ефективност чрез информационните и комуникационни технологии (гласуване)
3.
Репатриране и заселване на затворници от лагера в Гуантанамо (гласуване)
Време за гласуване (продължение)
Обяснение на вот
(DE) Гжо Председател, по време на последното официално заседание попитах дали използването на камерата не може да бъде улеснено, като се остави едно място празно.
Днес отново не беше така.
Камерата не беше върху мен, а върху генерал Morillon и след това върху г-н Grosch.
Може би ще е възможно да се направи така, щото и работата на оператора, и нашата работа да бъдат улеснени.
- Благодаря ви, г-н Rack, ще напомним на службите.
Устни обяснения на вот
- (EN) Гжо Председател, накрая гласувах за този доклад, защото като цяло всички ние сме "за" опазването на нашата околна среда.
Това е благородна традиция на моята партия - Консервативната партия във Великобритания - но мисля, че трябва да направя две допълнения към това.
Първото допълнение е, че можем да имаме правилна политика спрямо измененията на климата само ако всички се присъединят към нас.
Просто е загуба на време за Европейския съюз, или за отделна държава, да има политика.
Затова трябва да включим държавите от Азия.
Второто допълнение е, че в несигурните времена, в които живеем, една политика спрямо измененията на климата трябва да бъде подсилена с необходимостта от енергийна сигурност.
Изправени сме пред ситуация в света, в която всички наши държави се нуждаят от леснодостъпни доставки на енергия.
Това трябва да е определящ фактор, защото без него икономиките, благосъстоянието и благополучието на нашите народи не могат да бъдат поддържани.
- (PL) Г-жо Председател, аз също искам да се изкажа по предмета на тази директива.
Гласувах против директивата, защото съм категорично убеден, че тя е изключително опасна и представлява заплаха за развитието на Европа.
Тя съчетава очевидния въпрос от необходимост от разумно опазване на околната среда с крайно лицемерна идея, а именно, че хората могат да повлияят на цикличните промени в нашия климат.
Именно тази част, т.е. въпросът за намаляване на емисиите на въглероден двуокис, съставлява най-важния раздел на този документ.
Огромните суми пари, изчислени на стотици милиарди, които ще бъдат изхарчени за тази цел, ще бъдат напълно пропилени, а вместо това биха могли да бъдат използвани за създаване на реална екологична и енергийна сигурност в Европейския съюз.
Това е много лошо и трагично неудачно решение.
- (EN) Г-жо Председател, няколко параграфа и раздели на доклада Florenz, по-специално параграф 190, се отнасят до приноса на земеделието за измененията на климата.
И докато неинтензивното обработване на земята или такова, целящо опазване на почвите, е опция за повечето държави в ЕС и има икономически ползи и ползи, съобразени с измененията на климата - и по мое мнение заслужава много по-голяма подкрепа - дебатът за земеделието и проучванията са съсредоточени повече върху отделяния метан и азотен окис от преживните животни.
И макар че има напредък, не подкрепям държавите-членки, които трябва да постигнат целите си за намаляване на емисии в нетърговските сектори чрез принудително намаляване на стадата добитък в Европа.
Нека не забравяме, че това, което не произвеждаме тук, в Европа, ще го внасяме.
Един килограм говеждо, произведено в Бразилия, води до шест пъти повече емисии на въглероден двуокис за един килограм говеждо, произведено в Ирландия.
(PL) Гжо Председател, европейската икономика е най-големият вносител на изкопаеми горива.
Едно увеличение на цената на тези горива, поради по-голямото търсене и по-високите разходи за добиването им, може да окаже значително, отрицателно въздействие върху качеството на живота на нашите граждани и да направи икономиката на Европейския съюз по-малко конкурентоспособна.
Усилията за пестене на енергия и въвеждане на чисти енергийни ресурси, които произвеждат енергия при стабилни и относително ниски цени, могат да противодействат на тази тенденция.
Използването на научни изследвания и прилагането им за разработване на технологични решения ще намали автоматично емисиите на въглероден двуокис.
Разпространяването на противоречиви теории и плашенето ни с информация за въглеродния двуокис обаче няма добавена стойност и прави по-труден техническия и материален процес на намаляване на емисиите на въглероден двуокис и ограничаване на използването на изкопаеми горива за производство на енергия.
Подкрепям всички технически и научни дейности, насочени към намаляване на използването на изкопаеми горива.
За съжаление обаче, не мога да се съглася с теориите, изложени в доклада на гн Florenz.
Не подкрепям доклада.
- (CS) Гжо Председател, бих искала да благодаря на Karl Florenz за усилията му и за демократичния начин, по който ръководеше временната комисия по изменение на климата.
Макар че първоначалният доклад беше много по-добър от този компромисен текст, независимо от всичко аз гласувах за него.
В днешната делова дискусия по същество бяха изразени много широка гама от възгледи, някои от тях критични, но всички споделящи мнението, че измененията на климата са в ход и че няма съмнение, че при днешното равнище на цивилизацията ние можем да им повлияем и наша отговорност пред бъдещите поколения е да постигнем съгласие за ефективни мерки.
Никоя от тях не е панацея и всички те трябва да се прилагат на всички континенти.
Вярвам, че чешкото председателство, въпреки крайните възгледи на чешкия президент, ще успее да привлече нови начинания от САЩ.
- (CS) Гжо Председател, госпожи и господа, аз гласувах против доклада Florenz.
Приемането на този доклад е лоша новина за гражданите на ЕС.
Климатът на земята се е променял, променя се и ще се променя независимо от това дали ние го желаем.
Това няма да бъде повлияно по никакъв начин от абсурдните начинания, които ЕС си налага в това отношение.
Докладът Florenz твърди, че начинанията, приети от ЕС през 2007 г., са недостатъчни и че трябва да бъдат увеличени.
Не съм съгласен с това.
Докато ЕС е единствената част от света, която намалява своите емисии, целта за намаляване на глобалните емисии няма никога да бъде постигната.
Ще постигнем само това, че голяма част от европейските предприятия ще се преместят и ще бъдат загубени работни места.
Авторите на доклада искат да променят всичко в Европа, от менютата за хранене до туризма, като социалният туризъм трябва да се превърне в официална цел.
Дори Мао Дзедун би се гордял с такава културна революция, при която всичко старо се изхвърля и се заменя с ново.
Никой разумен човек не би се съгласил с такъв подход, и затова аз гласувах против него.
- (PL) Гжо Председател, около 70 % от повърхността на земята се състои от вода; нашите водни запаси, особено от питейна вода, намаляват със заплашително темпо.
Все по-големи области от нашата планета се изправят пред заплахата от недостиг на вода.
Колкото по-бързи са темповете на развитие, толкова по-голямо е търсенето на вода.
Проучванията показват, че колкото по-богати стават обществата, толкова повече се увеличава търсенето на вода.
Няма прогрес без вода.
Много региони балансират на ръба на катастрофата.
Поддържането на статуквото по отношение на управлението на водите може да доведе до ситуация, в която достъпът до вода не само ще предизвика спорове, но ще доведе до войни.
По-скоро материалното положение на страните, а не военните способности, които притежават, ще определи успеха им.
Недостигът на вода ще доведе в много кратък срок до хранителна криза.
Необходима ни е подходяща интегрирана политика, която ще помогне за запазване и възстановяване на нашите водни запаси.
Необходимо е да рационализираме използването на водите.
- (EN) Г-жо Председател, позволете ми да обясня защо гласувах против доклада Florenz за измененията на климата.
Политиките, свързани с измененията на климата, до голяма степен се основават на паникьорски идеологии.
Доказателствата за измененията на климата са противоречиви.
Хипотезите, които хвърлят вината за тези изменения върху човека, са най-малкото спорни.
Човекът се разглежда като същество, което е вредно за околната среда, без да дава никакъв полезен принос.
Не споделям това виждане.
Съдържанието на доклада е пряка последица от съществуващата от известно време модерна "зелена" идеология, според която трябва да поставяме природата и планетата на първо място, и че не можем да се грижим за хората, техните потребности и интереси.
Малкото изменения и допълнения към доклада, призоваващи към по-нататъшен напредък по въпроса за атомната енергия и в подкрепа на напредването в сферата на ядрения синтез, едва ли могат да смекчат негативното му въздействие върху цялата европейска икономика и селско стопанство.
Гласувах против доклада, защото той е предпоставка за съществени политически проблеми.
Вместо да извеждаме на преден план идеи, от които никой не се интересува, трябва да се погрижим за хората и техните потребности.
- (EN) Г-жо Председател, подкрепих този доклад главно защото параграфите, във връзка с които изпитвах известна загриженост, бяха или заличени, или променени по начин, който намирам за целесъобразен.
Те бяха свързани конкретно със земеделието и животновъдството.
Искам да подчертая, че Европейският съюз е намалил значително животновъдната продукция поради реформите във връзка с общата селскостопанска политика в миналото, че сега сме вносители на говеждо и говеждо се произвежда другаде, а с това е свързана и загрижеността за измененията на климата.
Това всъщност ни показва колко е важно да има глобален консенсус в това отношение, и че Европа би могла да има водеща роля. Ние трябва да се опитаме да настояваме другите да ни следват, защото само ще си навредим, ако се окажем единствените, които сме на висота.
И накрая, подкрепям идеята в този доклад за конкретна година, посветена на предоставяне на информация и подход към въпроса по начин, който ще привлече хората към нас.
В тази област вече се върши добра работа.
- (EN) Г-жо Председател, гласувах за този доклад, защото мисля, че за пръв път Европейският съюз е в синхрон със Съединените щати.
Президентът Обама бе избран, като каза, че ще постави околната среда на първо място в своите програми.
Не зная обаче дали моите избиратели ще приемат, че ние ще играем важна роля.
Дори ако Съединените щати и Европейският съюз действат заедно, за да ограничат емисиите на въглерод, ние трябва да вземем предвид какво ще стане, ако не направим достатъчно, за да насърчим развиващите се Индия и Китай да направят същото - чрез трансфер на технологии и като помогнем на китайците и индийците да намерят най-съвременните нисковъглеродни технологии, които ние можем да изнесем, и да им помогнем да партнират.
Факт е в настоящия момент, че на всеки две седмици Китай пуска в действие въглищни електроцентрали с интензивни емисии на въглерод.
Така че, как си помагаме да ограничим тези неща, без да помогнем за трансфера на технологии?
(EN) Г-жо Председател, отново виждаме Европейския съюз да живее във виртуален свят - свят, който съществува само в резолюциите на Парламента, в съобщенията на Комисия и в съобщенията за пресата на Съвета.
Ние осъждаме глобалното затопляне, и все пак нашето ежемесечно странстване между Брюксел и Страсбург генерира хиляди тонове парникови газове.
Ние хленчим за устойчиво използване на земята, а общата селскостопанска политика насърчава изсичането на живите плетове, използването на химически торове и изхвърлянето на излишъците на уязвимите пазари на Третия свят.
Ние проповядваме опазване, а общата политика в областта на рибарството създаде екологично бедствие, като заличи онова, което трябваше да бъде голям възобновяем ресурс.
Колеги, мислите ли, че нашите гласоподаватели не са забелязали?
Мислите ли си, че като злия демон на Декарт можете да манипулирате реалността им, като контролирате възприятията им?
Факт е, че нашите гласоподаватели прозряха действията ни много отдавна и затова при всяка възможност гласуват с "не".
Ако мислите че не съм прав, докажете го.
Поставете Договора от Лисабон на гласуване чрез референдум: Pactio Olisipiensis censenda est.
- (CS) Въпреки че гласувах за доклада Fava, аз имам фундаментални резерви по отношение на заглавието на директивата, която предвижда санкции срещу работодателите на незаконно пребиваващи граждани на трети държави.
Това е лицемерно, когато черната икономика включва и милиони европейски работници, търговци, домашни прислужници и други, а хармонизирането на санкциите трябва да важи за работата на черния пазар, независимо откъде идва наемният работник.
- (NL) Делегацията от нидерландската Партия на труда (PvdA) подкрепя целта на тази директива, а именно да накаже наемането на нелегални имигранти с оглед възпирането на незаконното полагане на труд като един от факторите, които привличат незаконни имигранти, като същевременно цели да предотврати и контролира експлоатацията на мигриращите.
Въпреки редицата положителни елементи в този компромис, ние се чувствахме принудени да гласуваме против него по редица причини.
Първоначално имаше отговорност, която покриваше цялата верига до главния изпълнител.
За съжаление, тази клауза не оцеля в компромиса между Съвета и Парламента и сега съществува ограничение до първия етап на възлагане на външни изпълнители или подизпълнители.
Това е непродуктивно и насърчава повече възлагане на външни изпълнители, за да се избегне социалната отговорност.
Освен това няма достатъчни гаранции, че мигрантите ще бъдат защитени, а работодателите наказани за нарушаване на правилата.
Мигрантите няма да имат право да получат неизплатените им заплати, преди да бъдат депортирани, нито ще им бъде разрешено да изчакат заплащането си в Европейския съюз.
Шансовете им да получат парите си, след като бъдат депортирани, са нулеви, Това означава, че незаконните имигранти, които станат жертва на експлоатация и искат да се борят за правата си, едва ли имат някакъв шанс.
(EN) Гжо Председател, аз се въздържах при това важно гласуване в Парламента.
Аз, разбира се, не съм "за" това незаконни имигранти да идват в нашите държави и да заемат работните места на онези, които отдавна са си платили данъците и са заслужили правото си, но мисля, че тук отговорността трябва да пада по принцип не върху работодателите, а върху националните правителства на отделните държави.
Този въздържателен вот ми дава възможността да впиша в протокола моето виждане, че нашето настоящо британско правителство претърпя жалък провал да установи правилна имиграционна политика в собствената ни страна - имиграционна политика, която проследява както влизащите, така и излизащите, която осигурява честно отношение към онези, които имат право да влязат и онези, които нямат, и - преди всичко, политика, която ще поддържа добри отношения между расите и в общността, въз основа на факта, че според хората във Великобритания има правилен и точен баланс между онези, които идват, онези, които са тук, и онези, които напускат.
(IT) Г-жо Председател, искам да повдигна процедурен въпрос, защото доколкото разбирам, не сме гласували по доклада Fava.
Не виждам как можем да дадем обяснения на вот, след като не е проведено гласуване.
Гласувахме по доклада, не сме провели окончателно гласуване, затова хората могат да поискат да се изкажат по предишните гласувания.
- (PL) Г-жо Председател, демографската криза е едно от най-важните предизвикателства, пред които ще се изправи Европейският съюз в близко бъдеще.
Ниската раждаемост и по-голямата средна продължителност на живота означават, че обществото ни застарява.
Междувременно все по-малка група граждани ще трябва да плащат свързаните с това разходи.
Недостигът на кандидати за определени работни места означава, че се наемат незаконни имигранти, тъй като цената за техния труд е значително по-ниска.
Незаконната трудова заетост трябва да се наказва, а отрицателните последици от нея трябва преди всичко да бъдат почувствани от работодателите, и едва по-късно да засегнат самите работници.
Директивата определя съответни административни изисквания, които трябва да бъдат изпълнени от работодателите.
Тези изисквания обаче не бива да бъдат прекалени, тъй като могат да окажат неблагоприятно въздействие върху положението на лица, които са влезли легално в Европейския съюз и притежават валидни разрешителни за работа.
Задължението да проучат документите на кандидатите може да възпре работодателите да назначават чужденци и в резултат от това да доведе до спад на заетостта и да подкопае пазара на труда.
- (NL) Аз ще гласувам в подкрепа на доклада Fava, макар че той, разбира се, далеч не е съвършен.
При всички случаи искам да изразя своята подкрепа за директивата, която се стреми да реши въпроса с наемането на незаконни имигранти.
Разбира се, това е само върхът на айсберга, тъй като ние трябва да решим и въпроса с трафикантите на хора, мрежите, които оказват подкрепа на незаконните имигранти, и също така, разбира се, правителствата на държави-членки, които легализират незаконно пребиваващите чужденци в големи мащаби.
В края на краищата, именно тази безнаказаност е една от основните характеристики на целия този въпрос за незаконната имиграция.
Незаконно пребиваващите чужденци могат да организират каквито си искат протести, да отправят искания, да внасят петиции без риск да бъдат заловени или да бъдат репатрирани в държавите, от които произхождат.
Трябва да бъде приета политика за репатриране, която е ефективна и която върши точно това, за което е предназначена.
(EN) Г-жо Председател, правото да решавате кой може да пресича границите ви и да се настанява на ваша територия е определящ атрибут на държавността.
В продължение на години Парламентът се стреми да предостави този атрибут на държавността на Европейския съюз, като прави това без съгласието на гласоподавателите и, доколкото може да се прецени от резултатите на френския, нидерландския и ирландския референдуми, пред очите на активната опозиция от страна на гласоподавателите.
Въпросът за незаконната миграция трябва да бъде национален прерогатив, а въпросът за санкциите срещу работодателите на незаконно пребиваващите със сигурност трябва да бъде запазен за държавите-членки.
Ако Европейският съюз иска да разшири юрисдикцията си в тази област, той първо трябва да си осигури пълното съгласие на хората за правната основа, на която възнамерява да направи това.
Това означава Договорът от Лисабон да бъде подложен на референдум.
Pactio Olisipiensis censenda est.
- (EN) Г-жо Председател, това е ужасен законодателен акт.
Ужасен, защото криминализира работодателя, а не криминализира незаконния имигрант.
Това е нелепост.
Това ще породи лоши предчувствия у работодателите всеки път, когато трябва да наемат някого.
Представяте ли си какво ще стане, когато потенциален работодател погледне потенциален работник и започне да задава въпроси от много обезпокоително естество?
В допълнение, това няма нищо общо с Европейския съюз.
Това трябва да е въпрос на националното законодателство и националните правителства - националните парламенти на отделните държави-членки трябва да решават кого искат и кого не искат в държавите си.
Да се криминализират националните работодатели по време на задълбочаваща се рецесия е абсурдно.
Този законодателен акт не бива да се появява на бял свят.
- (CS) Европейският съюз вече може да види първите резултати от общата енергийна политика.
Търговете по схемата за търговия с емисии (ETS) ще започнат през 2015 г., а програмите за възобновяеми енергийни източници вече стартираха.
Само приемането на Договора от Лисабон ще позволи по-ефективно управление на Европейските приоритети в сферата на енергетиката, а те сега се променят.
Най-важно от всичко е политическата независимост.
Енергийните доставки не бива да бъдат източник на политически шантаж.
Вторият приоритет е да се увеличи делът на чистата енергия и възобновяемите енергийни източници.
Това е причината тези технологии, както и атомната енергия и нейната експлоатационна безопасност, и въпросите с отпадъците да бъдат зададени като цели при финансирането на научните изследвания.
Най-важното нещо, което се разкри при тази дискусия е, че трябва да търсим начини за ограничаване на потреблението и да покажем уважение към природните ресурси.
Това обаче започва от образованието на нашите деца.
- (EN) Г-жо Председател, помня какво ми каза някога един лектор, когато бях млад студент - че технологията предлага много решения, но ако искате да постигнете нещо, често ви е нужна политическа и управленска воля, за да постигнете целите си.
Ето ни отново в Европейския парламент.
Говорим за изменения на климата.
Говорим за енергийна ефективност.
Все пак, нека не забравяме, че 12 пъти годишно местим този Парламент от Брюксел в Страсбург, да не споменавам за допълнителните сгради, които имаме в Люксембург.
Това не само струва на данъкоплатците в Европа допълнителни 200 милиона EUR годишно, но и изпуска 192 000 тона CO2 - равностойността на 49 000 балона с горещ въздух.
Затова е време политиците в този Парламент да престанат да изпускат собствения си горещ въздух по повод енергийната ефективност и измененията на климата, да престанат с лицемерието и да затворят Парламента в Страсбург.
(IT) Г-жо Председател, аз карам кола и като шофьор ми е омръзнало от постоянните преследвания, на които сме изложени.
Някои от предложенията, направени в този доклад, са типични примери за това, и по тази причина гласувах против него.
(EN) Г-жо Председател, с неохота подкрепих това, макар че бих предпочел да не гласувам за него.
Причината е, че не можем да създадем ефективност без конкуренция.
Конкуренцията е основният двигател на ефективността на всеки пазар - енергиен или какъвто и да е - и ние тук използваме инструмент - технология - в целия Европейски съюз, за да задвижим пазар за енергийна ефективност.
Определено трябва да развием енергийната ефективност чрез конкуренция в Европейския съюз.
Ако бяхме направили това и ако бяхме потърсили начини да се конкурираме помежду си, за да увеличим нашата енергийна ефективност, щяхме да имаме най-добрия ефективен енергиен пазар на света.
Ето защо казах, че гласувах за това с неохота.
- (EN) Г-жо Председател, преди да кажем "сбогом" на Гуантанамо чрез комбинация от резолюция на този Парламент и изпълнително решение на президента на Съединените щати - порочна комбинация от неприкрита сила - нека просто да спомена за протокола два факта.
Преди всичко, Гуантанамо беше създаден, за да защити всички наши граждани.
Що се отнася до Съединените щати, това подейства.
След 11 септември не е имало нито един терористичен акт в континенталната част на Съединените щати.
Нека при оттеглянето на президента Джордж У. Буш го поздравим за делата му в това отношение.
Разбирам, че изрекох думи на върховна ерес в тази зала, като казах това, но е вярно.
Второ, нека не забравяме също, че макар че давахме доста леко съвети на американците, да видим какво прави Европа сега, за да сподели бремето за някои от тези затворници и да защити нашите хора от бъдещи терористични нападения.
Аз няма да си мълча.
(EN) Г-жо Председател, винаги готов да се ангажира с някоя нашумяла идея, днес Европейският парламент поиска държавите-членки да отворят вратите си за задържаните от Гуантанамо, в същия ден, в който службите за сигурност разкриха, че Mullah Sakir, който беше освободен миналата година, сега е във висшето командване на Ал Кайда и насочва нападенията срещу британски войски и войски на НАТО в Афганистан.
В същия ден ние декларираме, че ЕС е отворен дом за такива терористични активисти.
Луди ли сме?
Помнете, че веднъж допуснати и узаконени като граждани, такива хора могат да се движат свободно из всяка държава-членка в ЕС.
Надявам се, че онези, които гласуваха за това безумие, ще могат да гледат, когато всичко се обърка.
- (CS) Г-жо Председател, позволете да обясня защо се въздържах от гласуване по резолюцията относно закриването на затвора в Гуантанамо.
Вчерашната дискусия показа, че всички приветстват този популярен, или популистки план на президента на САЩ, но това е всичко, което можем да направим.
Резолюцията съдържа оценки, за които ние нямаме достатъчно проверени разчети или данни.
Посветихме три часа разгорещени разисквания вчера на въпроса къде да сложим затворниците и онези, чиито престъпления не са доказани.
Разбира се, решението зависи от Конгреса на САЩ и някои европейски държави, но не и от Европейския парламент.
Затова не гласувах за резолюцията.
- (NL) Независимо че резолюцията за Гуантанамо съдържа редица елементи, които потвърждават самата основа на правовата държава, аз не съм доволен, разбира се, от основния смисъл на този текст, а именно, че задържаните в Гуантанамо са един вид жертви, които заслужават нашата симпатия.
Те не са съвсем "идеално чисти".
Това са хора заподозрени в извършване на терористични действия, но за които няма убедителни доказателства.
Държавите-членки трябва да направят необходимото за приемане на затворниците от Гуантанамо, или поне така твърди резолюцията.
Това е проблематично, да не кажа нещо повече.
Проблемът с радикалния ислямски фундаментализъм според мен е доста съществен в Европа и е доказателство за известно недоглеждане в желанието да се води борба с тероризма, но същевременно се отварят широко вратите за хора, за които се подозира, че имат връзки с Ал Кайда, талибаните и сродни групировки.
- (EN) Госпожо Председател, в продължение на години този Парламент критикуваше Съединените щати за суспендирането на гражданските свободи, свързано със съоръжението за сигурност в Гуантанамо.
Моят глас беше един от тези, които изразяваха загриженост.
Аз приех, за разлика от някои в този Парламент, че това са трудни и чувствителни въпроси.
Редица задържани бяха освободени, само за да бъдат задържани отново по бойните полета на Афганистан.
Един се самовзриви на пазар в Ирак, убивайки десетки хора.
Въпреки това, някои принципи са абсолютни и не бива да бъдат принасяни в жертва на прибързаността.
Един такъв принцип е, че никой не бива да бъде задържан без да е обвинен в някакво престъпление.
Колеги, ние започвахме всяка от нашите резолюции за Гуантанамо с тържествени декларации на добра воля.
Ние говорихме, настоявахме, като приятели на Съединените щати.
Е, ето го нашия шанс да оправдаем тези големи приказки.
Администрацията на САЩ, като прави онова, за което отдавна настоявахме, моли за нашата помощ.
Да не я предоставим би било подло, непоследователно, лицемерно и с обратен ефект.
- (EN) Г-жо Председател, онези от нас, които вярват в свободата, свободата на личността и правовата държава, в продължение на години се стремяха да убедят нашите американски приятели да закрият лагера в залива Гуантанамо или да прекратят задържането там.
Затова държавата, която нарича себе си лидер на свободния свят, не може да загърби тези ценности за свое удобство, въпреки разбираемата загриженост за сигурността.
Сега, когато президентът Обама обяви закриването на лагера в Гуантанамо, ние би трябвало да помогнем по всякакъв възможен начин.
Обаче не Европейският съюз трябва да определя кой да влиза в държавите от Европейския съюз.
Това трябва да направят държавите-членки, и нека да призовем държавите-членки на Европейския съюз да изпълнят своята роля и този път да помогнат на нашите американски приятели.
Те показаха воля.
Те ни послушаха.
Време е ние да ги послушаме, така както европейският политически елит трябва да послуша гласоподавателите, когато референдум след референдум те отхвърлят Договора от Лисабон.
Време е да се вслушаме в гласовете, които имат значение.
- (EN) Г-жо Председател, Магна Харта и habeas corpus са здравата основа, върху която е написана американската конституция.
Те са също здравата основа, върху която са написани законите на моята страна.
Не можете да обвините някого и да го затворите, без да предявите обвинения и без съдебен процес.
Години наред обаче, в този Парламент ние осъждахме президента Буш за това, което правеше в Гуантанамо.
Сега сме в ситуация, в която президентът Обама, съвсем правилно, реши да приключи с това.
След като действащият американски президент се вслуша в това, което имахме да кажем, определено от нас зависи да насърчим държавите-членки да поемат бремето на нашите американски съюзници.
Това обаче не е нещо, което този Парламент може да диктува на други парламенти.
Националните парламенти трябва да решат, че е в техен интерес да помогнат на американците в нужда.
Писмени обяснения на вот
в писмена форма. - (LT) Европа се нуждае от единна стратегическа енергийна политика, която да осигури ефективно използване на ресурсите и свеждане до минимум на въздействието върху околната среда.
Европейският съюз и държавите-членки трябва да осигурят развитието на европейската енергийна инфраструктура, което е наложително в стремежа ни да разнообразим енергийните ресурси на ЕС и да намалим зависимостта от изкопаемите горива.
Днес в ЕС за отопление на сградите се изразходва най-много енергия и на това се дължат най-големите емисии на CO2 - около 40 % от всички емисии на CO2.
В тази област специално има много възможности за пестене на енергия.
Съгласен съм с предложението на докладчика за организиране на информационна кампания за гражданите на национално равнище, насочена към по-ефективното използване на енергията, по време на която ще се правят "термични снимки" на къщите и апартаментите, и на собствениците на имотите ще се предоставя информация за тяхната енергийна ефективност, както и препоръки за финансиране за евентуално модернизиране с използване на микрокредити.
Лошата енергийна ефективност е слабо място на сградите в следсъветската епоха и много собственици не знаят как и с какви средства могат да пестят енергия.
Считам, че е необходимо да се увеличи помощта от структурните фондове с до 15 % (понастоящем 3 %) за реновиране на жилищата.
в писмена форма. - (EN) Британските консерватори приветстват широкия замисъл на доклада на временната комисия по изменения на климата.
Ние считаме, че докладът предлага съществен принос към дебата, който ще доведе до ефективно международно споразумение по измененията на климата в Копенхаген през 2009 г.
Подкрепяме по-конкретно определянето на амбициозни средносрочни и дългосрочни цели за намаляване на емисиите, подкрепата за възобновяеми енергийни източници и повишаване на енергийната ефективност, и призива за устойчив подход към горското стопанство, тропическите гори и обезлесяването.
Вярваме също така, че една икономика с ниски емисии на въглерод ще породи повече нововъведения, което ще създаде нови и конкурентни предприятия и нови работни места в сферите на чистите технологии, възобновяемите енергийни източници и зелените предприятия.
Ние обаче не можем да подкрепим концепцията, че Европейската стратегия за сигурност и Европейската политика за сигурност и отбрана трябва да играят роля при справянето с ефектите от измененията на климата.
Ние също така се противопоставяме силно на позоваването на Договора от Лисабон, по-конкретно на твърденията, че компетенциите на Европейския съюз в областта на измененията на климата не са вече достатъчни.
Считаме, че ЕС разполага с всички необходими правомощия, за да помогне на народите на Европа да работят заедно, да успеят и да дадат водещ пример по отношение на измененията на климата.
Аз гласувах в подкрепа на доклада Florenz, защото съм съгласен с направените препоръки за бъдеща интегрирана политика по измененията на климата.
Този доклад призовава Комисията да следи отблизо и да анализира най-новите резултати от научните изследвания, за да прецени, по-специално, дали поставената от ЕС цел от 2ºC наистина ще постигне очаквания резултат - да бъдат предотвратени опасните ефекти от измененията на климата.
Същевременно той подчертава значението на това, че ЕС и другите индустриализирани държави като група поставят средносрочна цел да намалят емисиите на парникови газове с 25-40 % до 2020 г., както и дългосрочна цел да намалят емисиите с поне 80 % до 2050 г., в сравнение с 1990 г., като същевременно продължават да следват целта за ограничаване на повишаването на глобалната температура до 2ºC над прединдустриалните равнища, при което съществува 50 % вероятност за постигане на тази цел.
в писмена форма. - (EN) Това е доклад, който показва пътя напред и изпраща ясно послание до всички да вземат мерки сега, преди да стане твърде късно.
Не можем да поемаме рискове, когато става въпрос за опазване на природата и човечеството.
Необходима ни е интегрирана политика, за да избегнем дублирането на работата, и трябва да хармонизираме нашите цели и стратегии.
Европейският съюз трябва да поеме водеща роля в борбата срещу измененията на климата и този доклад е една огромна крачка в тази посока.
Правата на живот, сигурност, здравеопазване, образование и опазване на околната среда са основни и наше задължение е да ги защитаваме за идните поколения.
Ние вече знаем за огромните щети, причинявани от измененията на климата, и наш дълг е да сведем тези щети до пределно възможния минимум.
в писмена форма. - (SV) Днес ние гласувахме в подкрепа на доклада на ЕС за бъдещата интегрирана политика относно измененията на климата.
Във връзка с това обаче, бихме искали да подчертаем, че приходите от търговията с емисионни квоти трябва да се предоставят на държавите-членки.
Аз гласувах в подкрепа на доклада "2050: Бъдещето започва днес - препоръки за бъдеща интегрирана политика на ЕС за опазване на климата", защото измененията на климата могат да доведат до необратими катастрофи и ерата на евтините изкопаеми горива е към края си.
Ето защо ЕС трябва да обедини силите си със своите стратегически партньори и да положи всички усилия да намали сегашната си зависимост от изкопаеми горива, и да увеличи значително дела на използваните възобновяеми енергийни източници.
С подходящи инвестиции енергийната ефективност на европейската икономика трябва да нараства, като същевременно замърсяването с парникови газове да бъде намалено с повече от 25 % през следващите 12 години.
ЕС трябва да предприеме необходимите твърди мерки за постигане на следните цели до 2050 г.: намаляване на емисиите на парникови газове, ниво от 60 % на използваната енергия от възобновяеми източници и енергийна ефективност.
Европейската година на творчеството и иновациите може да бъде важна база за сравнение в това отношение и да подчертае фундаменталното значение на инвестициите в научни изследвания и нови технологии.
в писмена форма. - (EL) Измененията на климата са резултат от безотговорната експлоатация на природните ресурси от капитала заради печалба.
ЕС счита, че виновни са работниците, техният начин на живот и потребителските им навици.
Той иска да сложи вълка да пази овцете, като възложи отговорността за смекчаване на измененията на климата точно на онези, които ги причиняват: монополите и мултинационалните компании.
Енергията, водите, горите, отпадъците и земеделското производство биват приватизирани и концентрирани в ръцете на няколко мултинационални компании, сега в името на околната среда.
Безпрепятственото действие на "свободния пазар", либерализацията на пазарите и капиталистическите преструктурирания са ядрото на мерките, предложени в доклада на Европейския парламент.
Споразуменията на ЕС с трети страни изискват либерализация на пазарите и обществените услуги във всички тези сектори.
Включени са цели, като например биогорива, които унищожават огромни гори.
Насърчават се мутациите и се оказва подкрепа за отделни култури, с което се унищожава биологичното разнообразие.
Опазването на околната среда дори се използва като претекст за империалистическа намеса в съответствие с "доктрината Солана".
Зелената икономика, рекламирана от ЕС и САЩ, предлага начин за измъкване с цел свръхнатрупване на капитал, запазване на печалбите на монополите и засилване на експлоатацията на работниците и природните ресурси.
Тя не само не решава нищо, тя задълбочава проблема с измененията на климата.
в писмена форма. - (PT) Аз гласувах в подкрепа на доклада Florenz, озаглавен "2050: Бъдещето започва днес - препоръки за бъдеща интегрирана политика на ЕС за опазване на климата", защото той представя на Европейския съюз, на държавите-членки и техните граждани редица предложения за постигане на амбициозни цели за намаляване на парниковите газове в Европейския съюз.
Бих искала да подчертая, че въпросът с измененията на климата изисква широкопрофилен подход на всички нива за изготвяне на обществена политика, и че инвестирането в "зелени" технологии е изискване и на текущата икономическа криза, защото ще помогне за създаване на повече работни места.
Считам, че окончателният доклад на временната комисия по изменения на климата, на която бях член, е много положителен принос в борбата срещу измененията на климата и демонстрира ясно необходимостта от постигане на международно споразумение на конференцията в Копенхаген в края на годината.
Докладът не засяга основния въпрос за причината за злоупотребата с околната среда, а тази причина е хищническата природа на капитализма.
Той само се опитва да разпредели отговорността между всички страни, за да оправдае предложенията, които по същество се основават на либерализация на пазарите, като потребителите и работниците поемат цената за това.
Макар че окончателният текст, одобрен на пленарно заседание, е по-въздържан от първоначалното предложение и има някои положителни аспекти, ние не сме съгласни с други пунктове, а именно когато опазването на околната среда се използва като извинение за още една възможност за засилване на идеологическата офанзива, за хвърляне на отговорността върху обикновените хора и работниците, и за комерсиализиране на всички дейности за опазване на околната среда и извличане на печалби от тях.
Затова ние гласувахме за определени предложения, включително онези, представени от нашата група, които се опитваха да подобрят съдържанието на доклада, но трябваше да покажем нашето несъгласие с опитите за комерсиализиране на всичко важно за човешкия живот, включително въздуха, който дишаме.
в писмена форма. - (EN) Измененията на климата са едно от най-големите предизвикателства пред света днес.
Аз съм "за" енергийно ефективни електрически крушки, но честно казано, това не е достатъчно.
Всички ние трябва да направим и да свикнем с промени в нашия начин на живот, в ежедневието ни, които са много по-драстични и резки.
Неотдавна ме попитаха на една среща с обществеността в Cheltenham, в моя избирателен район, какво според мен е най-важното нещо, което трябва да се направи за борба с глобалното затопляне и измененията на климата.
Отговорът ми беше ясен: да се ратифицира Договорът от Лисабон.
Без силен и мощен ЕС с компетентност за Обща външна политика и политика на сигурност не вярвам, че ще накараме САЩ и Япония, Китай и Индия да вземат необходимите мерки.
Подкрепата и насърчаването на мощен ЕС, който действа единно, ще направят повече за борбата срещу измененията на климата, отколкото милиони енергийно ефективни електрически крушки.
Този доклад събира в едно позициите на няколко политически групи и отраслови интереси на базата на най-новите и надеждни научни данни.
Затова този документ е безспорно задълбочен, широкообхватен, навременен и уместен.
Съгласен съм с доклада като цяло, но гласувах против по-директните позовавания на въздействието на животновъдството върху измененията на климата, тъй като считам, че са прекалени. Земеделието не бива да бъде отлъчвано.
Вместо това трябва да се наблегне на производството и потреблението на местни продукти, тъй като транспортирането им води до по-малко емисии на парникови газове.
От друга страна, гласувах в полза на позоваванията на проблемите, пред които е изправено земеделието в резултат на измененията на климата, тъй като считам, че най-тежко засегнатите региони трябва да бъдат съответно компенсирани.
Още по темата за приспособяването към измененията на климата - съгласен съм, че има неотложна нужда да бъде приложена новата рамкова директива за опазване на почвите и че политиката на сближаване, за опазване на водите и мрежата "Натура 2000" трябва да бъдат адаптирани за справяне с очакваните въздействия.
И накрая, гласувах "за" позоваванията на необходимостта да се избегне прекомерната употреба на механизмите за гъвкавост на Протокола от Киото, тъй като Европа трябва действително да намали емисиите си, ако иска да запази водещата си роля в международните преговори и да осигури постигането на глобално споразумение в Копенхаген.
Измененията на климата са факт.
Независимо от това някои учени изразяват квалифицирани съмнения в тях.
Аналогично, ефектът от човешките дейности, считан дори от този доклад за главна причина за измененията на климата, също се поставя под въпрос от някои учени.
И в двата случая 22те глави на доклада предоставят едно добро резюме на проблема от гледна точка на преобладаващото мнение на експерти от цял свят.
Що се отнася до отделните глави, глава "Енергетика" е доста непълна.
В нея се заявява съвсем точно, че изкопаемите горива са краен ресурс, но изобщо не решава ключовия въпрос за осигуряване на достатъчни количества енергия, в случай че до 2030 г. глобалното потребление наистина нарасне с 60 %.
Следователно е ясно, че в съвсем близко бъдеще ще стане необходимо да се положат интензивни усилия за строителство на атомни електроцентрали.
Понастоящем това е единственият признат източник на чиста енергия, която може да се произвежда в големи мащаби, но той има своите идеологически опоненти дори в Европейския парламент.
Докато не бъде овладян термоядреният синтез, няма да има алтернатива на атомната енергия, когато се търси чист енергиен източник.
При това условие аз съм съгласен с доклада.
Докладът Florenz установява много подробен списък от мерки, които трябва да бъдат предприети за борба с измененията на климата и за изготвяне на политики за подкрепа.
Той обаче страда от структурни слабости, що се отнася до жизнено важната и желателна преориентация на Европейския съюз.
Основните недостатъци са от финансов характер.
Въпреки че се предвижда въвеждането на данък за въглеродни емисии, анализът и приложението му, а също и на систематичния въглероден отпечатък не са включени в плана за действие за 2009-2014 г.
И все пак това е съществен елемент.
Не са посочени бюджетни цифри за определените целеви дейности и проекти, за обществена инфраструктура или иновативни индустриални политики, за регионално развитие, за помощ за местните органи или за научноизследователска и развойна дейност.
Що се отнася до промишлеността, позоваването на "законодателни инструменти" не е достатъчно.
По същия начин, учредяването на Европейски фонд за изменението на климата е обект на изискването "да се позволи на пазара да определи кои технологии да се използват..."
Така той няма да е в полза нито на дългосрочна визия, нито на общия интерес.
Това е абсурдно.
Затова е наложително ЕС много бързо да разгледа въпроса за данъка върху въглеродните емисии, общественото подпомагане в подкрепа на "зелен нов курс" и бюджет на общността за предотвратяване на измененията на климата.
Няма съмнение, че климатът се променя.
Не е ясно обаче дали това се дължи главно или до голяма степен на човешката дейност, или главно или до голяма степен е част от естествен процес.
Има значителна неяснота по отношение на това какво се случва, и по отношение на това какво трябва да се направи.
И все пак именно тази неяснота посочва, например, че ние трябва да предприемем първите стъпки към забавяне на емисиите на въглероден двуокис в атмосферата.
Това обяснява защо, при предишен случай, гласувах "за" предложението за намаляването им с 20 % до 2020 г.
Временната комисията на Европейския парламент по изменението на климата сега представи доклад за това как трябва да действа ЕС във връзка с измененията на климата.
Докладът е твърде пространен.
Изглежда сякаш участвалите членове на парламента са ангажирани със задоволяване на конкретни интереси, например, от земеделието и туризма.
Същевременно докладът изисква още финансиране и нови механизми, и на практика предлага важни стъпки към централизирана планирана икономика с пропагандни кампании в училища и следучилищни развлекателни центрове, контролирани от Брюксел.
Докладът е толкова отдалечен от ключовите въпроси, че се видях принуден да гласувам против него.
Не можем да продължаваме да казваме "да" на всичко представено, за да демонстрираме нашата оправдана загриженост, несигурност и желание да действаме по въпроса за измененията на климата.
в писмена форма. - (EN) Подкрепям този доклад, който потвърждава краткосрочния ангажимент на ЕС да намали емисиите с 30 % до 2020 г., ако бъде постигнато международно споразумение.
Той потвърждава и целите, включени в пътната карта от Бали, индустриализираните държави да намалят емисиите с 80 % до 2050 г.
Приветствам този доклад, който подтиква Комисията и Съвета да поемат лидерска роля в предстоящите разговори след Киото в Копенхаген, и призовава за минимални стандарти за енергийна ефективност в ЕС, за нови и реновирани сгради.
Докладът призовава Съвета ЕКОФИН да въведе намалени ставки за ДДС върху възобновяемите енергийни източници и продуктите, които пестят енергия.
Подкрепям призива за икономически стимули като системата за търговия с въглеродни емисии за държавите за защита на техните тропически гори, и призива за мерки за енергийна ефективност, които да бъдат приети на местно и регионално равнище за борба с енергийната бедност.
Приемането на този доклад от Европейския съюз доказва, че той участва активно в борбата с неблагоприятните ефекти, предизвикани от измененията на климата.
Глобалното затопляне е един от най-сложните въпроси, пред които е изправена цялата планета.
Ето защо са необходими съвместни усилия с участието на всички държави.
Включените в този доклад повече от 150 препоръки обхващат повечето от областите, в които могат да бъдат направени подобрения, за да бъде постигната европейската цел за намаляване на повишаването на температурата до 2ºC.
За да се осигури постигането на тази цел, всеки отделен човек трябва да участва активно и да бъде правилно информиран за това как да опазва околната среда и да поеме своята отговорност към бъдещите поколения.
Европейският план за икономическо възстановяване подкрепя борбата срещу глобалното затопляне не само като заделя средства за разработването на иновативни технологии, но и като използва начини за повишаване на енергийната ефективност.
Инвестициите в научни изследвания и иновации ще дадат възможност за разработване на чисти технологии в отговор на предизвикателствата, породени от измененията на климата.
Мисля, че предложените мерки са реализуеми и могат да бъдат внедрени в средносрочен и дългосрочен план.
Независимо че много държави са изправени пред редица икономически и финансови проблеми, особено внимание трябва да се обърне на спиране на неблагоприятните ефекти от измененията на климата.
в писмена форма. - (EN) С радост подкрепих окончателния доклад на временната комисия по изменението на климата.
Днешният доклад на гн Florenz се основава на научни принципи и очертава предизвикателствата, които се изправят пред нашето общество в различните сфери като транспорт, използване на земята, енергетиката и управлението на отпадъците.
Сегашната икономическа криза не бива да се използва като извинение за отказване от нашите ангажименти по отношение на климата.
Някои не особено прогресивни сили се опитаха да използват икономическия спад като извинение за оттегляне от необходимите ангажименти по отношение на климата.
Това трябва да се възприема не само като циничен заговор - какъвто е - на сили, които ни най-малко не са заинтересовани да се изправят пред реалностите на измененията на климата, но и като изключително късогледство.
Аз специално отхвърлям идеята, че атомната енергия има някаква роля в зелената икономика на бъдещето и по-нататък.
Ирландия трябва да остане остров без атомни съоръжения.
Чистите и възобновяеми енергийни източници трябва да бъдат основата за нашето снабдяване с енергия, а не опасната краткосрочна лудост на атомната енергия.
Желая на всички ви добър ден.
Давам пълната си подкрепа на доклада и искам да ви благодаря, гн Florenz, за подробния доклад относно бъдещата политика на Европейския съюз по измененията на климата.
Ужасно е, че глобалните изменения на климата влияят и ще влияят на нашата околна среда, а по този начин и на нашето здраве, и на обществото.
Затова наш дълг е да се стремим към постигане на съгласие за политика, която ще помогне за намаляване на факторите, допринасящи за бъдеща катастрофа.
След решението на Парламента през април да създаде временна комисия по изменението на климата, преговорите за съдействие при интегриране на европейските реакции в глобален контекст постигнаха успех.
Ние обаче трябва постоянно да преценяваме наново загрижеността си с оглед на целите за намаляване, потреблението на енергия и ролята на земеделието.
Чрез сътрудничество вероятно ще можем да намалим въглеродните емисии и да забавим процеса на глобално затопляне в Европа и в цял свят.
Както каза гн Florenz, има повече от един начин за справяне с изменението на климата, но ние знаем, че е правилно да започнем с повишаване на ефективността и с управлението на ресурсите.
Глобалните изменения на климата са вредни за нашата околна среда, за сегашния ни начин на живот и за възможностите за бъдещите поколения.
Трябва да положим всички усилия да забавим този процес, ако не и да го спрем.
Благодаря на всички ви.
в писмена форма. - (NL) Въпреки че този доклад получи подкрепата ми по време на окончателното гласуване, това не ме спира да изразя сериозни възражения по някои раздели от него.
Не мисля, че отглеждането на фуражни култури за интензивно животновъдство влияе неблагоприятно на климата.
Нито пък вярвам, че трябва да бъде въведена европейска директива за почвите, за да се реши проблемът с климата.
В настоящата икономическа обстановка става все по-трудно да се финансират инвестиции в чисти технологии и зелена енергетика, които са толкова необходими в борбата срещу глобалното затопляне.
Ето защо искам да се присъединя към колегите си -членове на парламента, които подкрепят този доклад и предлагат мерки, насочени към увеличаване на "интелигентните" инвестиции, които са решение не само за климатичната криза, но и за критичната ситуация с кредитите, тъй като имат потенциал да създават работни места.
Една такава мярка е проекторегламент на Комисията, който се разисква в Парламента, според който държавите-членки могат да финансират от структурни фондове и фондове за сближаване на голeми по мащаб строителни програми за реновиране на жилища.
Това може да донесе множество ползи.
Например семействата с ниски доходи могат да получат финансова помощ, с която да модернизират отоплителните си системи и да реализират значителни икономии от разходите за поддръжка.
Освен това тази мярка ще спомогне за намаляване на енергийната зависимост на Европа, която е приоритет в светлината на неотдавнашната енергийна криза, която Европа преживя.
в писмена форма. - (EN) Този доклад се занимава с ключови въпроси, свързани с измененията на климата, като призив за значително намаляване на емисиите на парникови газове, популяризиране на възобновяемите енергийни източници и повишаване на енергийната ефективност.
Понастоящем ние сме изправени пред ситуация, при която ефектите от измененията на климата и глобалното затопляне ни застигат по-бързо, отколкото сме си представяли.
По тази причина е наложително политиката спрямо околната среда да остане един от главните приоритети за ЕС и за отделните държави-членки.
Наред с пакета "Енергетика и климатични промени", приет през декември, ЕС сега очевидно е начело по отношение на законодателството във връзка с опазване на околната среда и е в позиция да насърчава държави извън Европа да го следват и да популяризират политики срещу измененията на климата.
Ние просто не можем да си позволим да пренебрегваме този въпрос и да чакаме петдесет години, за да видим какви ще са последиците.
Аз гласувах в подкрепа на този доклад, защото той предоставя пътна карта в 12 точки за действие по бъдещата интегрирана политика по измененията на климата.
Докладът подчертава значението на ЕС и другите индустриализирани държави, които като група определят средносрочна цел за намаляване на емисиите на парникови газове (GHG) с 25-40 % до 2020 г., както и дългосрочна цел за намаляване с 80 % до 2050г., в сравнение с 1990 г.
За да бъдат постигнати тези цели и за приспособяване към измененията на климата на ниво ЕС трябва да бъдат осигурени средства в размер на приблизително 175 милиона EUR годишно.
Това включва създаването на фонд за измененията на климата, финансиран от приходите от схемата за търговия с емисии и/или равностойни частни фондове в държавите-членки, за да бъдат осигурени инвестициите и необходимата солидарност за финансиране на бъдещата политика по изменения на климата.
Особено внимание трябва да се обърне на проучванията, за да се осигури научна подкрепа за разработването и внедряването на "чисти" технологии.
Политиката по отношение на околната среда трябва да се използва като възможност за стратегията за адаптиране към ефектите от измененията на климата.
Освен това тя трябва да се прилага правилно и във всички сектори, които се борят с ефектите от кризата, чрез създаване на нови "зелени" работни места в конкурентни предприятия.
в писмена форма. - (PL) Досега, по време на различни законодателни периоди, са представени тринадесет резолюции на Европейския парламент по въпроса за измененията на климата.
Въпреки усилията и на Комисията, и на Парламента, този въпрос продължава да поражда противоречия.
Докладът на гн Florenz не променя позицията на онези, които не са убедени в решаващото влияние на човешката дейност за измененията на климата, които в продължение на милиони години са били обект само на законите на природата.
Един допълнителен проблем включва самата идея за интегрирана политика на всички европейски държави.
Като се има предвид, че докладът не споменава конкретните обстоятелства, свързани с новите държави-членки или, още по-важно - усилията, които те полагат от 1989 г. насам за намаляване на замърсяването и емисиите на парникови газове, не може да се говори за интегриран подход.
Различните държави имат право да си поставят различни цели.
Държавите трябва да имат право да избират технологиите, които ще използват за получаване на енергия.
Що се отнася до препоръките до Комисията относно определянето на задължителна цел от 20 % за повишаване на енергийната ефективност, изглежда, че подозрението за подмолно рекламиране на скъпи чуждестранни енергийни технологии не е лишено от основание.
Аз гласувах "за" доклада на гн Florenz.
Работата е отлично свършена, защото този доклад дава подробна информация за широк кръг от мерки, които да бъдат предприети в толкова различни области като енергетика, биогорива, енергийна ефективност, мобилност, туризъм, земеделие и животновъдство, опазване на почвите и управление на водите, а също и управление на отпадъците и ресурсите, бъдещи теми, образование и обучение.
Работата на временната комисия по измененията на климата, създадена на 25 април 2007 г., е отлична, отличава се с далновидност, а предложенията на комисията срещу промените в климата заслужават да бъдат подкрепени от всички, които участват в политическия, икономическия и социалния живот.
Обхванат е огромен кръг от теми в разискването за бъдещата интегрирана политика на Европа за опазване на климата и това трябва да ни насочи в търсенето на разумни, осъществими, основаващи се на науката решения.
Един тесногръд дебат, който отхвърля всяка наука, различна от официалната версия, игнорира необходимостта от изследвания и отхвърля съмненията на научните изследвания, превръща науката в догма, а догмата е от малка полза за хората, вземащи политически решения.
Затова нашите приоритети трябва да се съсредоточат върху разнообразно и ефективно производство и потребление на енергия, което може да намали зависимостта ни и да гарантира качеството на живот, което искаме за всички - европейци или не.
Изправени сме пред огромно научно предизвикателство, заради което публичните органи имат задължението да поставят приоритет върху инвестициите в научноизследователски и развойни дейности, както и, поспециално - доколкото са едновременно и пазарни оператори - да насърчат създаването на печеливши пазари за поенергийноефективни продукти.
Изменението на климата е повод за всички нас да предприемем стъпка напред в развитието, а не стъпка назад.
Нека да направим това усилие.
Целите, определени от ЕС за постигане на координирано намаляване, са от жизненоважно значение за промяната в нашата околна среда към подобро.
Аз гласувах за подобряване на структурата на тази координация чрез използване на различни източници, включително на положителните последици от безопасното производство на ядрена енергия - като всичко това трябва да се преразгледа с оглед на препоръките от страна на националните инспекторати и промените в технологията.
Като се има предвид, че е необходимо финансиране, аз също гласувах в полза на това тръжните приходи от схемите за търговия с емисии (СТЕ) да се използват за покриване на разходите, свързани с необходимите промени.
Това включва инвестиции в нови технологии.
Една схема за търговия с емисии за авиацията, макар че може да има само незначително въздействие, е все пак подходящ път напред.
Дебатът за интегрирана политика в областта на изменението на климата е от жизненоважно значение, ако искаме 50 % намаляване на въглеродните емисии до 2050 г.
Аз гласувах за приемане на доклада на гн Florenz, озаглавен "2050: Бъдещето започва днес - препоръки за бъдеща интегрирана политика на ЕС за опазване на климата".
Този доклад е изготвен от временната комисия по измененията на климата, която е назначена през юни 2007 г.
Докладът представлява конкретен списък от препоръки за намаляване на емисиите на въглероден двуокис, които да бъдат приложени от органите на Общността (главно от Европейската комисия) и държавитечленки.
За да се постигнат тези цели, също така е необходимо да се предприемат действия на местно ниво.
Промените в климата са внезапни и имат сериозни негативни последици.
Европейският съюз и индустриализираните държави трябва да си поставят целта за намаляване на емисиите на парникови газове с между 25 % и 40 % до 2020 г., а в дългосрочен план да се стремят да намалят емисиите с 80 % до 2050 г. в сравнение с нивата от 1990 г.
Останалите препоръки, съдържащи се в доклада, включват партньорство и сътрудничество в областта на производството на слънчева енергия с трети страни от Средиземноморския басейн, постигане на нулево нетно потребление на енергия в новите жилищни сгради до 2015 г. и във всички сгради до 2020 г. с възможност за разширяване на тази цел в дългосрочен план, включително и на обновени сгради.
Плановете също включват създаване на европейска общност за възобновяема енергия с цел подкрепа на научноизследователски и развойни дейности за разработване на авангардни нови технологии.
в писмена форма. - (DE) Аз се въздържах от гласуване по доклада за изменението на климата.
Това не означава, че смятам целия доклад за лош.
Въпреки това той наистина комбинира правилни научни данни и погрешна полемика.
Цялата работа, извършена от комисията, беше едностранчива и не бяха отразени широко вариращите научни становища.
Не е възможно да се изготви балансиран доклад на тази основа.
За съжаление този тип подход се прилага все почесто с наближаването на изборите за Европейски парламент.
в писмена форма. - (FR) Аз гласувах в подкрепа на доклада на гн Fava по проекта за директива за санкции срещу работодателите на незаконни имигранти.
Според данните на Комисията между 4,5 и 8 милиона граждани на трети държави живеят незаконно в Европейския съюз и следователно са предпочитана цел за безскрупулни работодатели, които се възползват от незаконния труд.
Задължително трябва да откроим тези практики, които са недостойни за една Европа, където зачитането на основните права на човека би трябвало да важи за всички.
Крайно време е да поставим акцент върху отговорността на онези, които се възползват от тези особено уязвими хора.
Трябва да спрем инкриминирането на тези жертви, като дамгосваме незаконните имигранти.
Що се отнася до мерките, за които се застъпваме тук, не е въпрос само на санкциониране на непочтените шефове, но и също и на защитаване на определен брой социални права, като например правото за представляване от профсъюзи.
Все пак, ние не трябва да обявяваме победа твърде рано, тъй като заплахата за санкции не е достатъчна. Ние поскоро трябва да гарантираме необходимите правни инструменти за контрол.
Само тогава ще сме в състояние да приложим ефективно обща имиграционна политика.
Европейският парламент гласува днес доклада на гн Fava (Група на социалистите в Европейския парламент, Италия), свързан с прилагането на санкции срещу работодателите на незаконно пребиваващи граждани на трети държави в Европейския съюз.
Тъй като докладът възлага на държавитечленки отговорността за налагане на наказателни санкции, ние, шведските консерватори, избрахме да не го подкрепим.
Подкрепям доклада Fava, който ще използваме, за да наложим потежки санкции на работодателите, които практикуват незаконно наемане на работа.
Глобите отсега нататък трябва да включват разноските за връщането на работниците в съответната държава на произход и изплащане на дължими суми (заплати, данъци и вноски за социално осигуряване).
Други предложени санкции варират от изключване от правото на обществени ползи до временно или постоянно закриване.
Нека да подчертаем три ключови момента в системата: първо, сигналът, изпратен до безскрупулните или непочтени работодатели чрез налагане на наказателни санкции в найтежките случаи на експлоатация на нелегален труд, като наемане на непълнолетни в особено неподходящи условия на работа, или когато работникът е жертва на трафик на хора.
Второ, предвидена е възможност за помалко строги разпоредби за работодатели, които са физически лица, при условие че трудовите условия са наред.
И накрая, това е отговорността на дружествата, участващи в подизпълнителската верига, ако може да се докаже, че те са знаели за наемането на нелегални имигранти от подизпълнител.
В заключение, да не забравяме, че тук става дума за минимални стандарти (всяка държава е свободна да завиши санкциите срещу работодателите и защитата за нелегалните имигранти) и че е налице клауза за преразглеждане на всеки три години, която ни позволява да коригираме целта си въз основа на опита.
Докладът, изготвен от нашия колега, е първата стъпка към борбата с незаконното наемане на работа и редуцирането на един от найсериозните аспекти на трансграничната престъпност.
И ако до този момент политиките на страните са били насочени повече към това как да се предотврати достъпът на незаконните имигранти до пазара на труда, то отсега нататък ще разглеждаме проблема от неговия зародиш чрез наказване на работодателите, които се възползват от уязвимостта на незаконните имигранти.
Поголямата част от тези работници работят в селскостопанския сектор и има безбройни случаи, когато условията, които тези хора трябва да търпят, са нечовешки, а много често дори не им се заплаща.
Разпоредбите, които ние предлагаме, не само ще наказват работодателите, но също така ще гарантират, че работниците ще получават плащанията, които им се дължат.
Бяха ни необходими разпоредби от този род, за да определим стандартни правила на общностно равнище за наказване на работодателите, тъй като в повечето случаи става дума за постоянен поток от хора, който се предоставя от транснационални мрежи за трафик на хора.
Не трябва да тълкуваме този доклад в смисъла, че границите на Европейския съюз ще бъдат затворени, а като утвърждаване на принципа на общностните преференции.
Като се има предвид демографският профил на мнозинството от държавитечленки, ние трябва да пазим границите на пазара на труда отворени, но с уговорката, че потокът от работници е законен и подходящ за нуждите на Общността.
в писмена форма. - (FR) Радвам се, че проектът за директива се приема с много голямо мнозинство, тъй като е от основно значение за борбата срещу незаконната имиграция и е от изключителна важност за прилагането на обща глобална имиграционна политика.
Незаконното наемане на работа е основното, което привлича тези хиляди мъже и жени, които преминават границите ни всеки ден с идеята да си намерят прилична работа, за да изхранят своите семейства.
В действителност те само се превръщат в роби на определени работодатели, които употребяват и злоупотребяват с положението им на уязвимост и непознаване на техните права, с цел да ги експлоатират и използват като евтина работна ръка.
Тази директива изпраща два сигнала: един по отношение на работодателите измамници, които вече няма да могат да злоупотребяват безнаказано, и втори по отношение на потенциалните незаконни имигранти, които ще бъдат обезкуражени от строгите условия за достъп до законното наемане на работа.
Компромисът, договорен със Съвета, е задоволителен и ние можем само да се надяваме за бързо прилагане на настоящата директива от държавитечленки, за да се сложи край на това положение на уязвимост, понасяно от хиляди хора в Европа.
Можем единствено да одобрим общата забрана за наемане на работа на незаконни работници, за да намалим незаконната имиграция.
По същия начин ние можем единствено да одобрим санкциите срещу работодателите, които прибягват до този вид труд, често злоупотребяват с него, и които не са нищо друго освен съвременни търговци на роби.
Въпреки това аз имам някои резерви.
За пореден път Европейският съюз се възползва от случай въз основа на правото на Общността (първи стълб), за да разшири своите правомощия по отношение на хармонизирането на наказателното право на държавитечленки, с почетното изключение на Ирландия и Обединеното кралство, които са упражнили правото си на отказ съгласно договорите.
Припомням какво се случи във Франция след стачни действия в един модерен ресторант в любимия на президента Sarkozy град Neuilly: началниците казаха, че са станали жертви на прекалено строгия пазар на труда, т.е. на защитници на работниците, на които те са плащали минималното възнаграждение според закона, и стана лесно незаконните имигранти да получат правен статут чрез труд - ситуация, която тази директива би укрепила допълнително, като обещава нормативна уредба за лицата, които съобщават за случаи на експлоатация.
Боя се, че всъщност в страни, които са небрежни в това отношение както Франция, всичко това няма да ограничи притока на незаконни имигранти.
Този доклад има различни качества.
Първото е, че има образователна цел.
Посочва тревожния факт за увеличаването на незаконната имиграция в Европа - имиграция, оценявана на 4,5 до 8 милиона според данните на Комисията - и конкретизира икономическите сектори, където е найконцентриран незаконният труд: строителство, селско стопанство, чистота, хотели и ресторанти.
Второто е, че той подсилва борбата срещу незаконния труд, поконкретно чрез въвеждане на финансови и наказателни санкции за работодателите на незаконни имигранти.
За съжаление, ограниченията на този доклад също са многобройни.
Не съдържа нищо относно мерки за спиране на тези периодични наводнения от незаконна имиграция.
Подновяването на вътрешния граничен контрол дори не се разглежда.
Освен това, във времена на социална и икономическа криза и рязко повишаване на безработицата, основната нужда на страните от Европейския съюз е да защитят работните си места и затова е важно да се прилагат национални и европейски политики за социален протекционизъм.
Трябва да запазим работните места във Франция за французите и в Европа - за европейците.
Тук става дума за прилагане на принципите на националните и европейските преференции и защита като основни условия за икономическо и социално възстановяване на страните от Европейския съюз.
в писмена форма. - (DE) Аз гласувам в подкрепа на доклада на Claudio Fava относно санкциите срещу работодателите на незаконно пребиваващи граждани на трети държави.
Трябва да сложим край на наемането на незаконни имигранти - както за да ги защитим от експлоатация, така и за да предотвратим вреди за икономиката на съответната страна.
Найважният въпрос е не да се наказват незаконните работници от трети страни, а да се наказват работодателите, които са в много посилна позиция.
Подкрепям въвеждането и налагането на санкции срещу работодателите на незаконно пребиваващи имигранти.
Този доклад включва минимални правила за наказателни санкции срещу работодателите, като трябва да бъдат направени проверки в секторите на найдостъпна за злоупотреба дейност, въпреки че в Шотландия ние вече сме защитени от акта за Имиграция, убежище и гражданство от 2006 г.
Аз гласувах за проекта за директива, чийто предмет е широко разпространената заплаха от незаконна имиграция, която често дава основание за експлоатация.
На практика има между 4,5 и 8 милиона незаконни имигранти в Европейския съюз, работещи в строителството, селското стопанство, хотелиерството и други сектори.
Трябва да усилим борбата срещу незаконната имиграция чрез въвеждане на различни видове санкции срещу работодателите на тези незаконни имигранти на европейско ниво.
Всъщност става дума за вдъхването на бизнеса чувство на отговорност и по този начин се допринася за засилването на борбата срещу незаконната имиграция.
в писмена форма. - (FR) Аз съм доволен, че Европейският парламент прие днес с голямо мнозинство проекта за директива за прилагане на санкции срещу работодателите на незаконни имигранти.
Тази директива за "санкциите" се вписва в стратегията на Европейския съюз за борба с незаконната имиграция, която включва "синя карта" и насърчава селективната имиграция и директивата на "връщането".
Незаконният труд е заплаха за европейската икономика, още повече в контекста на сегашната икономическа криза.
Европейският съюз все още изглежда като Елдорадо в очите на много незаконни имигранти; често те намират работа и качество на живот тук, което не могат да намерят в собствената си страна.
Оценките са, че има между 4,5 и 8 милиона граждани на трети държави, които живеят незаконно в Европейския съюз, които обикновено намират работа в строителството, селското стопанство, сектора на домакинските и хотелиерските услуги.
Те извършват ниско платена работа, често граничеща с експлоатация.
Безскрупулни работодатели се възползват от тези незаконни работници, които са готови да работят за много малки суми и при опасни условия.
Благодарение на днешния вот назначаването на незаконни работници вече ще струва скъпо на работодателите и дори може да ги изпрати в затвора.
в писмена форма. - (IT) Аз гласувах в подкрепа на доклада на гн Fava за прилагане на санкции срещу работодатели на незаконно пребиваващи граждани на трети държави.
Споделям загрижеността, изразена от докладчика, относно социалните последици от това явление и условията на експлоатация, в които работят тези мигранти.
Безскрупулни работодатели се възползват от незаконните имигранти, за да попълват ниско платени, неквалифицирани работни места, които никой друг не иска да поеме.
Освен това на незаконния труд трябва да се гледа със сигурност като на едно социално зло, тъй като той може да окаже натиск върху размера на трудовото възнаграждение и условията на труд, а също и да наруши конкуренцията между стопанските предприятия.
Ето защо аз приветствам инициативата на гн Fava, насочена към защита на правата на тези уязвими хора.
в писмена форма. - (EL) Предложението на Комисията за директива и свързаният доклад на Европейския парламент относно прилагането на санкции срещу работодатели на незаконно пребиваващи граждани на трети държави са апотеоз на лицемерието и измамата.
Истинската цел е не да се налагат санкции срещу работодателите, които варварски експлоатират имигранти, а точно обратното - тя е да се наказват, арестуват и депортират принудително имигрантите в съответните държави на произход.
Това е една от поредицата мерки на антиимиграционната политика на Европейския съюз, както е посочено в "Пакта за имиграцията", и е продължение на всеизвестната "директива на срама", предвиждаща 18 месеца лишаване от свобода на "незаконните" имигранти, тяхното депортиране и забрана за влизането им на територията на ЕС за 5 години.
Всъщност предложението за директива и докладът на Европейския парламент, който е точно в същата посока, засилват репресивните мерки срещу имигрантите, систематизират тяхната социална изолация и по същество улесняват тяхната още побезмилостна експлоатация от капитала.
Комунистическата партия на Гърция гласува против доклада и предложението за директива на Комисията.
Тя подкрепя само нуждите на имигрантите, тяхната легализация, премахването на недекларирания труд и труда на черно, повишаване на надниците и заплатите, равно заплащане за равен работен ден и пълна защита на социалните и гражданските права.
в писмена форма. - (PT) Аз гласувах в полза на предложението за резолюция за подобряване на енергийната ефективност чрез информационните и комуникационните технологии (ИКТ), защото вярвам, че ИКТ играят ключова роля в подобряването на енергийната ефективност и според изчисленията могат да доведат до спестяването на 50 милиона тона въглероден диоксид (CO2) всяка година.
Държавитечленки трябва напълно да се възползват от възможностите, предоставени от информационните и комуникационните технологии, за да покрият целите, определени от пакета за енергетиката и климата, и за намаляване на емисиите на парникови газове с поне 20 %, увеличаване на дела на енергията, добивана от възобновяеми източници до 20 % и постигане на 20процентно подобрение на енергийната ефективност в Европейския съюз до 2020 г.
Ние гласувахме в полза на настоящия доклад на чешки член на Парламент от нашата политическа група, защото вярваме, че се отнася за тема от огромно значение: подобряването на енергийната ефективност чрез информационните и комуникационните технологии (ИКТ).
Тези технологии могат да бъдат движещите сили зад поголяма производителност, ръст и намаляване на разходите, които се правят за конкурентоспособността, устойчиво развитие и подобряване на качеството на живот на гражданите на Европейския съюз.
Ето защо ние сме съгласни да се предложи на предстоящото председателство на Съвета да направи един от своите приоритети темата за информационните и комуникационните технологии и тяхното значение в борбата със и приспособяването към климатичните промени.
Също считаме за важно повече усилия да се правят на всички нива на вземане на решения за използване на всички налични финансови инструменти за внедряване и възприемане на нови базирани на ИКТ технологични решения, които повишават енергийната ефективност.
По същия начин, като се има предвид забавянето в приемането на систематичен подход към интелигентните ИТК решения, е важно да се повиши осведомеността за тях, като се постави акцент върху пониските емисии във връзка с развитието на малките и големи градове, поспециално чрез разработването на интелигентни сгради, улично осветление и преносни и разпределителни мрежи, както и чрез организирането на обществения транспорт.
Подкрепих предложението за резолюция относно подобряване на енергийната ефективност чрез информационните и комуникационни технологии.
Информационните и комуникационни технологии (ИКТ) за в бъдеще трябва да станат решение за почти всяко енергоспестяващо оборудване, като ще способстват за реализирането на значителни икономии в потреблението на електроенергия.
Пропускането на възможността да се предприеме такава стъпка би довело до значително увеличение в потребителското търсене на енергия (около 25 % в рамките на четири години).
Най-големи икономии може да бъдат постигнати в сектора за производство и пренос на електроенергия.
Ефективността би следвало да нарасне с около 40 % в областта на енергопроизводството и с около 10 % в областта на енергоразпределението.
ИКТ допринасят още за по-доброто управление на енергийната мрежа и за по-лесната интеграция на възобновяемите източници на енергия.
Благодарение на информационните и комуникационни технологии ще бъдат постигнати значителни икономии по отношение на отоплението, климатизацията и осветлението на сградите.
Всичко това ще доведе до реално намаляване на емисиите на CO2 както по отношение на отделните енергийни блокове, така и в световен мащаб.
Тези технологии, в това число самите компоненти, както и микро- и наноелектронните системи, и множество съвременни технологии (като например фотониката) повишават конкурентоспособността и създават нови възможности за стопанските субекти и пазара на труда.
Повишаването на енергийната ефективност включва намаляване на енергопотреблението при производството, преноса и разпределението, а така също и при крайния потребител.
Имайки предвид, че това се постига с технологични и поведенчески, а също и с икономически промени, целящи да поддържат еднакво ниво на удобства и обслужване, съвременните информационни и комуникационни технологии трябва да намерят възможно най-широко приложение.
в писмена форма. - (IT) Гласувах в подкрепа на предложението за резолюция относно подобряване на енергийната ефективност чрез информационните и комуникационни технологии.
Като аргумент бих изтъкнал, че едновременно с целевото съкращаване на емисиите на парникови газове с 20 % до 2020 г. трябва да се ангажираме още и с подобряването на енергийната ефективност с 20 % за същия период.
Поради тази причина подкрепям поставеното на обсъждане предложение, чиято цел е да повиши осведомеността, например чрез демонстрационни проекти, за значението на информационните и комуникационни технологии при подобряването на енергийната ефективност в икономиката на Европейския съюз.
Тези технологии са движещата сила в основата на повишената производителност и растеж, а така също и на намалените разходи, като допринасят за конкурентоспособността, устойчивото развитие и подобрението на качеството на живот на гражданите на Европейския съюз.
Гласувах "за" предложението за резолюция на Европейския парламент относно решаването на проблема, свързан с енергийната ефективност, чрез информационните и комуникационни технологии, тъй като твърдо вярвам, че тези технологии могат да предложат реално приложими решения на проблема.
Енергийната ефективност е въпрос от изключителна важност поради ясното осъзнаване на факта, че природните ресурси - източник на нашата електроенергия - намаляват непрекъснато и в определен момент ще се изчерпят.
Затова считам, че всяка технология, чрез която може да се постигне енергийна ефективност, е преимущество, от което трябва да се възползва цялото общество.
в писмена форма. - (PL) Въпросът за енергийната сигурност на Европейския съюз е повдиган многократно в Парламента, предимно от представителите на новите държави-членки.
Кризата, която през последните седмици засегна много от държавите-членки, ясно показа колко реална е опасността от прекъсването на доставките на газ към нас и колко слабо сме подготвени, за да се справим с последствията.
Европа трябва най-после да покаже солидарност в начините си на мислене и действие.
Трябва да изградим подходяща преносна инфраструктура, да създадем механизми за оказване на помощ на държавите, които ще бъдат лишени от доставки на суровини и ще диверсифицират източниците си за тяхното получаване.
Трябва да се помъчим да намерим алтернативни източници на газ и да създадем система за енергоспестяване, както и да направим потреблението на газ по-ефективно.
Съзнавам, че всички тези въпроси вече са били нееднократно повдигани в миналото, но каква полза от това, след като все още не можем да се излезем от фазата на чертожната дъска?
Важността на енергийната ефективност и приносът й за постигането на нашите цели по отношение на климатичните промени не могат да бъдат подценявани.
Програмите за енергийна ефективност имат потенциал за създаване на работни места.
Гласувах в подкрепа на резолюцията относно репатрирането и заселването на затворници от лагера в Гуантанамо.
Струва ми се, че Европа може само да поздрави президента Обама за решението му да закрие лагера - нещо, което много от нас бяха поставили като искане в продължение на няколко години.
Затова смятам, че това е една добра възможност да отговорим на искането на САЩ, като предложим обща позиция в съответствие с ценностите на Европейския съюз.
От особена важност също така е способността ни да подредим собствения си дом в собствените си граници, а европейските държави, допуснали ЦРУ да транспортира тайно затворници, да бъдат принудени да поемат съответната отговорност.
в писмена форма. - (DA) Членовете на Европейския парламент от Датската либерална партия гласувахме против параграф 4 от предложението за резолюция относно репатрирането и заселването на затворници от лагера в Гуантанамо, тъй като считаме, че всяка държава-членка има суверенното право да решава дали да приеме бивши затворници от Гуантанамо, ако има такова искане от страна на администрацията на САЩ.
Ние, разбира се, подкрепяме идеята държавите-членки да се консултират помежду си относно евентуалните последици върху обществената сигурност в целия Европейски съюз, в случай че те изявят готовност да приемат затворници.
За много членове на Европейския парламент съществуването на затвора в залива Гуантанамо се превърна в средство на назидание на Америка.
Лично аз съм благодарен, че САЩ за пореден път поеха непропорционална отговорност, за да защитят Европа от тероризъм.
Въпреки всичко приемам, че затворът в залива Гуантанамо трябва да бъде закрит.
Причината не е в това, че смятам, че брутални терористи не заслужават да бъдат затворени - тъкмо обратното.
Но очевидно трябва да се решат юридическите въпроси, свързани със задържането на вражески бойци, а най-добрият начин, по който това може да се постигне, е закриването на лагера X-Ray.
При цялото ми възхищение и подкрепа към САЩ, трябва да се каже, че те са тези, които основно носят отговорността за затворниците от Гуантанамо, а не ние.
Залавянето или арестуването на задържаните е осъществено под американско командване и следва те да бъдат подведени под отговорност и задържани за предполагаеми нарушения срещу САЩ съгласно американското законодателство и на американска територия.
Не подкрепям идеята държавите-членки на Европейския съюз да поемат отговорността за тези изключително опасни терористи.
Но и не мисля, че Европейският съюз би трябвало да нарежда на държавите-членки как да постъпят във връзка с този проблем.
Затова гласувах с "въздържал се" по отношение на тази резолюция.
Трябва да бъдем особено внимателни при вземането на решения като предложените в тази резолюция.
Не можем просто да разтворим ръце и да приемем всеки един освободен от Гуантанамо.
Като гарантираме това, че отношението към всички бивши задържани няма да не накърнява човешкото им достойнство, трябва да сме убедени извън основателно съмнение в тяхната невинност, преди да вземем каквито и да било решения.
Всяко случайно взето решение може да се окаже фатално, ако не подходим максимално внимателно.
Приветствайки решението да се закрие лагерът Гуантанамо, аз съм обезпокоен от готовността на европейските страни да приемат бивши арестанти, които може да поддържат терористични връзки.
В условията на свободно движение на хора в границите на Европейския съюз действията на една европейска държава могат да имат последици за други във време, когато сме вече изправени пред сложните проблеми, свързани с тероризма.
Същевременно възможността ни за депортиране на заподозряно в тероризъм лице е ограничена по силата на международните конвенции (като например Европейския съд по правата на човека), чието ревизиране е закъсняло.
Подкрепям тази резолюция, с която се приветства решението на президента Обама да закрие затворът в залива Гуантанамо и свързаните с този акт други важни административни решения; напомнянето, че САЩ трябва да поеме главната отговорност за затварянето на лагера Гуантанамо, в това число и за бъдещето на затворниците; но така също и призивите към държавите-членки на Европейския съюз да реагират позитивно в духа на справедливо и хуманно отношение към всички и при упражняване на международното право да поискат от САЩ да окажат помощ в репатрирането в Европейския съюз на бившите затворници от Гуантанамо.
Дълбоко съм загрижен обаче от сведенията, че администрацията на президента Обама планира да запази практиката на транспортиране и нелегално задържане на заподозрени в тероризъм лица.
Гласувахме в подкрепа на предложението за резолюция на Европейския парламент относно възможността да се приемат затворници от Гуантанамо, които не са обвинени в закононарушения, защото считаме, че съдействието на Европейския съюз е от особена важност за утвърждаването на международното право и зачитането на правата на човека, с което се гарантира справедливо и безпристрастно отношение към затворниците от Гуантанамо.
Поради тази причина гледаме на инициативата и готовността на португалското правителство да сътрудничи на администрацията на САЩ за закриването на затвора в Гуантанамо като пример за подражание и от други държави-членки, за да окажем подкрепа на САЩ в решаването на този сложен проблем в рамките на зачитане на правата на човека и правилата на международното право.
в писмена форма. - (PT) Гласувах против това предложение за резолюция.
Предвид изложените в него съображения Г (точка трета) и Е, считам за неприемливо насърчаването от страна на Европейския съюз към готовност на държавите-членки да приемат освободени от Гуантанамо затворници в отговор на прибързаното и демагогско предложение, внесено от португалския министър на външните работи.
Впрочем, при никакви обстоятелства ние не бива да се съгласяваме държавите-членки на ЕС да приемат задържани, считани за "потенциално опасни" (съображение Г); не трябва да забравяме, освен това, прецедента с 61 бивши затворници, включили се в терористична дейност след тяхното освобождаване (съображение Е).
Поради невъзможността да се разграничат със сигурност потенциално опасните лица от останалите, очевидно е, че предпазната мярка принципно трябва да се прилага не само в контекста на регламента REACH.
Въпреки че предложението за резолюция включва някои положителни точки, по-специално в частта, посочваща, че основната отговорност във връзка с целия процес на закриване на лагера за задържане в Гуантанамо и бъдещето на затворниците принадлежи на САЩ, то не изяснява позицията, от която да разглеждаме въпросната ситуация от крайно сложно хуманитарно естество.
Както сме изтъквали по-рано, ние се противопоставяме на всякакво споразумение между държавите или между САЩ и Европейския съюз относно прехвърлянето на затворници от Гуантанамо.
Това не означава, че решения и искания, изразени свободно от отделни лица, а именно за политическо убежище в Португалия, не трябва да се разглеждат в рамките на зачитане на националния суверенитет, конституцията на Република Португалия и международното право.
Резолюцията обаче:
не осъжда факта, че новата администрация на САЩ не поставя под въпрос задържането и незаконното транспортиране на граждани;
изцяло пренебрегва необходимостта от установяване на пълната истина около нарушенията на международното право и основните правата, извършени като част от така наречената "война срещу терора", в това число отговорността на правителствата на няколко европейски държави във връзка с предоставянето на въздушните им пространства и територии за транспортиране и незаконно задържане на затворници.
Горещо поздравявам и подкрепям решението на американския президент Барак Обама да пристъпи към закриване на лагера за задържане в залива Гуантанамо.
Това е важна стъпка към ново начало в политиката на САЩ.
Убедена съм, че всички европейски държави-членки ще подкрепят такова поведение и ще отговорят на призива на президента Обама за сътрудничество или помощ за решаването на въпроса с освободените затворници, ако такова искане бъде отправено.
Аз обаче гласувах против члена от резолюцията, който настойчиво призовава държавите-членки към "готовност за приемането на затворници от Гуантанамо”, защото считам, че този въпрос трябва да бъде решен самостоятелно от всяка страна на ЕС.
Не се съмнявам, че всяка една от тях, изправена пред конкретен случай, ще реагира положително и ще предостави подкрепа на администрацията на САЩ.
Това обаче ще бъде по техен личен избор и добра воля при зачитане на хуманитарните и международни правни норми.
в писмена форма. - (EL) Членовете на ЕП от Гръцката комунистическа партия гласуваха против предложението за резолюция на политическите партии в Европейския парламент, призоваваща за незабавното освобождаване на всички задържани, необосновано арестувани и държани от САЩ в лагера в Гуантанамо, както и за незабавното и окончателно закриване на базата, която те също така нелегално поддържат на кубинска територия против волята на кубинския народ и неговото правителство.
Вместо това резолюцията съдържа искане за "справедлив процес" за всеки, срещу когото САЩ считат, че имат уличаващи доказателства, призовавайки страните от ЕС да приемат задържаните в собствените си затвори в рамките на общата борба срещу тероризма, водена от ЕС и САЩ.
Одобрението за водене на съдебен процес и осъждане на задържаните би представлявало пълен фарс и съучастничество, след като на всички ни е известно на какви средновековни изтезания са били подложени, и оттам правдоподобността на въпросните доказателства след години, прекарани в затвор при нечовешки условия.
Честванията и поздравленията около встъпването в длъжност на президента Обама са причина хората да се самозаблуждават относно политиката на империализма.
По отношение на този конкретен проблем, заповедта за Гуантанамо запазва възможността ЦРУ да "отвлича заподозрени в извършване на терористична дейност" и да ги отвежда в тайни затвори.
в писмена форма. - (DE) Гласувах в подкрепа на предложението за резолюция на Европейския парламент относно репатрирането и заселването на затворниците от лагера в Гуантанамо, тъй като одобрявам приемането на бивши затворници от държавите-членки на ЕС.
Много от тях са солидарно виновни по отношение на Гуантанамо, например поради разрешението за прелитане над териториите им за нелегалното транспортиране на затворници.
Докладът обаче съдържа някои точки, които затрудняват гласуването в негова подкрепа.
Изтезанията в Гуантанамо, в частност симулиране на давене, не се разглеждат изрично като изтезание, а като "сурови методи на разпит, равносилни на изтезание и жестоко, нечовешко или унизително отношение".
В допълнение към това, измененията, внесени от Конфедеративната група на Европейската обединена левица - Северна зелена левица и Групата на зелените/Европейски свободен алианс, с искане за затваряне на всички тайни затворнически лагери, правото на компенсация за жертвите и разследване на нарушенията на правата на човека по отношение на Гуантанамо, бяха до едно отхвърлени.
Затруднението на Европа да се справи с решението за закриването на Гуантанамо ясно говори за дълбокото различие между намеренията, основани на приложими принципи, и реалността, преизпълнена с трудности.
Закриването на Гуантанамо е добра новина - сама по себе си и също като символ.
Закриването обаче не решава проблема, заради който затворът бе създаден - и който той също не успя да реши - изразяващ се в начините за справяне със заплахата за националната и международната сигурност, напълно различна от тази, която представляват традиционните вражески бойци, за които беше предназначен и подготвен международен закон.
Вместо само да си сътрудничат в евентуалното приемане на бивши затворници от Гуантанамо - мярка, която може би е необходима, но налага вземането под внимание на редица ограничения - Европа, САЩ и международната общност трябва да си сътрудничат в търсенето на стабилно и дългосрочно правно решение на заплахата, която представляват международните терористи.
Без това Гуантанамо ще бъде последван от друго слабо решение.
Що се отнася до приемането на бивши задържани, трябва да има координация не само на европейско ниво, като не би било целесъобразно да се приемат лица, които при други обстоятелства не биха получили визи от съображения за сигурност.
Желание и предпазливост са двата критерия, които трябва да бъдат възприети.
в писмена форма. - (IT) Гласувах против предложението за резолюция относно репатрирането и заселването на затворници от лагера в Гуантанамо.
В частност, твърдо съм убеден, че отговорността за целия процес на закриване на лагера за задържане в Гуантанамо и за бъдещето на неговите затворници принадлежи изцяло и единствено на САЩ.
В допълнение, не съм съгласен с твърдението в резолюцията, че отговорността за съблюдаването на международното право и основните права принадлежи на всички демократични страни, по-специално на ЕС.
Не можем да се намесваме във въпрос, където единствено правителството на САЩ е компетентно.
Накратко, поради изложените по-горе причини се противопоставям на евентуалното приемане на затворници от Гуантанамо в ЕС.
в писмена форма. - (EN) Всяка държава-членка на ЕС трябва да вземе участие в закриването на затвора в залива Гуантанамо.
Няма полза от това да се призовават САЩ да закрият лагера - нещо, което новият президент вече прави, ако не можем да поемем на плещите си известна отговорност.
Приветствам новината за решението на Барак Обама да закрие затвора в залива Гуантанамо.
Още по време на предизборната си кампания г-н Обама подчерта, че закриването на този известен с лошата си слава затвор ще бъде въпрос от първостепенна важност.
Въпросът за репатрирането и транспортиране на затворници от Гуантанамо може да е знак за важна промяна в политиката на САЩ в правилната посока, а именно към спазване на основните права, а така също и на хуманитарното и международното право.
Всеки затворник обаче трябва да бъде изправен пред съд.
В случай че бъде намерен за виновен, трябва да излежи присъдата си в затвор в САЩ.
Онези, които не бъдат обвинени и които доброволно се съгласят да бъдат репатрирани, трябва да бъдат върнати в родината си възможно най-бързо.
Затворниците, които не могат да се завърнат в родината си поради заплаха от изтезание и преследване, трябва да получат разрешение да останат в САЩ, където ще получат хуманитарна закрила и компенсация.
Понастоящем в Гуантанамо има около 242 затворници.
Някои от тях пребивават там единствено поради това, че няма безопасна страна, в която да се завърнат.
Тези хора не са обвинени в никакво престъпление.
Борбата срещу тероризма е и си остава приоритет на външната политика както на Европейския съюз, така и на САЩ.
Длъжни сме обаче твърдо да подчертаем, че това трябва да протича в неразделна връзка със спазването на основните права и принципа на правовата държава.
Поправки на вот и намерения за гласуване: вж. протокола
Одобряване на протокола от предишното заседание
(Протоколът от предишното заседание бе одобрен)
(EN) Гжо Председател, процедурен въпрос относно член 142, параграф 2, букви а) и б) относно разпределянето на времето за изказвания.
Вчера, когато обсъждахме затвора в Гуантанамо, тук в залата аз и няколко други оратори бяхме прекъсвани безцеремонно, когато превишим времето си с по няколко секунди.
Това грубо отношение бе демонстрирано от гн Pöttering и от заместилия го по-късно заместник-председател, гн Siwiec.
От друга страна, на гн Schulz, лидера на Групата на социалистите, бе разрешено от гн Pöttering да надвиши своето време с много повече от минута.
Аз, естествено, не бих си и помислил да се усъмня, че това се дължи на факта, че гн Pöttering и гн Шулц са приятели - alte Kameraden, както се казва на немски - но наистина откривам един повтарящ се модел тук.
Колегите от големите групи, които развиват политическото послание, което Председателят иска да чуе, биват щедро толерирани.
Колегите от помалките групи, представящи политическото послание, което Председателят не иска да чуе, биват обект на изключително лошо отношение.
А това вече е в нарушение на Правилника за дейността, където ясно е посочено как трябва да се разпределя времето за изказвания.
Искам да припомня на гн Pöttering и на всички негови заместник-председатели -
(Председателят уведоми оратора, че е превишил времето за изказване)
Бях изпратен тук, за да защитя субсидиарността и суверенитета на държавитечленки и председателят и заместникпредседателите на Парламента нямат каквото и да било право да се опитват да заглушат гласа на 15 % от шведския електорат.
Гн Lundgren, трябва да ви прекъсна.
Превишихте почти двойно своето време за изказване.
Отбелязах си това, което казахте.
Вярвам, че е ясно на всички.
- (EN) Гжо Председател, нека ви напомня, че това нямаше да се случи на гн Schulz.
Него нямаше да го прекъснете.
Това е голямата разлика.
Но вие доказвате моята теза - благодаря ви много.
- Гн Lundgren, сигурна съм, че грешите.
Ще запиша това, което казахте, и то ще остане в протокола.
Със сигурност също би било подходящо да обсъдите в Бюрото въпроса за различното отношение, което отчасти зависи и от наличното време.
Косово (разискване)
- Следващата точка са изявленията на Съвета и на Комисията за Косово.
(DE) Гжо Председател, днес ние обсъждаме Косово на базата на един много подробен доклад на гн Lagendijk, който, разбира се, е свързан с изявленията на Комисията и Съвета.
В този случай докладчикът няма официално време за изказване, което намирам за безобразно.
Ако докладчикът трябваше само да представи доклада по инициативата в понеделник вечер, той щеше да има четири минути.
Мисля, че това е несправедливо.
Затова бих искал да помоля Бюрото да прецени дали на някой, който е работил в продължение на месеци като докладчик на Комисията по външни работи, не трябва да се даде официално време за изказване.
Сега гжа Kallenbach му даде своята минута време поради чувство на солидарност с колега от Групата на Зелените/Европейския свободен алианс.
Може би ще бъде възможно, гжо Председател, ако това е във вашите правомощия, да дадете на гжа Kallenbach една минута съгласно процедурата с вдигане на ръка ("catch-the-eye ").
Все пак бих искал да ви помоля да помислите за това внимателно.
Трябва да намерим друго решение в такива случаи.
- Определено е вярно, че този основен проблем трябва да бъде решен.
Що се отнася до конкретната ситуация, аз препоръчвам гжа Kallenbach да поиска минутата съгласно процедурата с вдигане на ръка, тъй като това ще значително ще опрости нещата.
Гжо Председател, благодарен съм за тази възможност да се направи равносметка на последните събития в Косово.
След две седмици - на 17 февруари 2009 г. - Косово ще отпразнува първата годишнина от обявяването на своята независимост и това разискване е определено своевременно.
Оттогава Косово прие конституция и изцяло нова правна и институционална рамка.
Декларирането на независимост създаде нова ситуация и нови предизвикателства за международната общност, и поконкретно за Европейския съюз.
Различните мнения на държавитечленки в отговор на обявяването на независимост по никакъв начин не пречат на общите цели на политиката на Европейския съюз.
Оставаме ангажирани с подпомагането на икономическото и политическото развитие на Косово в рамките на общата цел за осигуряване на дългосрочна стабилност на Балканите като цяло.
В случая с Косово това означава подпомагане, поконкретно на укрепването на принципа на правовата държава, спазване на основните права и защита на малцинствата, както и насърчаване на икономическото развитие и работа за опазване на богатото културно и религиозно наследство на Косово.
Означава също да продължи разглеждането на Косово в пошироката рамка, създадена за Западните Балкани на срещата на високо равнище, проведена в Солун през 2003 г.
Политиката за подкрепа на европейската перспектива за всички страни от Западните Балкани, договорена по този повод, оттогава се затвърди, като последният пример е заседанието на Съвета от 8 декември 2008 г.
Доказателство за нашия траен ангажимент представлява бързото назначаване в началото на миналата година на Pieter Feith като специален представител на ЕС, който е със седалище в Прищина, и вие ще имате възможност да се срещнете с него в Комисията по външни работи в найскоро време.
Неговата задача, както и тази на екипа му, е да осигури ценна подкрепа на местно равнище, за да ни помогне колективно да постигнем всичките си политически цели.
Съвсем наскоро, в началото на декември 2008 г., започна мандата си EULEX - мисията на Европейския съюз за спазване на принципа на правовата държава в Косово, която понастоящем е найамбициозната гражданска мисия на Европейската политика за сигурност и отбрана (ЕПСО).
Нейната основна цел е да подпомага и подкрепя органите на Косово в областта на прилагането на принципа на правовата държава, особено при развиването на полицейската, съдебната и митническата администрация.
Основното предизвикателство за нас през следващите месеци ще бъде да се засили нашето присъствие в Косово найвече чрез действия за пълното разгръщане на EULEX.
Достатъчно големи реалисти сме, за да знаем, че 2009 г. ще донесе със себе си съответните затруднения и пречки.
Косовските институции също ще са изправени пред много предизвикателства при изпълнението на ангажиментите си за развиване на стабилно многоетническо и демократично Косово.
Помощта на международната общност е от решаващо значение за това дали Косово ще успее да се интегрира напълно с останалата част от региона.
Комисията обяви, че покъсно тази година ще представи проучване, разглеждащо начините за насърчаване на политическото и социално-икономическото развитие на Косово.
Това бе приветствано от Съвета.
То трябва да предложи нови възможности и да гради върху това, което вече е било постигнато, като отчита опита, който ще придобием през следващите няколко месеца.
Ситуацията в северната част на Косово със сигурност ще продължи да бъде трудна през идните месеци и ще изисква специално внимание.
Найновите случаи на етническо насилие в Митровица в началото на януари тази година бяха сериозни, но бяха овладени.
Особено насърчително е, че органите в Прищина реагираха сдържано.
Въпреки това тези инциденти са непрекъснато напомняне за постоянната опасност от дестабилизация там.
Ще продължим да следим отблизо ситуацията, особено в северната част на страната.
Председателството изразява своята признателност за продължаващия интерес на членовете на Парламента и за вашата подкрепа за ролята на Европейския съюз в региона.
Специално приветствам предложената резолюция, която бе внесена през настоящата месечна сесия.
Окуражаващо е, че Парламентът дава своята широка подкрепа на усилията ни в региона, както и на ангажираността на Съюза за стабилността на Косово в рамките на поширокия регион.
Това председателство се ангажира да ви държи информирани както с редовни обсъждания тук, в залата, така и с поподробни брифинги чрез комисиите.
Планираме различни прояви тази пролет, сред които е и посвещаването на срещата в Gymnich в края на март на страните от Западните Балкани.
Зная също така, че Pieter Feith ще се срещне с Комисията по външни работи AFET следващата седмица и той ще бъде в състояние да предостави изцяло актуални данни за настоящата обстановка в района.
Гжо Председател, само една година след обявяването на независимост ситуацията в Косово и в целия регион на Западните Балкани е, общо взето, стабилна и под контрол въпреки някои инциденти.
Присъствието на Европейския съюз в Косово постепенно се материализира и замества това на Организацията на обединените нации.
Специалният представител на Европейския съюз пребивава в Прищина, а мисията на Европейския съюз за спазване на правовия ред в Косово (EULEX) е разположена в цяло Косово и ще развие пълния си оперативен капацитет в края на март.
Стабилно и многоетническо Косово е ключов приоритет за Европейския съюз.
Найдобрият начин за Косово да се движи по пътя към европейската интеграция е създаването на демократично и многоетническо общество при пълно спазване на принципа на правовата държава, в мирно сътрудничество със своите съседи и с принос за регионалната и европейска стабилност.
Това включва и обширни мерки за обезпечаване на бъдещето на всички общности в Косово, като по този начин се създава основа за устойчиво икономическо и политическо развитие.
Докладът за напредъка на Комисията от ноември 2008 г. беше приет от органите като обективна и безпристрастна оценка на постигнатото и на бъдещите предизвикателства.
Органите в Косово поеха ангажимент да работят и да си сътрудничат с Комисията за справянето с тези предизвикателства.
Ние отделяме значителни средства за Косово по Инструмента за предприсъединителна помощ (ИПП) като част от общата сума в размер на 1,2 милиарда EUR, договорена на конференцията на донорите през юли 2008 г.
През 2008 г. предприсъединителният инструмент подкрепи проекти на стойност 185 милиона EUR в Косово, което е трикратно увеличение в сравнение с предходната година.
Ще отделим още 106 милиона EUR през 2009 г.
Управлението на тези средства е от изключителната компетентност на бюрото за свръзка на Комисията в Прищина, което вече работи с пълен капацитет и разполага с всички съответни системи за контрол, и поема работата на Европейската агенция за възстановяване.
Комисията приветства проекторезолюцията, която се обсъжда днес в Европейския парламент.
Тя засяга много проблеми, за които сме съгласни, че са от решаващо значение, като: опазване на културното наследство на Косово, подобряване на капацитета на публичната му администрация, подобра интеграция сред общностите там, значението на многоетническото образование, както и тежкото положение на ромските семейства в замърсените с олово бежански лагери на север.
Комисията приема всички тези въпроси много сериозно.
Бих искала да кажа по няколко думи за всеки един от тях.
От 2004 г. Комисията финансира възстановяването на обекти на религиозното и културно наследство със своята програма с бюджет от 10 милиона EUR и в тясно сътрудничество със Съвета на Европа.
През 2008 г. и 2009 г. финансирането продължава с още 2,5 милиона EUR за нови проекти.
Ние считаме това за много важен аспект от процеса на помирението и подкрепихме създаването на база от данни за културното наследство на Косово.
Гробищата също биха могли да се включат в това разискване, за да се гарантира правилното им възстановяване и опазване.
Искам да изразя нашата благодарност към Европейския парламент за допълнителната сума от 3 милиона EUR в бюджета на Европейския съюз за 2008 г. за възстановяването на културното наследство в засегнатите от войната райони на Западните Балкани.
Комисията е разпределила половината от тази сума - 1,5 милиона EUR- за Косово в съвместен проект с Министерството на културата в многоетническия град Призрен.
Благодарни сме за допълнителната сума по тази глава, която също е отпусната в тазгодишния бюджет.
По предприсъединителния инструмент за 2007 г. Комисията изпълнява проекти за улесняване на завръщането и реинтеграцията на вътрешно разселените лица и бежанците в Косово на обща сума в размер на 3,3 милиона EUR.
Предвидили сме допълнително финансиране от 4 милиона EUR по предприсъединителния инструмент за 2008 г. и 2 милиона EUR по предприсъединителния инструмент за 2009 г.
Тези пари също ще допринесат за подобряване на местния капацитет за реинтегриране на завръщащите се в местната социална и икономическа среда.
Равенството между половете също има висок приоритет в нашия дневен ред.
Комисията предостави техническа помощ на Службата на Косово за равенство между половете.
Също така подкрепи дейността на няколко местни неправителствени организации, работещи в областта на равенството между половете и правата на жените чрез Европейския инструмент за демокрация и човешки права.
Що се отнася до административния капацитет, Комисията следи за прилагането на стратегията и на плана за действие за реформа в публичната администрация на Косово.
Подчертали сме пред органите спешността за приемане на Закона за публичната служба.
Чрез нашето участие в създаването на регионална школа за публична администрация също си сътрудничим с Института по публична администрация в Косово.
Специално внимание се отделя на Министерството на местното управление и администрацията чрез проект за подкрепа на стойност близо 1 милион EUR.
Комисията полага значителни усилия в помощ на реформата в образователната система на Косово.
Нашата финансова помощ е цялостна.
Насочена е към подобряване както на материалните условия, така и на качеството на преподаването в началното, средното и висшето образование и в професионалния сектор, а също и към укрепване на многокултурните аспекти като основно условие за помирение.
След конференцията на донорите през юли Световната банка създаде доверителен фонд с няколко донора за поширокия социален сектор, включително за образованието.
Със своите 5 милиона EUR Комисията е сред основните участници във фонда.
Общо помощта на Европейския съюз за образованието в Косово през периода 2006-2010 г. възлиза на 30,5 милиона EUR.
Откриването на многоетнически европейски университетски колеж ще получи нашата подкрепа веднага щом всички местни заинтересовани страни постигнат споразумение да направят това усилие устойчив проект.
Тежкото положение на ромските семейства в замърсените с олово бежански лагери на север е проблем от изключително сериозно естество.
Комисията помага активно за намирането на бързо и устойчиво решение, приемливо за всички.
Ние многократно сме призовавали всички страни да се въздържат от политизиране на проблема, както и да работят само в името на найдобрия интерес на ромските семейства.
И накрая, Косово също така се ползва от нашите програми с няколко бенефициери, обхващащи Западните Балкани и Турция, които финансират процеса на гражданската регистрация на ромите.
Нашата подкрепа за ромите в Косово включва също така образование.
Заедно със Съвета на Европа ние подкрепяме качественото образование за ромските деца, включително и на техния майчин език.
Според мен всичко това е в пълно съответствие с вашите предложения.
Благодаря на всички уважаеми членове на Парламента за вниманието и с нетърпение очаквам вашите въпроси.
от името на групата PPE-DE. - (DE) Гжо Председател, бих искала да поздравя докладчика и докладчика в сянка, защото вярвам, че заедно са създали една много добра резолюция.
Тази резолюция призовава Съвета и Комисията да гарантират предприемането на съвместно действие в Косово, както и че мисията EULEX действа заедно с Върховния представител на Европейския съюз и че се създава синергия в интерес на икономическия и социалния живот на Косово, който се нуждае от подобрение.
Мисията EULEX трябва също да гарантира, че съдебните дела, които се водят там от години, найнакрая ще бъдат разгледани и доведени до край.
Продължават да съществуват много жестокости, които още не са разобличени и изправени пред съда.
Борбата с корупцията в Косово също е важна, тъй като все още има много престъпници, които остават ненаказани.
В допълнение към това, което вече чухме, Европейският съюз трябва да обмисли не само предприемане на мащабни действия, но също така да се съсредоточи повече върху ежедневието на хората там и възможностите за местни проекти с участието на местните хора.
Тази работа е от голямо значение.
Трябва да призовем правителството на Косово найнакрая да започне практическото прилагане на своята конституция, което включва плана на Martti Ahtisaari.
Обикновените хора в Косово трябва да осъзнаят, че всички те живеят заедно.
Също така сърбите, албанците и останалите малцинства в Косово трябва да се разглеждат като граждани с равни права.
Правителството на Косово трябва също така да продължи енергично със своята програма за децентрализация.
Аз, разбира се, съм твърдо за създаването на многоетнически европейски колеж, който да бъде друга съвместна институция заедно с Университета в Прищина и Университета в Митровица, която да се съсредоточи върху едно общо бъдеще.
Също така бих искала Сърбия да разбере найсетне, че сърбите в Косово не искат да бъдат насърчавани да не взимат участие в правителството.
На тях трябва да им бъде позволено да взимат участие в управлението, в работата на парламента и в гражданския живот.
Това е единственият начин, по който Косово може да процъфтява.
Гжо Председател, говоря от името на Групата на социалистите в Европейския парламент.
Можем да потвърдим, че ситуацията в Косово се подобрява.
Благодарни сме на чешкото председателство и на Комисията за тяхното добро сътрудничество.
Аз съм напълно съгласен с гжа Pack в потвърждаването на факта, че мисията EULEX е едно много голямо предизвикателство за Европейската политика за сигурност и отбрана, едно от найголемите предизвикателства в цялата история на Европейския съюз като общност, основаваща се на принципа на правовата държава.
Хубаво е, че вече има правна основа след изявлението на Председателя на Съвета за сигурност, която е била приветствана от сръбското правителство.
Имаше мълчаливо съгласие от страна на Китай и Русия, които преди отхвърляха всяко решение на конфликта.
От съществено значение е, че EULEX сътрудничи добре с всички заинтересовани страни в Косово.
Не трябва да повтаряме грешките, направени от мисията на ООН за временна администрация на Косово (ЮНМИК), която загуби много пари и отчужди хората в Косово.
Гжа Pack също засегна този въпрос.
Много е важно да се изясни разделението на компетенциите между правителството и парламента на Косово, от една страна, и EULEX, от друга.
Ние не можем да поемем отговорност за развитието на Косово.
Присъствието на EULEX в северната част на Косово е много важно, за да се избегне разкъсването на тази територия.
И накрая, пълното прилагане на разпоредбите на конституцията в съответствие с плана "Ahtisaari" е съществен въпрос за малцинствата.
от името на групата ALDE. - (DA) Гжо Председател, преди всичко бих искал да изразя своето дълбоко удовлетворение от настоящото предложение за резолюция и да благодаря на гн Lagendijk за ценната му работа.
Резултатът е текст, който е добре балансиран и по същество, като в същото време успява да се справи с всички поважни проблеми.
С тази резолюция ние в Европейския парламент на първо място и преди всичко изпращаме сигнал до народа на Косово и до народите на другите страни от Западните Балкани, който казва: "не сте забравени, вие сте част от Европа".
Това не са просто празни думи без реално значение.
Мисията EULEX, понастоящем найголямата мисия по Общата европейска политика за сигурност и отбрана, вече е в ход.
Удовлетворително е, че мисията се подкрепя от ООН и че обхваща цялата страна.
С нашата резолюция, ние в Европейския парламент подкрепяме Косово в тази мисия.
Също така посочваме областите, в които държавитечленки на ЕС могат да подпомагат Косово.
Това се отнася за специална помощ за създаване на публична администрация, укрепване на гражданското общество, както и за образователни проекти.
Когато посочваме областите, в които косовските лидери трябва да направят подобрения, например по отношение на защитата на малцинствата, това е така, защото ние сме сериозни, когато казваме, че ще подкрепяме Косово в усилията му за създаване на едно демократично общество.
Едно демократично общество с респект към малцинствата и в мирно съжителство със съседните страни.
Това не се отнася само за бъдещето на Косово, но и за бъдещето на целия Балкански регион и на Европа като цяло.
Очакващият ни път е дълъг и ще бъде труден.
Има само един път и той е към Европейския съюз и пълното и цялостно интегриране на Косово, както и на останалата част от Западните Балкани в рамката на европейското сътрудничество.
от името на групата UEN. - (PL) Гжо Председател, първородният грях, извършен със създаването на тази нова страна Косово, включваше усещането, преобладаващо сред сръбското малцинство в Косово и Метохия, както и в самата Сърбия, че новата държава и цялото мюсюлманско мнозинство са настроени против сърбите.
Това трябва да е имало влияние върху отношенията между Белград и Прищина, както със сигурност и върху отношенията между народа на Косово и сърбите, живеещи в сръбските етнически анклави.
Ако не се зачитат културните, образователните и религиозните права на сръбското малцинство, не само двустранните отношения между Косово и Сърбия, както и в други части на Балканите, ще стават все потрудни, но също така това ще направи пътя на Прищина към членство в Европейския съюз подълъг.
Съгласен съм с това, което каза уважаемият гн Lebech, който говори преди мен.
Правителството на Косово трябва да разбере, че зачитането на правата на малцинствата е европейски стандарт.
Необходимо е да се придържаме стриктно към тези принципи и във връзка с това - да следим внимателно нашите партньори в Косово.
от името на групата Verts/ALE. - (NL) Беше необходима почти една година на мисията EULEX, преди да започне да изпълнява първия си мандат.
Добре е да си припомним накратко това, което включва този първи мандат.
EULEX, найголямата европейска мисия до днес - както вече бе изтъкнато, трябваше да се развие и да бъде активна в цяло Косово - както на север, така и на юг от река Ибър.
EULEX трябваше също така да отговаря за три области: митници, полиция и правосъдие, и найвече не трябваше да има никакви - подчертавам никакви - двусмислени отношения между EULEX, от една страна, и ЮНМИК, организацията на ООН, от друга.
Да не говорим, че действията на EULEX биха могли да доведат до разцепването на тази страна на северна и на южна част.
Това в никакъв случай не беше нейното предназначение.
Много дълго време изглеждаше невъзможно осъществяването на първоначалния мандат поради всеизвестното противопоставяне на Съвета за сигурност.
Всъщност едва от ноември миналата година изглежда сякаш нещата ще потръгнат в крайна сметка.
Добре е дватри месеца след реалното започване на дейността да се направи равносметка и да се види дали всичко върви гладко или, нека да се изразя с попредпазливи думи - дали изглежда, че всичко върви гладко.
Косовската полиция се радва на отличното сътрудничество с EULEX.
Митническите служби найнакрая работят отново и найвече в северната част на Косово, където те бяха опожарени миналата година от косовските сърби.
И в заключение, стартира разглеждане на безбройните натрупани дела в областта на междуетническото насилие и корупцията, което още веднъж доказва, че действията на EULEX са в интерес на всички общности, а не само на албанците или сърбите.
Това, на което наистина се надявам, е, че напредъкът на EULEX през последните няколко месеца ще бъде запазен по положителен начин.
Също така се надявам искрено, че Белград разбира, че сегашният му подход на конструктивна работа с Европейския съюз е далеч поефективен, отколкото да се опитва да пренапише историята през цялото време.
Преди всичко аз се надявам, че косовските органи ще успеят да разрешат този огромен брой проблеми, пред които те все още са изправени.
Найпосле ще се вземат мерки срещу корупцията, както и срещу организираната престъпност, която е все още твърде преобладаваща в Косово.
Найпосле Косово ще има трайни енергийни доставки на базата на правото на Европейския съюз и найпосле ще се даде старт на косовската икономика.
Косово е независима държава и - без значение дали това се харесва на Парламента или не - няма връщане назад.
Ние, Европейският съюз, имаме интерес Косово да се развие като жизнеспособна държава.
Заради това сме там и заради това трябва да останем там.
от името на групата GUE/NGL. - (DE) Гжо Председател, моята група - Конфедеративната група на Европейската обединена левица - Северна зелена левица, отхвърля внесената резолюция за Косово.
Поголямата част от държавитечленки, но не всички, са признали Косово в нарушение на международното право.
Моята група настоява, че всички разпоредби по отношение на Косово трябва да бъдат в съответствие с международното право и трябва да се съгласуват с всички заинтересовани страни, включително Сърбия.
Признаването на Косово създаде катастрофален прецедент, който в момента бива последван от други региони, като Южна Осетия и Абхазия.
Европейският съюз стартира мисията EULEX в Косово.
Групата GUE/NGL отхвърля тази мисия, тъй като тя се основава на признаването на Косово в нарушение на международното право и поради това създава нещо подобно на протекторат на Европейския съюз.
EULEX има - цитирам: "някои изпълнителни функции".
Това означава, че служителите на EULEX могат да отменят нормални решения, направени от органите в Косово.
Мисията EULEX също така разполага с 500 полицаи за борба с метежи.
На 26 януари EULEX и КФОР проведоха съвместно учение по борба с метежи.
Това за съжаление показва, че съществува тясно сътрудничество между ЕС и НАТО в Косово.
В същото време ЕС и други организации насърчават неолиберална икономическа реконструкция в Косово, но не това искат местните хора.
Поради тази причина ние призоваваме за решения, които са в съответствие с международното право и ясен вот срещу мисията EULEX на Европейския съюз.
Ако наистина искаме да подкрепим местните хора, мисията EULEX няма да ни позволи да направим това.
от името на групата IND/DEM. - (NL) Когато бях на работно посещение в Косово преди два месеца, можах да видя защо е толкова трудно за много хора да разберат международното присъствие в тази страна.
Нещо повече, останах с впечатлението, че различните нива не винаги работят заедно толкова добре.
Европейските институции трябва не просто да свиват рамене.
Ние сме замесени в това.
Чрез мисията EULEX Европа поема отговорност за положението в региона.
EULEX трябва да приеме поясна позиция и трябва да помогне на косовските органи, където може, независимо дали това е поискано или не.
Бих желал да подчертая две неща.
Първо, аз призовавам държавитечленки, които все още не са признали Косово, да преразгледат своята позиция.
За Косово няма път назад в границите на Сърбия.
Второ, призовавам за генерален план за Западните Балкани, който трябва да работи на достъпно ниво с всички участващи страни, за да им помогне да се подготвят за присъединяване към Европейския съюз.
Това е ангажиментът на Европа по отношение на Западните Балкани.
(DE) Гжо Председател, като докладчик в сянка за Групата на Европейската народна партия (Християндемократи) и Европейските демократи, бих искал да поздравя гн Lagendijk за неговия отличен текст.
Ние подкрепяме програмата за реформи в Сърбия и уважаваме, разбира се, съвсем малката част от държавитечленки на ЕС, които не са признали Косово по силата на международното право.
Все пак, ние искаме да разубедим хората, които вярват, че този процес е обратим.
Три четвърти от членовете на Парламента гласуваха "за" признаването на Косово.
Комисията също подкрепи вота заедно с 23 от 27те държавичленки, всички държави от Г7, четири от шестте бивши югославски републики и три от четирите съседни на Косово страни.
Ето доказателство, че процесът е необратим.
Ето защо е важно да се гледа към бъдещето, което е свързано с редица рискове.
Първият основен риск е разделянето на Косово.
Досега бивша Югославия бе разделена по границите на старите републики или по старите вътрешни граници на автономните региони.
Ако картата трябва да се преначертае, например в Митровица, резултатът би бил, че например албанците в Прешевската долина в Сърбия, хората в Санджак от Нови Пазар и други ще започнат да се чудят къде трябва да минават границите.
Това би могло да доведе до изключително опасна ситуация.
Поради тази причина има смисъл да се следва планът "Ahtisaari", който отчита старите вътрешни граници на Югославия, като същевременно предоставя взаимна и широка защита на малцинствата.
Защитата на малцинствата, предлагана от предишния план "Ahtisaari", който сега е част от косовската конституция, е найцялостната програма за защита в света.
Сърбите в Косово трябва да се възползват от тази възможност за защита на малцинствата.
Гн Действащ председател на Съвета, знаете, че самият аз произхождам от малцинство, с което някога се е злоупотребявало в името на чужди цели.
Сърбите в Косово трябва да са сигурни, че ще избегнат такава ситуация.
Другата опасност, която заплашва Косово, са хаосът и корупцията.
В този случай аз мога само да кажа, че трябва да направим мисията EULEX посилна, защото ЮНМИК не беше решението, а всъщност част от проблема.
(DE) Гжо Председател, моят колега Joost Lagendijk е в същата ситуация като Косово.
Той съществува, но не е признат от всички като докладчик, въпреки че той е точно такъв.
В този контекст бих искал да изразя благодарността си към него и гн Tabajdi за доклада му.
Разбира се, ние нямаме голям напредък с признаването на Косово, както биха искали много хора, включително и тези в Косово.
Трябва да признаем, че това е болезнена ситуация за Сърбия.
Не трябва да наливаме масло в огъня.
Вместо това трябва да положим всички усилия да се гарантира, че процесът ще бъде мирен.
Аз съм много доволен, че лидерите на Сърбия, независимо от техните много тежки думи в началото, се опитаха да легализират и неутрализират ситуацията с цел да дадат шанс на мисията EULEX.
Искам да попитам всички, които се противопоставят на мисията EULEX, в каква ситуация ще бъдат сръбското и другите малцинства в страната, ако EULEX не съществуваше.
Безсмислено е от гледна точка на сръбското малцинство или на Сърбия да се осъжда мисията EULEX.
Мисля, че това някой тук, в Парламента, който подкрепя Сърбия, да осъжда мисията EULEX, е просто гротескно.
Въпреки това е вярно, че има някои въпроси, които остават без отговор.
Политическите лидери в Косово трябва да направят усилие, за да свършат работата си.
Една от основните ни задачи и изисквания е да се приложат всички аспекти на плана "Ahtisaari", който ще гласуваме утре като част от тази резолюция.
В заключение, ние трябва да насърчим интеграцията на целия регион.
Разбира се, всички страни трябва да си напишат домашното.
Колкото поголям напредък бележат Сърбия и Македония в процеса на интеграция, толкова поскоро ние ще бъдем в състояние да разрешим косовския въпрос, както и други свързани с него отворени въпроси.
Само интеграцията на всички страни в региона ще създадат условията, необходими на Косово за мирно развитие.
- (NL) Тъй като всички тези, които взеха думата, са или запознати, или много запознати, или изключително запознати със ситуацията в Косово, не е необходимо да задълбаваме допълнително по темата в опит да убедим самите себе си колко сме запознати със ситуацията.
Ние трябва на първо място да се радваме на факта, че първата година от независимостта на Косово премина отлично в крайна сметка и дори подобре, отколкото мнозина очакваха.
Бих искала също така да изкажа своята радост и удовлетворение от факта, че мисията EULEX найнакрая е в пълен ход благодарение на добрата воля на мнозина и на професионализма от страна на Съвета за сигурност на ООН.
Много ще зависи от успеха на тази мисия EULEX, тъй като Косово беше протекторат в продължение на десет години преди своята независимост.
Важното сега е всички ние да насочим Косово към съзряване.
- (PL) Гжо Председател, едно едностранно решение, взето от албанската общност, доведе до това сръбската провинция Косово да се отдели от Сърбия.
Лично аз гледам на този ход като на безпрецедентно нарушаване на международното право.
Нещо повече, това решение е имало допълнителни последици, както се видя по събитията в Кавказ през миналата година.
Бих искал да ви напомня, че Организацията на обединените нации не призна решението на косовските албанци.
Резолюция № 1244 на Съвета за сигурност на ООН остава в сила.
Ето защо бих предупредил да не се взимат каквито и да било решения, преди Международният наказателен съд в Хага да отсъди по този въпрос.
Само тогава ще знаем реалния правен статут на провинцията, която по силата на международното право все още е неразделна част от Република Сърбия.
Бих искал да насоча вниманието ви към драматичната ситуация, пред която сръбската общност все още е изправена в самопровъзгласилата се Република Косово.
Нека открито да се съгласим, че решението на някои държавичленки на Европейския съюз да признаят тази страна беше фатална грешка.
Съвсем просто е: Косово принадлежи на Сърбия.
- (NL) Откакто Косово обяви своята независимост преди почти една година, Европейският съюз е безнадеждно раздвоен по този въпрос.
Гърция не е решила, а Испания, Румъния, Словакия и Кипър отхвърлят тази независимост поради вътрешни причини.
Съвместният проект EULEX, с който Европейският съюз се надява да получи влияние в Косово, прилича повече на инструмент за прикриване на това вътрешно разделение, отколкото на нещо друго.
EULEX може да е от полза за Европейския съюз, но може ли да се каже същото за Косово?
Народът на Косово силно желае скоро да се присъедини към Европейския съюз и да стане равноправна държавачленка.
След близо един век подчинение на Сърбия, той със сигурност не иска никаква нова намеса отвън.
Проект като EULEX може би е щял да бъде полезен за кратко време през първите няколко месеца на 2008 г. с цел избягване на хаоса.
Тази фаза приключи обаче.
Късното пристигане на EULEX сега до голяма степен създава впечатлението, че Европейският съюз иска да превърне Косово в протекторат, с военно присъствие и административно влияние, както преди това беше и случаят в Босна и Херцеговина, където тази политика имаше слаб успех.
За да се осигури хармонично и мирно бъдеще за Косово, е необходимо да участват не само сегашното правителство и управляващите партии.
Важни сили са Движението за самоопределение Vetëvendosje на юг, което счита инициативата на Европейския съюз за безсмислен колониализъм, както и представителите на сърбите в общините на север от река Ибър, които правят всичко възможно, за да поддържат постоянна връзка със Сърбия.
Без тези критици на EULEX ние няма да имаме дългосрочно решение.
Бъдещето на Косово се гарантира подобре от широко приемани вътрешни компромиси, а не с демонстративен показ на власт от страна на Европейския съюз.
- (FR) Гн Председател, госпожи и господа, преди десет години НАТО бомбардира Белград, без съмнение, за да отпразнува своята петдесета годишнина и за да предефинира своята област на компетентност, която се ограничава от Вашингтонската конвенция.
Тези бомбени атаки бяха извършени в нарушение на международното право, т.е. без да има предварително споразумение с ООН.
Преди една година независимостта на Косово бе обявена едностранно от Прищина в пълно неуважение на суверенитета на Съюзна република Югославия, чийто суверенитет и териториална цялост въпреки това бяха преутвърдени от Резолюция № 1244 на Съвета за сигурност на ООН.
Днес европейската мисия EULEX в сътрудничество с американски експерти се надява, че Косово може да стане държава, основана на принципа на правовата държава.
Ако положението не беше толкова страшно, щеше да е забавно да си помислим как може да посееш едно, а да получиш друго.
Междувременно ние искаме тази мисия да гарантира, че националното сръбско малцинство е уважавано и ценено на земята на своите предци.
Това ни изглежда добро начало за повторното установяване на принципа на правовата държава.
- (SV) Родена съм на Балканите.
Следях отблизо проблемите в Косово в края на 80-те години на XX век.
Видях как Словения и Хърватия станаха независими държави и как участваха във войната в началото на 90-те.
Аз лично бях свидетел на войната в Босна и накрая напуснах страната като бежанец.
Знам, че е изключително лесно да се започне война, но също така знам, че е много трудно да се установи мир и да се възстанови доверието на хората един към друг.
Косово в момента е в ситуация, която ще бъде решаваща за бъдещите поколения на този регион именно по отношение на въпроса за възстановяване на доверието между различните етнически групи.
Доволна съм, че гн Lagendijk е толкова ясен в своята резолюция относно факта, че ние трябва да проведем дискусии за независимостта на Косово и за конфликтите от миналото.
Нашето време и енергия трябва да бъдат използвани за дискусии относно това как можем да затвърдим равните права на всички хора, така че да живеят в мир и да работят за създаването на подобро бъдеще за Косово.
Трябва да се концентрираме върху ефективната защита на малцинствата и подобряването на икономическото положение и борбата с ширещата се корупция и организирана престъпност.
Всички в Косово трябва да се ангажират лично за прекратяване на насилието между етническите групи.
Съдилищата трябва да гарантират, че военните престъпления ще бъдат разгледани.
Някои от членовете на този парламент съжаляват за присъствието и участието на Европейския съюз в Косово, но тези от нас, които са преживели войните на Балканите, съжаляват за факта, че участието на Европейския съюз не беше поясно и пообхватно.
Има огромно количество работа, която все още предстои да бъде свършена, и това ще отнеме време, но в крайна сметка всичко се прави за възстановяване на доверието между хората, така че следващите поколения да имат шанса да бъдат образовани и да живеят и работят заедно в мир, с взаимно зачитане на различията помежду си.
Това е и целият смисъл на европейската идея.
(Ръкопляскания)
- (CS) Бих искал да спомена накратко за конкретната роля на Сърбия.
Въпреки трудната вътрешна ситуация сръбското правителство възприе един много конструктивен и отговорен подход към разполагането на мисията EULEX в Косово.
По споразумение с ООН то също така улесни назначаването на висш полицейски служител от сръбска националност в полицията в Косово.
Твърдо вярвам, че това е начинът да се постигне постепенна интеграция на косовските сърби, а също и на другите малцинства в политическия, икономическия и социалния живот на Косово.
В този контекст също бих искал да приканя Върховния представител на Европейския съюз да гарантира, че косовските органи отделят достатъчно внимание на многостранното развитие в областта Митровица.
Също така споделям мнението на Anna Ibrisagic, че сега е необходимо да се отделя много повече внимание, отколкото преди, за сигурността и икономическата ситуация, както и за икономическото развитие на Косово.
- (EN) Гжо Председател, искам да благодаря на гн Lagendijk, чийто значителен политически талант помогна да ни предостави една прекрасна резолюция, върху която да работим.
Специално му благодаря за приемането на параграф 26, към който бих искала да привлека вниманието на Министъра и на Комисията.
Тук се отбелязва изключително лошото здравословно състояние на 1 500 роми, които седят на ръба на мина за олово и са там вече девет години поради погрешната преценка на ООН.
Напълно приемам, че - както посочи министър Vondra, може би не тази е мисията на Европейския съюз.
Независимо от това аз благодаря на екипа на Комисията за своевременното заемане с тази тема непосредствено след като аз я повдигнах и за посещаването и отчитането на вредата, причинена от нивата на олово.
Тези хора имат чудовищни нива на олово в кръвта, налице е необратима вреда и се нуждаят от незабавно и спешно преместване и медицинско лечение.
Министър Vondra, вие обещахте, че ще държите парламента информиран.
Бих искала да ви помоля в качеството ви на Действащ председател да се отнесете по този въпрос с найголямо внимание и да ми кажете какво правите.
- (SL) Поднасям искрените си комплименти на докладчика и докладчиците в сянка за отличния доклад.
Неговата цел е да допринесе за понататъшното стабилизиране и нормализиране на Косово.
Успехите на Косово през последните години подсилиха нашите надежди, че е възможно единно многоетническо и многокултурно общество в Косово.
Европейските стремежи не само на Косово, но също и на целите Западни Балкани могат да се превърнат в реалност само ако това условие е изпълнено.
Имаме напредък, значителен при това, и сега трябва да вземем допълнителни мерки.
Поспециално приветствам факта, че усилията на EULEX също помагат за нормализирането на ситуацията в Косово.
Приветствам скорошното изграждане на косовски сили за сигурност и участието на част от сръбската общност в полицията на Косово.
Ако искаме да бележим побърз напредък, ние трябва да действаме на фронтове като политика, икономика, сигурност, социални теми и други, като трябва да обърнем особено внимание на това, което се случва на местно ниво, където въпросът за съвместното съществуване е найчувствителен.
Необходимо е да подпомагаме проекти, които укрепват междуетническото съвместно съществуване и сътрудничество.
В този дух аз приветствам намерението на Европейската комисия да използва всички средства, с които разполага, за постигане на напредък.
Точно от това има нужда Косово.
- (EN) Гжо Председател, приветствам днешното разискване и резолюция като следваща стъпка за нормализиране на отношенията между Европейския съюз и Косово една година след обявяването на независимост.
Важно е да се подчертае, че за тези, които - като гн Van Orden и гн Tannock от британските консерватори - се противопоставят на предложението, бе доказано, че грешат; вече 54 страни, включително и 22 от нашите собствени държавичленки на ЕС, предложиха юридическо признаване, а мисията на Европейския съюз за прилагане на принципа на правовата държава в Косово бе разположена със съгласието на Сърбия.
Всъщност, през цялото време твърдим, че решаването на косовския проблем помага на стремежите на Сърбия към ЕС, и днес ние повторихме, че искаме те да са успешни.
Вчера правосъдната мисия на ЕС започна своето първо дело за военни престъпления в Косово.
Днес Нейно Кралско Височество принцеса Ана от Великобритания е на посещение в училище за деца с увреждания в Gjilan, Косово.
Със сигурност двете събития показват ангажимента на Европа никога да не забрави несправедливостите от миналото и да работи днес в името на подобро бъдеще за всички.
- (NL) Първо искам да поздравя г-н Lagendijk за изключително безпристрастния тон на резолюцията и да използвам тази възможност, за да благодаря на г-жа Pack, която, заедно с членовете на водената от нея делегация, свърши много и полезна работа в региона.
Целите на ЕС са ясни: Косово не трябва да се превръща в черна дупка.
Отговорност за това носят най-вече органите в Косово.
Не само правителството, но и правозащитната система трябва да спечелят доверието на народа.
Корупцията и престъпленията подкопават устоите на държавата.
Жените и малцинствата трябва да станат пълноправни членове на обществото.
По мое мнение отговорност носят и съседните на Косово държави, и по-конкретно сръбските органи.
Конструктивният диалог и регионалното сътрудничество са въпроси от общ интерес за всички страни от региона.
И накрая, Европейският съюз също носи голяма отговорност С мисията EULEX Европейският съюз си постави още по-високи цели.
Хубаво е, че истинската работа вече започна.
Следващите две години ще покажат дали EULEX наистина може да промени нещо и в дългосрочен план.
Много се надявам да е така.
Стабилността, съгласуването и развитието на принципа на правовата държава в Косово са от първостепенна важност за косоварите и етническите малцинства в Косово, но също така са и в интерес на Европейския съюз.
В този смисъл най-голямо значение има ефективността на помощта.
Неотдавна, заедно с г-жа Pack, посетих Косово.
Няма недостиг на помощ, но може би има нужда от по-добра координация и повече ефективност по отношение на отпуснатите средства.
(EN) Г-жо Председател, колко пъти трябва да бъде призната една държава, за да стане независима?
Въпросът е реторичен, защото когато става дума за признаване независимостта на една държава, качеството е по-важно от количеството.
Самопровъзгласяването на независимост не води до реална независимост, ако въпросната държава не е призната от страните, от които иска да се отдели.
Независимостта на една държава не може да бъде действителна, докато не бъде призната от Съвета за сигурност на ООН.
Освен това никоя страна не може да се нарече независима, ако не е в състояние да осигури на общностите, живеещи на територията й, справедлив шанс за органичното им интегриране в едно многокултурно гражданско общество, и ако не може да се самоиздържа и самоуправлява.
Планът "Athisaari" се провали именно по тези причини.
Призивът за възстановяване на статуквото (status quo ante) също не е решение - трябва да има развитие.
На този етап Европейският съюз и постоянните членове на Съвета за сигурност на ООН трябва да организират международна конференция за намиране на жизнеспособно и балансирано решение, което да гарантира сигурност за демокрацията, геостратегически баланс и социално-икономическа стабилност в Западните Балкани.
В рамките на тези условия на Косово трябва да се даде нов шанс за международно призната легитимност, а държавите от региона да получат ясни указания за присъединяването им към ЕС.
За съжаление, докладът на г-н Lagendijk не предлага подобно решение, изключвайки по този начин възможността за реалистичен сценарий за по-добро бъдеще.
Затова румънските социалдемократи са длъжни да гласуват против този доклад.
(RO) Според нормите на международното право и съгласно Резолюция 1244 на Съвета за сигурност на ООН, приета през 1999 г., Косово не може да бъде считано за самостоятелна държава.
Пет държави-членки на ЕС не са признали едностранната декларация за обявяване на независимост от страна на Косово.
Косово обаче е реалност, следователно трябва да обърнем внимание на този въпрос.
Стабилността в Западните Балкани, регионът с най-големи шансове за присъединяване към ЕС в близко бъдеще, е въпрос от първостепенна важност.
По тази причина ЕС трябва да има водеща роля в разрешаването на деликатната ситуация в този регион.
Мисията EULEX, която вече достигна първоначалния си оперативен капацитет, е важна първа стъпка в тази посока, предвид нуждата от осигуряване на помощ и координация най-вече при създаването на благоприятен климат за изграждането на междуетническо сътрудничество, което ще позволи връщането към нормален начин на живот.
Защитата на всички малцинства в Косово, включително и на сръбското малцинство, трябва да бъде гарантирана.
Необходими са по-силни институции, които да предотвратят хаоса и да гарантират стабилното развитие.
Трябва да се гарантира правото на бежанците да се завърнат и да им бъде върнато имуществото.
Финансовите инструменти, с които разполага ЕС, и по-конкретно предприсъединителните инструменти, трябва да се използват с цел подпомагане на социалното и икономическо развитие, увеличаване на прозрачността и насърчаване на помиряването между етническите общности.
Косово не трябва да бъде изолирано от европейските процеси по какъвто и да е начин.
Трябва да получи европейска перспектива за развитие в регионален контекст.
Длъжни сме да прилагаме един и същ критерий във всички региони.
Това, което се изисква от останалите страни в региона, трябва да важи и за Сърбия и Косово.
Европейският съюз трябва да настоява за възобновяването на диалога между Прищина и Белград.
Струва ми се, че предложението за резолюция в настоящия му вид не отразява позициите на всичките 27 държави-членки на ЕС спрямо Косово.
Затова румънската делегация от Групата на Европейската народна партия (Християндемократи) и Европейските демократи, с изключение на членовете от Унгария, ще гласува против предложението за резолюция.
- (HU) Сърбия трябваше да бъде бомбардирана, за да разбере, че правата на малцинствата трябва да се зачитат.
Това беше жесток урок.
Вместо да предостави на Косово автономия, Сърбия трябваше да приема независимостта на Косово.
Косово е предупреждение и за държавите-членки на ЕС.
Всяка държава-членка трябва да се погрижи етническите малцинства на територията й да се чувстват у дома си, като им осигури сигурност и спокойствие.
Удовлетворените малцинства са най-здравата основа за сигурността, суверенитета и икономическия напредък на една държава.
На 17 февруари 2008 г. присъствах лично на тържествата в Прищина по случай обявяването на независимостта Смятам, успях да видя достатъчно, за да се убедя, че културната и териториална автономия на сръбското малцинство се зачита на територията на Косово.
Косовските албанци получиха възможност за решение в европейски стил.
Сърбия получи още един шанс: Войводина.
Държавите-членки на ЕС също могат да се постараят да предоставят културна и териториална автономия на етническите малцинства на тяхна територия.
Доста неловко би било, ако, спрямо Сърбия и Косово, някои държави-членки се окажат в положението на догонващи.
(RO) Като член на ЕП и на делегацията за Югоизточна Европа, очаквам да чуя - в името на нашите общи ценности, които с гордост наричаме "европейски ценности" - че Европейският парламент и Комисията изискват, с цялата си власт и авторитет, от политическите партии в Косово да възприемат принципа на мултиетническо присъствие и че бъдещото развитие на отношенията между Косово и Европейския съюз зависи от действията в тази посока.
Очаквах докладът да ни убеди, че моделът, който ЕС възнамерява да изгради в Косово, с парите на европейския данъкоплатец, както е на практика, е действително многоетнически, многокултурен и съобразен с равнопоставеността на различните вероизповедания, и не се основава на сегрегация.
По време на разискванията, които проведохме с членовете на Парламента от Косово, те споделиха, че понастоящем подобен модел е неприложим.
Искам да завърша със следния въпрос: ако този модел не може да бъде приложен в Косово и ако нашите европейски ценности не намират място в Косово, тогава какъв модел може да предложи Европейската комисия?
- (DE) Г-жо Председател, искам да благодаря на г-н Lagendijk и на комисията по външните работи, които чрез предложението за резолюция и настоящото разискване запазиха въпроса за Косово на дневен ред.
Считам, че косовският народ определено си е заслужил това право след провала на Европейския съюз през 90-те години на XX век.
Ние имаме неизплатен дълг, а именно: длъжни сме да подпомогнем усилено народа на Косово и населението в целия регион по пътя им към ЕС.
В това отношение абсолютният приоритет е създаването на предпоставки за подобряване на състоянието на икономиката, тъй като без тях социалното безпокойство и напрежението в обществото не могат да бъдат преодолени.
Искам да помоля Комисията да използва влиянието си, за да осигури прилагането на практика на ЦЕФТА от страна на подписалите го държави.
Отправям гореща молба и към Съвета да гарантира, че държавите-членки проявяват чувствителност към проблема с насилственото репатриране на търсещите политическо убежище.
(RO) EULEX е най-голямата цивилна операция, провеждана някога в рамките на Европейската политика за сигурност и отбрана.
Искам да подчертая, че в сплотения състав на международния контингент от 1 900 души влизат и 200 румънски военни и редови полицаи.
Румъния участва в мисията EULEX, защото дълг на правителството в Букурещ е да подкрепя своите партньори в Европейския съюз, макар и не винаги да е съгласно с решенията, които мнозинството приема.
Румъния не е признала независимостта на държавата Косово, като една от причините е желанието й да се избегне узаконяването на сепаратистки смутове.
С оглед на настоящата ситуация едно решение, постигнато чрез преговори между Белград и Прищина, може би за конфедерация, би било много по-приемлив вариант.
При сегашните обстоятелства обаче най-важното е Европейският съюз да приключи успешно мисията.
Но трябва да се избягват ситуации, в които участието на ЕС продължава до безкрайност.
Косово не трябва да се превръща в протекторат на Европа, а просто да получи помощ, за да се справи със собствените си проблеми.
Този въпрос е важен както за Косово, така и за Европейския съюз, особено като се имат предвид настоящата икономическа криза и ограничените ресурси, с които разполагаме.
(RO) Съгласен съм с много от мненията, изказани в залата, но този проблем е доста по-сложен.
Румъния има право, заявявайки, че правната основа за едностранната декларация на Косово за независимост е доста съмнителна, тъй като, съгласно нормите на международното право, малцинствата нямат колективни права, нито право на самоопределяне и отделяне.
Искам да подчертая обаче, че хората, част от етнически малцинства, имат права.
Отделянето на Косово и признаването му като самостоятелна държава от други страни създаде опасен прецедент, който само няколко месеца по-късно бе последван от едностранното признаване от страна на Русия на независимостта на сепаратистките области Южна Осетия и Абхазия.
И в двата случая президентът Путин се позова на Косово.
Сепаратистките движения в региони като Кашмир, Нагорни Карабах, Приднестровието, Крим, Северен Кипър и т.н. незабавно заявиха, че тези региони имат същото право на независимост като Косово.
Струва ми се, че в бъдеще Европейският съюз и държавите-членки ще трябва да подкрепят твърдо принципа на териториална цялост по отношение на всички държави и активно да тушират сепаратистките настроения.
Европейският съюз трябва да положи специални усилия за поддържането на стабилността в Западните Балкани и да им осигури реална възможност да станат част от Европа.
- (SK) Съществуването на Косово е факт, който някои приемат, а други отхвърлят.
Макар и мнозинството държави-членки да са за независимостта или да признават независимостта на Косово, пет от държавите-членки са на противоположното мнение, да не говорим за Съвета за сигурност на ООН.
Ако искаме тази резолюция да повлияе по някакъв начин върху външната политика на Европейския съюз, то тя трябва да демонстрира единство и обща позиция.
Ако покажем, че нашата обща външна политика се диктува от мнозинството, независимо дали става дума за Съвета или Европейския парламент, то тогава тя ще окаже заплаха за единството на Съюза.
Нека потърсим обща позиция, вместо да налагаме решения, които в най-добрия случай могат да се определят като амбициозни проекти, противоречиви като съдържание и неубедителни като език.
(EN) Гн Председател, лично за мен тази международна надпревара за признаването на Косово е необяснима.
Има достатъчно други въпроси за решаване, които заслужават в по-голяма степен усилията на ЕС: Кашмир например, или Тайван, че дори и Сомалия в Африканския рог.
Обявяването на независимост от страна на Косово предизвика разделение между държавите-членки.
Няма никакъв начин Косово да стане част от Европейския съюз или от Обединените нации, докато някои държави-членки не признаят суверенитета му.
Косово предизвика недоволството на Русия и послужи като прецедент за признаването от нейна страна на грузинските области Абхазия и Южна Осетия миналото лято.
Населението на различните региони в бивша Югославия категорично има правото да живее в мир и благоденствие.
Европейският съюз е морално задължен да им помогне, но тази помощ в никакъв случай не може да бъде безкрайна.
Трябва да видим реална реформа в Косово, искрени усилия за борба с организираната престъпност и трафика на хора и адекватна защита и равенство за малцинствата, като сърбите например.
Комисията и Съвета трябва да проявят бдителност и постоянство, настоявайки за постигането на реален прогрес.
(DE) Гн Председател, госпожи и господа, комисията по бюджетен контрол си позволява да каже няколко думи за външната политика на най-високо равнище.
Установихме, че в Косово - третата най-подпомагана от Европейския съюз държава - има крайно обезпокоителни случаи на корупция със сериозни последици, застрашаващи стабилността на нашия бюджет и финансовите интереси на Общността.
Има окончателен доклад, изготвен от специализираното звено на ООН, Европейската служба за борба с измамите, действаща в рамките Комисията и Guarda di Finanza (италианската финансова полиция).
Този доклад все още не е приложен на практика.
Той датира от края на м. юни 2008 г. и разкрива сериозни случаи на корупция с участието на средства на ЕС.
Чакаме обяснение.
Този окончателен доклад е наистина окончателен.
Няма организация за последващи действия.
Понастоящем няма кой да представлява нашите интереси в тази област.
В този смисъл също искам да призова Комисията най-накрая да възложи на някого този ангажимент.
EULEX не може да свърши тази работа.
Възразявам и срещу постоянното намиране на оправдания и търсене на извинения от наша страна за неясния статут на тази държава.
Действащ председател на Съвета. - (EN) Гн Председател, първо искам да ви благодаря, че открихте това разискване.
Смятам, че решението е правилно, за да се използва и настроението около предстоящата първа годишнина от обявяването на независимост на Косово.
Мисля, че подобен ход е съвсем навременен, особено като се има предвид, че в настоящата икономическа криза лесно можем да "изгубим от радара" този проблем, а все още носим много отговорност - трябва да довършим започнатото - не само в Косово, но и в целия регион на Западните Балкани.
Считам, че това, което мнозина от вас - като Hannes Swoboda и други - споделиха, заслужава голямо внимание.
Мисля, че позицията на Съвета съвпада с моето мнение.
Изправени сме пред множество предизвикателства.
Искам да наблегна на трите най-важни опорни точки в нашата политика спрямо Косово.
Първата е целостта и стабилността на Косово.
Втората - децентрализацията и осигуряването на равни възможности за всички малцинства.
Третата, и може би най-важна и най-трудна част, е участието на Косово в европейския процес на интеграция: регионалното сътрудничество в Западните Балкани.
Някой ден със сигурност ще успеем да доведем Косово до стабилност и напредък по отношение на процеса на присъединяване, но все още ни предстои много работа, а и за никого не е тайна, че по някои въпроси Съветът трудно ще постигне единство.
Мисля, че наша цел трябва да бъде съсредоточаването върху бъдещето, а не върху миналото и наистина оценявам изявленията, направени в този дух.
Разбира се, диалогът със Сърбия по спорните въпроси трябва да бъде проведен при пълна прозрачност и много енергично, но смятам, че наш водещ принцип трябва да бъде реализмът.
Състоянието на икономиката и подобряването й е от изключителна важност за постигането на стабилност, така че ефективното управление и мобилизиране на собствените ресурси на Косово е задължително условие, което важи и за стабилното управление и мобилизация на международните ресурси.
Борбата срещу корупцията и прозрачността при приватизацията също са важни елементи.
Мисля, че подкрепата на Парламента за EULEX е много важна точно в този аспект.
Позволете ми да поздравя Joost Lagendijk за работата, която свърши.
Справи се отлично.
След като прочетох текста, лично аз нямах никакви забележки, макар че вероятно би трябвало да съм малко по-внимателен в преценката си: всички знаем в какво положение се намира икономиката на Косово, а и тази на Балканите като цяло.
Въгледобивът и производството на електроенергия са сред малкото възможности, с които държавите от региона разполагат за изграждането на устойчива икономическа система и интегрирането й в икономиката на региона.
Да, опазването на околната среда е важно, но не по-малко важно е да се създадат и условия за постигането на икономическа стабилност в бъдеще.
Някои от вас споменаха положението на ромските семейства в мините "Trebca".
Всички знаем, че положението там е ужасно и със сигурност сте наясно, че Комисията работи по този въпрос.
През м. декември една делегация, водена от Pierre Morel, посети района и отправи предложение за среща с ромските лидери на живущите в селището край "Trebca".
Няма лесно решение.
Знаем, че им е отправено предложение да се преместят извън района, но към момента те не са готови на такава стъпка.
Всъщност, отказват да го направят, така че в този район все още предстои много работа.
Мисля, че по време на срещата следващата седмица с Pieter Feith, който е запознат с въпроса, ще има възможност за продължаване на дискусията по темата.
Още веднъж, много ви благодаря.
Смятам, че проведохме ползотворно разискване и се надявам Парламентът да продължи да подкрепя нашите усилия в Косово и региона.
член на Комисията. - (EN) Гн Председател, Комисията поздравява г-н Lagendijk и приветства неговото предложение за резолюция; то осигурява на Косово възможност за по-нататъшно участие в процеса на сближаване между региона и Европа.
Комисията установи ефективна форма на сътрудничество с всички местни участници в Косово, в т.ч. EULEX и специалния представител на ЕС.
Ние ще продължаваме да развиваме това сътрудничество.
Това е единственият начин нашата работа в Косово да даде добри резултати.
Досега доброто сътрудничество се доказа като най-важният фактор за поддържането на мира в този район.
Комисията финансира проект в областта на спазването на принципа на правовата държава на стойност 7 милиона EUR, като 1 милион EUR от тази сума е предназначен за борбата с корупцията.
За да бъда по-конкретна, през м. декември 2008 г. дадохме подробни и изчерпателни отговори на всички устни и писмени въпроси, отправени към гн Bösch, председател на комисията по бюджетен контрол.
Отговорите изясняват въпросите във връзка със средствата на ЕС и начина, по който са използвани в Косово.
Също така информират членовете за финансовото управление и контролните системи, използвани понастоящем от Комисията.
Оттогава не сме получавали други искания за предоставяне на информация.
Можем да предоставим на членовете на Парламента копия на материалите, изпратени до комисията по бюджетен контрол, ако проявяват интерес.
Искам да се върна към забележката на гжа Kallenbach във връзка с Централноевропейското споразумение за свободна търговия (ЦЕФТА).
Надяваме се затоплянето на отношенията между Сърбия и Косово да позволят присъединяването на Косово към ЦЕФТА.
Резолюцията изтъква редица важни въпроси, като запазването на културното наследство на Косово, подобряването на публичната администрация, попълното интегриране на всички общности в Косово, необходимостта от многоетническо образование и положението на ромските семейства в заразените с олово лагери за бежанци на север.
Комисията възнамерява да следи тези въпроси с помощта на наличните инструменти и чрез сътрудничество с други донори.
Ще публикуваме нашето изследване относно Косово като част от пакета от мерки за разширяване през есента.
Убедена съм, че документът ще включва множество предложения, гарантиращи запазването на европейския мироглед на Косово, споделян и от Западните Балкани като цяло.
Внесено е предложение за резолюция съгласно член 103, параграф 2 от Правилника за дейността.
Разискването приключи.
Гласуването ще се проведе в четвъртък, 5 февруари 2009 г.
Влияние на финансовата криза върху автомобилната промишленост (разискване)
Следващата точка са изявленията на Съвета и на Комисията относно влиянието на финансовата криза върху автомобилната промишленост.
Действащ председател на Съвета. - (EN) Гн Председател, смятам, че вече преминаваме към наистина важен въпрос.
При сегашните обстоятелства този въпрос трябва да бъде дискутиран.
Още веднъж благодарим за навременната възможност да обсъдим въздействието на сегашната икономическа и финансова криза върху автомобилната промишленост.
Както много от вас виждат отблизо в своите избирателни райони, автомобилната промишленост е ключов фактор за цялата европейска икономика.
През годините ние насърчавахме конкурентоспособността на този сектор, като установихме единен европейски автомобилен пазар и призовавахме за по-лоялна конкуренция при търговията с трети държави.
В по-близък план се насочихме към намаляване на автомобилните емисии с оглед борбата със замърсяването на въздуха и климатичните промени.
Във всички тези области Парламентът непрекъснато ни оказваше своята подкрепа.
Благодарение на положените усилия, и по-специално благодарение на гъвкавостта и приспособимостта на европейската автомобилна промишленост, днес европейските автомобили са сред най-добрите, най-иновативните и най-конкурентните, както и най-безопасните, най-ефективните по отношение на горивото и екологично устойчиви в света.
Трябва да се гордеем с рекорда на Европа.
Независимо от това, въпреки гъвкавостта си и в резултат на независещи от него фактори, европейският автомобилен сектор беше изключително тежко засегнат от световната икономическа криза.
Тези трудности се проявиха още през ноември миналата година, когато Съветът прие подход, основан на насърчаването на още по-устойчиви и ефективни по отношение на горивото автомобили, реалистични цели за производителите и ефективни стимули за насърчаване на търсенето.
В малкото изминало след това време положението стана още по-сериозно.
През 2008 г. промишлеността отбеляза 8 % спад в продажбите в Съюза спрямо предходната 2007 г.
Положението изглежда ще продължи да бъде все така тежко - ако не и да се влоши още повече през 2009 г. - като ще засегне не само автомобилните конструктори, но също и цялата верига за доставки в автомобилната промишленост.
На 16 януари министрите се срещнаха с уважаемия член на ЕК и заместник-председател на Комисията, гн Günter Verheugen, за да обсъдят конкретните проблеми пред автомобилната промишленост.
Те изразиха особената си тревога от сегашните затруднения, които застрашават значителен брой работни места, и подчертаха значението, което отдават на бъдещето на промишлеността.
Разбира се, първостепенната отговорност за решаването на тези предизвикателства носи самата промишленост.
Тя трябва да се насърчава да предприема всички необходими стъпки, за да реши структурните проблеми като свръхпроизводство и липса на инвестиции в нови технологии.
Все пак, значението на тази промишленост за европейската икономика и фактът, че секторът понесе сериозен удар особено заради сегашната криза, означава, че е нужна и някакъв вид публична подкрепа.
Това е отразено в Европейския план за икономическо възстановяване, приет от Съвета през декември миналата година, както и в националните програми на държавите-членки.
Разбира се, не можем да позволим краткосрочна подкрепа за промишлеността да подрие дългосрочната й конкурентоспособност.
Това означава да се насочим пряко към иновациите.
Държавите-членки са съгласни, че публичната подкрепа за автомобилната промишленост трябва да бъде както целева, така и координирана.
Тя също така трябва да отговаря на някои ключови принципи като лоялна конкуренция и отворени пазари.
Не трябва да се превръща в състезание кой ще получи субсидиите и не трябва да води до нарушаване на пазара.
За тази цел държавите-членки са потвърдили готовността си да сътрудничат тясно с Комисията както с мерки за търсенето, така и с мерки за предлагането, взети на национално равнище.
Комисията на свой ред предприе бързи действия там, където трябваше.
В по-общ план председателството на Съвета изцяло подкрепя Комисията, че е необходимо Европейският план за икономическо възстановяване да започне да се прилага в най-кратки срокове.
Комисията също така беше приканена да разгледа, заедно с Европейската инвестиционна банка, по какъв начин още може да се подобри усвояването на предвидените заеми за този сектор във връзка с бързото им отпускане, финансирането на проекти и първоначалното осигуряване на средства за заемите, без дискриминиране на производителите и държавите-членки.
По отношение на околната среда в глобален мащаб трябва отрано да започнем диалог с новата администрация на САЩ, както и с партньорите ни по света.
Чешкото председателство е решено да проведе изцяло политиката за подкрепа на промишлеността, като същевременно се спазват принципите и параметрите, които споменах.
Налице са вече редица инструменти на Общността, които могат да се използват за предоставянето на подкрепа, на първо място в областта на новите технологии, за разработването на чисти автомобили.
Целият потенциал на иновативните и екологични задвижващи технологии - горивни клетки, хибридна, електрическа, слънчева енергия - трябва да бъде изцяло изследван и използван.
От друга страна, достатъчно подходящи и готови за използване инструменти са налице, например схемата за бракуване на старите автомобили.
Тези инструменти могат да комбинират увеличаването на търсенето на нови автомобили с положителни външни фактори като безопасност на пътя, намаляването на емисиите и други.
Вече няколко държави-членки са готови да използват този инструмент.
Следователно председателството иска от Комисията незабавно да представи предложение по какъв начин да се стимулира и координира подмяната на европейския автомобилен парк по отношение на оползотворяването и рециклирането на превозните средства, въз основа на анализа на въздействието на тези схеми в отделните държави-членки.
Искаме да имаме предложение от Комисията малко преди пролетния Европейски съвет, в контекста на оценката на Плана за възстановяване, така че този проблем да се дискутира през март на Съвета по конкурентоспособност.
Съветът ще бъде оглавен от моя колега, гн Martin Říman, и заместник-председателя на Комисията, гн Günter Verheugen.
Подобни схеми могат да се окажат сериозен стимул за търсенето в автомобилната промишленост на равнището на Общността и би трябвало да гарантират равни условия на вътрешния пазар.
Бих искал да подчертая втората част от изречението и в настоящия контекст.
Да обобщим: Не става въпрос само за това да се подкрепи един ключов сектор от икономиката ни, но и за подход, от който всички ще можем да се възползваме в дългосрочен план.
Заместник-председател на Комисията. - (DE) Гн Председател, гн Действащ председател на Съвета, госпожи и господа, гн Vondra току-що ви информира за резултата от обсъжданията, които проведох с министрите, които отговарят за автомобилната промишленост, на 16 януари.
Единствено мога да потвърдя всичко, което той каза, въпреки че бих препоръчал и същевременно да бъдем предпазливи.
Сега трябва да внимаваме да не събуждаме надежди и очаквания, които не знаем дали ще оправдаем.
Позволете ми да навляза малко повече в детайли за положението на европейската автомобилна промишленост.
Опитът показва, че автомобилите са ранен показател за икономическите тенденции.
Ето защо не беше изненадващо, че драстичният спад в търсенето на превозни средства, което се случи миналото лято, беше последван от икономическо забавяне във всички останали сектори на икономиката.
Защо става така?
Спадът в търсенето е симптом за липса на доверие в хода на икономиката.
В това отношение потребителите не реагират по различен от предприятията начин.
В една несигурна икономическа конюнктура, когато не знаят какво ще им се случи, хората не харчат парите си.
В едно домакинство купуването на нов автомобил е най-голямата инвестиция за няколко години напред.
Тази покупка естествено винаги може да се отложи, тъй като един европейски автомобил винаги може да се ползва още една година.
Всички знаят, че положението ще се подобри из основи, само когато се върне принципната увереност и доверие в общите тенденции на икономиката.
Така че мерките, които въвеждаме заедно в Европа, за да се преборим с кризата като цяло, са абсолютно най-важното.
Бих искал да представя още някои цифри, за да докажа от какво значение е това.
В европейската автомобилна промишленост са заети 12 милиона души - пряко и непряко.
Това е 6 % от всички работни места в Европейския съюз.
Това е най-важният сектор от икономиката по отношение на европейския износ.
Най-големият ни излишък в износа са моторните превозни средства.
През 2007 г. сме произвели 19,6 милиона моторни превозни средства в Европа.
Миналата година, тази цифра беше почти един милион по-малко и през 2009 г. ще падне още повече и то значително.
В момента застояват 2 милиона непродадени превозни средства.
Автомобилната промишленост е промишлеността в Европа, която инвестира най-голям дял от своя оборот в научноизследователска и развойна дейност.
Средно автомобилните производители инвестират 4 % в такава дейност, докато европейските компании като цяло средно инвестират 2 %.
Накратко, това е ключова промишленост за Европа.
Икономическата криза нанесе удар едновременно на всеки един сектор в тази промишленост.
Подобно нещо преди не се е случвало - сега е за първи път - и трябва да ви кажа, че хората се сещат само за положението с леките автомобили.
А ситуацията с тежкотоварните превозни средства е много по-трагична.
При тях новите поръчки в целия Европейски съюз на практика са паднали на нула, и то при производствен капацитет от близо 40 000 тежкотоварни превозни средства на месец.
Отрицателното влияние върху заетостта е неизбежно поради две основни причини.
Имаме явно свръхпроизводство при моторните превозни средства в Европейския съюз.
Самата промишленост признава свръхпроизводство от 20 %.
Някои казват, че процентът е много по-висок.
Двадесет процента, обаче, също е много голямо число, и ако сравните това с броя на хората, заети в тази промишленост, ще видите, че говорим за 400 000 работни места.
Няма абсолютно никакво съмнение, че европейските автомобилни производители ще започнат, през тази година на икономическа криза, ускорено да въвеждат планираните преди известно време мерки за преструктуриране.
Ще го кажа съвсем ясно: няма никаква гаранция, че всички производствени обекти, които съществуват в Европа сега, ще ги има и в края на годината.
Има голяма вероятност до края на годината да бъдат затворени редица производствени обекти.
Дори няма гаранция, че до края на годината всички европейски производители все още ще бъдат на пазара.
Натискът на международната конкуренция в автомобилната промишленост е много силен.
Като европейски законодатели, ние още повече засилихме тази конкуренция, като увеличихме търсенето на европейската автомобилна промишленост през следващите години.
Промишлеността трябва да направи голяма крачка по отношение на иновациите.
Така че за да не ме критикува отново директно гжа Harms, бих искал ясно да й кажа, че аз не критикувам този факт - мисля, че това е правилно и уместно.
Не ме упреквайте, че представям фактите такива, каквито са.
Това не е критика от моя страна, а просто наблюдение.
Нашето законодателство направи европейските автомобили значително по-скъпи и през идните години ще стават още по-скъпи.
Първоначално това води до увеличаване на натиска от конкуренцията, до увеличаване на ценовия натиск и до увеличаване на необходимостта за въпросните предприятия да постигнат по-висока производителност.
Това е единственият начин да оцелеем в тази конкурентна среда.
Всички знаем какво означава по-висока производителност в автомобилната промишленост.
Във всеки случай това не оказва положително въздействие върху цифрите за работните места.
Така стоят нещата в сегашната ситуация.
Политиката ни сега има две цели.
Първо, оцеляването на европейската промишленост през кризата - и подчертавам всяка една дума - за да не загубим нито един европейски производител, доколкото е възможно.
Нито един.
Втората цел е да се засили конкурентоспособността на европейската автомобилна промишленост в дългосрочен план и занапред Европа да стане световен лидер в производството на автомобили.
Що се отнася до мерките, свързани с първата от тези цели, направихме всичко, което можеше да се направи.
Осигурихме достъп до финансиране за европейската автомобилна промишленост, която беше силно засегната от свиването на кредитирането.
Европейската инвестиционна банка (ЕИБ) отпусна 9 милиарда EUR само за тази промишленост през тази година, и трябва да ви кажа, че няма какво повече да се иска в Парламента днес.
Предвид капиталовата база на ЕИБ, повече пари не могат да се отпускат.
Девет милиарда евро вече са дадени.
Благодарение на усилената работа на колегата, гжа Kroes, контролът върху държавните помощи е изключително гъвкав и ние променихме правилата до такава степен, че държавите-членки имат значително по-големи възможности да реагират бързо и по целеви начин да отпускат помощи за конкретни случаи.
Ето защо Комисията изпълнява ролята, която получи чрез законодателството, а именно, да гарантира тези мерки да не водят до нарушаване на конкуренцията и да не застрашават политическите цели.
Бих искал да спомена само един пример.
Повече от очевидно е, че помощ за европейски дъщерни дружества на американски дружества може да бъде разрешена, само когато се вижда, че въпросната помощ служи изключително за запазване на европейски работни места.
Изпълнихме редица мерки, за да дадем тласък на модернизацията на автомобилите, които се движат по европейските пътища, чрез което същевременно се стремяхме да постигнем целта за положително въздействие върху околната среда.
Не всички държави-членки ще използват системата за плащане на премии при бракуване, но при тези, които ще го направят, ще бъде съгласно приетите принципи, което означава, че тези мерки не трябва да бъдат дискриминационни спрямо други производители.
И още един пример - държавите-членки не могат да кажат: "Ще ви дам премия, ако бракувате стария си автомобил, но само ако новият е германски", ако това се случва в Германия, или съответно френски, или чешки.
Това не е възможно.
Едно нещо, което е възможно обаче - и с охота го приемам - е подобни премии за бракуване да бъдат обвързани с екологични цели.
Например премии да се заплащат, ако новозакупеният автомобил отговаря на дадени стандарти за емисиите.
Доколкото виждаме, системата за премии работи добре и оказва желания положителен ефект.
Има само един начин пазарът на товарните превозни средства да заработи отново.
Премиите за бракуване, разбирате, че не са осъществими в този сектор.
Това, което трябва при него, е малките и средните предприятия да могат да получат финансиране.
И ние това правим.
Също е необходимо да се гарантира, там където се влагат публични средства, приоритет да имат екологичните товарни превозни средства, например при обществения транспорт или други обществени услуги, за които се използват превозни средства.
Това вече са факти.
В дългосрочен план - нещо, за което често сме говорили в Парламента - нужно е да се изпълнят препоръките от процеса Cars 21, а именно да се гарантира бъдещето на европейската автомобилна промишленост, като се насочат повече усилия в иновациите, изследванията и развитието, така че европейският автомобил на бъдещето да стане световният лидер на автомобилите не само по отношение на стандарта на технологията, завършеността и безопасността, но също и във връзка с ефективността по отношение на горивото, тоест нисък разход на гориво, и екологосъобразността, тоест ниски нива на емисиите.
Европейската промишленост е заедно с нас по този въпрос и ние подкрепяме асоциираните проекти като част от европейските пакети за стимулиране на икономиката, както знаете.
Позволете ми в заключение да кажа, че най-важният резултат от дискусиите с държавите-членки беше, че всички търсехме да предотвратим евентуално състезание за протекционизъм в Европа.
Подобно състезание за протекционизъм би довело до финансово отслабване на държавите-членки и социалната им солидарност в Европа сериозно би пострадала.
Друго, което можем да направим, за да стимулираме търсенето и да подпомогнем и изведем автомобилната промишленост от тази криза, е да гарантираме, че условията на международната конкуренция също не се нарушават.
Това е въпрос, който трябва особено да бъде отправен към САЩ.
Ще видим какви мерки ще въведе президентът Обама, за да предотврати кризата в американската автомобилна промишленост.
Тук бих искал да подчертая, че не е в интерес на Европа американските автомобилни производители да фалират.
Последствията за Европа биха били катастрофални, ако това се случи.
Въпреки това, също не е в наш интерес САЩ да приложи политика, която да благоприятства националната му автомобилна промишленост за сметка на конкурентите от другите краища на света.
Надявам се, че ще имаме възможност да обсъдим този въпрос спокойно с нашите американски приятели.
Европейската автомобилна промишленост не е на ръба на пропастта.
Тя е в трудно положение, но твърдо вярваме, че е в състояние и е достатъчно силна, за да премине през трудната ситуация и да продължи в бъдеще да играе важна роля при създаването и гарантирането на работни места и благоденствие в Европа.
Гн Председател, Комисар, госпожи и господа, опасявам се за съжаление, че посланието, което токущо беше отправено към нас, със сигурност не е послание на надеждата, което да върне вярата.
Комисар, одобрявам последния параграф, но само него, за това, което автомобилната промишленост трябва да бъде.
За съжаление се опасявам, че направените предложения не са задоволителни, и по-конкретно те насърчават някои държави-членки да се справят сами, когато Европа не е в състояние да координира нещата.
Какво очакват съгражданите ни днес?
Те очакват много от Европа, вероятно прекалено много, но те очакват да направим нещо друго.
В автомобилната промишленост, както казахте, са заети 12 милиона души в Европейския съюз, което се равнява на 10 % от БВП.
Във Франция това е равно на 2,5 милиона работни места, или 10 % от активното население, и 15 % от разходите за научноизследователска и развойна дейност.
Автомобилната промишленост днес преминава през безпрецедентна криза, която се характеризира с намалено търсене, с нужда от финансиране на производителите и подизпълнителите, но също и на потребителите, и със структурни конкурентни трудности за компаниите, изправени пред нарастващата конкуренция в цял свят.
Ако не се опасявах, че от политическа гледна точка греша, бих добавил, че изискванията, наложени на автомобилната промишленост, и насърчаването да не се използват превозни средства, също допринасят за това положение.
Важно е и незабавно трябва да се даде координиран отговор на европейско равнище, който да засили вече предприетите мерки от много правителства.
От съществено значение е, на първо време, банковата система да отпуска обичайните заеми на автомобилната промишленост, т.е. при нормални лихвени равнища и условия, и в обеми според нуждите на промишлеността.
Въпреки усилията на ЕИБ, знаем, че кредитирането не възстанови предишното си равнище.
Ето защо Европа трябва да даде недвусмислен отговор.
Второ, не става въпрос само да се ограничи въздействието на кризата, но и да се открие ново бъдеще пред автомобилната промишленост.
Нужна е работеща индустриална политика.
Трябва да посрещнем утрешния ден и да ускорим нужното развитие, като следим за опазването на околната среда и особено изискванията за устойчиво развитие.
Трябва да създадем условия за "научно-фантастични" изследвания.
Задължително е стимулът за иновации да не бъде в ущърб на кризата и държавната помощ в този аспект да даде възможност за действие.
Гн Председател, госпожи и господа, бих искал да благодаря на гн Vondra и на гн Verheugen за точността на изявленията им.
Трябва да кажа, че като цяло споделям техните тревоги и съм съгласен с реалистичния подход, който те предлагат.
В крайна сметка всички знаем как стоят нещата.
Виждал съм прогноза, според която 2 милиона работни места може да бъдат загубени през годината в автомобилната промишленост като цяло, като по-голямата част ще бъдат в сектора на автомобилните части.
Свидетели сме на извънредно противоречие.
От една страна, имаме автомобилен парк от обществени и частни превозни средства - както правилно отбелязахте - който е много остарял и с високи нива на емисиите, докато, от друга страна, има драстичен - ако не цялостен - спад на търсенето.
Ето защо приветствам плана за възстановяване, приет от Комисията, която се опита да използва всички инструменти, с които разполага, въпреки че знаем, че те са ограничени, и причините са ни ясни.
Има реална нужда от ефективна антициклична мярка, за да се стимулира търсенето и да му се окаже силна подкрепа, в съответствие с екологичните цели, за които работихме така усилено през последните месеци.
И какво се случва?
Това, което се случва, е, че всяка държава действа независимо.
Някои се намесват, докато други не правят нищо; например моята страна досега нищо не е направила.
Едни правят едно, други - друго.
Въпреки това съм съгласен с вас, че трябва да се опитаме преди Съвета по конкурентоспособността през пролетта да постигнем максимална координация, поне по принципите, например, за да свържем схемите за бракуване с конкретни цели за емисии.
Мисля, че Франция излезе с добро решение за присъждане на различен бонус на купувачите според равнището на емисиите на автомобила, който купуват.
Мисля, че това ще е от полза за всички - за заетостта, иновациите, конкурентоспособността и околната среда.
от името на Групата ALDE. - (IT) Гн Председател, госпожи и господа, кризата в автомобилната промишленост обхвана целия сектор, до косвено свързани промишлености, други свързани сектори, търговските мрежи и услугите в тях, а перспективите по отношение на заетостта са много лоши.
Според мен сериозното намаляване на новорегистрираните автомобили - в някои държави-членки до 33 % или 20 % и т.н. - показва, че кризата не се дължи на технологично остарелия сектор, нито е вътрешна криза, причинена от грешки на управлението в една или друга компания.
Това е системна криза и като такава трябва да бъде спешно и решително овладяна от европейските институции.
Бяха предложени някои решения, но важното е как, с какви ресурси и при какво бъдеще на иновациите те могат да бъдат постигнати.
Разбира се, че трябва да подкрепим търсенето; потреблението е единственият път към възстановяване на обичайното положение.
Въпреки това, докато се изпълнява тази мярка за подкрепа на потреблението, която е средносрочна мярка, мисля, че трябва да кажем, че ни трябва незабавна кредитна подкрепа, за да се възобнови производството, да се плащат материалите и да се задържат служителите въпреки намалелите поръчки и търсене.
Така че отговорът е в кредитирането, но както казахме, важното е как да стане това.
Призовавам Европа да заеме по-силна позиция; важно е европейските институции да изпратят ясно послание.
САЩ предприема действия, както и някои европейски държави, и се надявам, че моята страна ще смени общите предложения с практични мерки, но се надявам и на по-силни европейски действия в рамките и извън рамките на плана за възстановяване, защото вярвам, и обясних на Комисията надълго и нашироко, че съдбата на големите европейски фирми е наша обща съдба.
Големите европейски производители не би трябвало да се натъкват на конкуренция на общия пазар под формата на различни видове държавна помощ или специални условия, а трябва да виждат ясен отговор от една силна, решителна и координирана Европа, тъй като европейският автомобилен пазар ще се измерва с нашата способност да се изправим пред световната конкуренция заедно.
Има и друга страна на нещата, която гн Sacconi спомена и която бих искала да изтъкна още веднъж: тази подкрепа не е помощ, или по-лошо - смекчаване, което да запазва статуквото на сектора, а стимул за бъдещата конкурентоспособност по отношение на иновациите, екологичното производство и технологиите, които опазват околната среда и се грижат по-добре за безопасността на пътниците и транспорта.
от името на групата UEN. - (LV) Благодаря ви, гн Председател.
В автомобилното производство, както и в строителството, ресурсите бяха насочени към бърз растеж в бъдеще, но развитието в този смисъл беше в миналото и продължава да бъде тясно свързано с реалните възможности за кредитиране.
Така финансовата криза нанесе особено тежък удар на автомобилостроенето.
Стабилизирането на сектора ще стане възможно, след като отпускането на банкови заеми се нормализира, което от своя страна е свързано с преодоляването на финансовата криза.
Не се съмнявам, че финансовата криза ще доведе до сериозни корекции в бъдещата структура на автомобилния пазар.
Нашата задача в момента не е да запазваме съществуващите работни места, а да запазим бъдещата конкурентоспособност на автомобилния сектор в Европа, и по този начин публичната подкрепа за автомобилния сектор трябва да се обуславя от две главни цели: намаляване на зависимостта от колебанията в петролните цени и значително подобрение на екологичните показатели и намаляването на емисиите.
Тези задачи се препокриват.
Те са и принципно важни за европейската икономика като цяло, за да се намали риска евентуално повишаване на петролните цени след преодоляването на кризата, отчасти в резултат на възобновеното купуване на автомобили, да попречи на общия процес на икономическо възстановяване.
Благодаря ви!
от името на групата Verts/ALE. - (DE) Гн Председател, според мен първият приоритет трябва да е овладяването на кризата да се свърже с глобалното предизвикателство, каквото е климатичната криза.
Ще направим голяма грешка, ако с нашите икономически мерки започнем да преследваме неамбициозни цели за опазването на климата и енергийната сигурност като заложените в регламента на емисиите на CO2 за автомобилите.
Не трябва да повтаряме грешката си, като обръщаме внимание на некоректните увещания на автомобилната промишленост.
Допуснатата в този смисъл грешка миналата зима сега прозира навсякъде, където погледнете.
Същите групи, които ни възпряха да приемем амбициозния регламент на емисиите на CO2 за автомобилите, сега са задръстени с големите си високоразходни автомобили, които вече не могат да продадат.
Вярвам, че наистина трябва да се стремим да покажем ясно на автомобилните производители, че бъдещето на автомобилите е в малките, ефективни и щадящи климата модели и че трябва да се положат всички възможни усилия, във връзка с мерките за поощряване, да се насърчават такива модели.
Също ясно трябва да се каже до каква степен иновациите, като електрическите двигатели, в момента са обхванати.
Все пак, това може да се случи единствено ако има координиран план, който да включва енергийната политика.
Държа да подчертая от това, което предишният оратор от Групата на Европейската народна партия (Християндемократи) и Европейските демократи, каза, и с което съм напълно съгласна - напълно съм убедена, че ако се концентрираме само върху автомобилите, без едновременно с това да си даваме сметка как трябва да преструктурираме транспортния сектор и как секторът на обществения транспорт ще изглежда след десет години, ще останем твърде далеч от това, което трябва да постигнем.
По този начин също може да се гарантират и открият голям брой работни места.
Намекът на члена на ЕК Verheugen, че се произвеждат не само автомобили, но и автобуси, и влакове, беше многозначителен.
Така че трябва да мислим за това, което идва след днешния ден, и днес да планираме и насърчаваме транспортните системи, ориентирани към бъдещето.
от името на групата GUE/NGL. - (IT) Гн Председател, госпожи и господа, стана ясно, че финансовата криза премина в тежка икономическа, а сега и в социална криза.
Виждаме го в автомобилния сектор, където - съгласен съм с гн Sacconi - можем да предположим, че повече от 2 милиона работни места са застрашени.
Има опасност кризата да доведе до съкращения по икономически причини, особено сред най-уязвимите, а именно по-възрастните работници и работниците без постоянен договор.
Трябва да се предприемат бързи и решителни действия.
Подкрепа има, но трябва да решим - и казвам това съвсем открито на члена на ЕК - дали тя трябва да се координира на европейско равнище или по друг начин, както някои по-големи държави предлагат.
Бих възразил, че е нужна европейска координация и че тя трябва да е насочена към две области: иновации, във връзка с пакета за климатичните промени, и ако мога да спомена още веднъж, с регламента за емисиите на Sacconi и социалната сфера.
Вярвам, че нито един работник - от по-възрастните до временните - няма да бъде съкратен.
Иновации не може да има със съкращаване на работници.
Европейският фонд за приспособяване към глобализацията също трябва да се адаптира в този аспект; подобно на Европейския социален фонд - защо не - който в момента обсъжда откриването на нови работни места, но също трябва да избегне съкращенията.
Трудът трябва да възвърне централното си място в Европа, да изиграе своята роля като основоположник на демокрацията.
Гн Председател, госпожи и господа, осъзнаваме структурните причини за кризата в автомобилния сектор и подизпълнителите му.
Този сектор, подобно на селското стопанство и текстилната промишленост, преминава през социални, екологични и данъчни размествания на пластовете и дъмпинг.
Какво ще правим, когато американците, тъй като доларът пада, започнат да продават своите високоразходни, субсидирани и рекламирани автомобили 4x4 на нашия пазар, който е залят и от най-евтините превозни средства от Турция, Индия и Китай?
Има решение.
Трябва да възстановим общите външни мита, премахнати с Договора от Маастрихт.
Само компенсационни мита, събирани на границите на Европейския съюз, могат да възстановят ефективната и лоялна международна търговия.
Нека се осмелим да направим това, което разумът диктува, преди да е станало късно.
Въпреки това, както знаете, Протокол 27 и член 63 от Договора от Лисабон стриктно забраняват всякакви митнически преференции на европейския пазар.
Госпожи и господа, нека бъдем последователни.
Нека вече не възхваляваме каузи, които са толкова вредни за нас.
Нека най-накрая да погребем този вреден договор и да спрем да си играем на пожарникари, които гасят запален от пиромани огън.
(DE) Гн Председател, преди всичко бих искал да благодаря на председателството, но също и на Комисията за ясните изявления, които направиха във връзка с положението.
Споделям оптимизма на члена на ЕК, г-н Verheugen, че автомобилната промишленост е разпознала знаците на времето и ще намери решения, ориентирани към бъдещето в много аспекти.
Все пак живеем в реалността и, след производствен спад от 5 % през миналата година, през 2009 г. промишлеността очаква спад от 15 %.
Това е най-големият спад в Европейския съюз от 1993 г. насам и това се равнява на 3,8 милиона по-малко превозни средства, отколкото през 2007 г.
Важно е да се разбере, че зад всяко работно място в автомобилната промишленост стоят още пет в свързани и зависещи от нея сектори и промишлености.
Това е показател за сериозното влияние на финансовата криза върху автомобилния сектор и засяга и самите производители, и клиентите.
И двете групи имат силна нужда от достъп до кредитиране.
Спомена се, че автомобилната промишленост е получила достъп до 9 милиарда EUR от Европейската инвестиционна банка.
Въпреки това и производителите и доставчиците наистина имат нужда от кредити, за да финансират дейността си, а клиентите - закупуването на автомобили.
Следователно трябва да натиснем педала на газта, за да подкрепим търсенето, тъй като новорегистрираните европейски автомобили са отбелязали спад от 19 % през последната четвърт на 2008 г., а регистрациите на товарни превозни средства - 24 %.
Досега в тази криза банките бяха подсигурени с милиарди евро, за да се спаси цялата система.
Като цяло обаче, банките за автомобилната промишленост бяха забравени.
И все още тези институции нямат достъп до държавни помощи.
В цяла Европа, както и в САЩ преди нея, автомобилната промишленост трябваше да отдели милиарди евро за остатъчни салда по лизингови сметки, които не са покрити.
Тези загуби - особено предвид двата милиона превозни средства, които застояват - се основават на сериозен спад в отчетната стойност на превозните средства на лизинг, което след това доведе до съответните проблеми.
С други думи, трябва да се предприемат бързи действия, за да се хвърли спасителен пояс на тези банки, както беше направено с другите банки в системата.
- (EN) Гн Председател, Nissan съобщи, че е закрил 1 200 работни места в завода в Sunderland, североизточна Англия.
Това е около една четвърт от работната му сила, и към това трябва да се добави все още неизвестен брой работни места по веригата за доставки.
Заводът на Nissan в Sunderland е известен като най-производителният в Европа.
Ако заводът с най-високата производителност в Европа трябва да съкрати една четвърт от работната си сила, тогава Господ да ни е на помощ, когато тази криза удари най-малко производителните.
Беше създадена работна група за възстановяване в моята област, в която участваха всички главни регионални засегнати лица.
Мерките, които те планират - подпомагане на търсенето на работа, обучение и преквалификация, основаване на малки предприятия, подпомагане на самонаемането - са идеални за подкрепа от Европейския фонд за приспособяване към глобализацията.
Приветствам предложенията на Комисията да опрости този фонд.
Той спешно трябва да бъде опростен и мобилизиран в широк мащаб, като част от координиран европейски отговор на кризата в автомобилната промишленост.
Много малка част от този фонд е била усвоена миналата година.
Няма за какво да го пазим.
Нека да го използваме, за да могат хората ни да заработят.
(ES) Гн Председател, за разлика от много други, автомобилната промишленост не работи на базата на спекулативни сделки, а с малки маржове на печалбата, така че печалба има, ако се продадат голям брой единици стока.
Разбира се, автомобилите са значителен източник на парникови газове, но е вярно и че тази промишленост, заедно с косвено свързани с нея други промишлености, носи 10 % от европейския БВП и осигурява 12 милиона работни места, които представляват 6 % от заетостта в Съюза.
Поради тази причина тя е много важен сектор за благоденствието на нашите граждани.
Не може да я оставим на съдбата й и на суровите и бързи правила на доставките и търсенето; това са истинските причини за кризата във финансовия сектор, и следователно в много други сектори, включително автомобилната промишленост.
Трябва да търсим решения за подкрепа, които спазват принципа на свободната конкуренция в Европейския съюз и които предлагат необходимата помощ за спасяването на този производствен сектор.
Ето защо ни трябва европейска рамка, която да гарантира хармонизацията във всички държави-членки.
Помощ в размер на много милиони долара беше вече одобрена в САЩ и в други страни.
Освен това някои държави коригираха валутните курсове и въведоха други механизми, за да станат по-конкурентни на нашите пазари.
Следователно не трябва да се тревожим от това, което останалият свят казва, а по-скоро незабавно да приемем необходимите мерки.
(DE) Гн Председател, госпожи и господа, ще победим в борбата с климатичните промени и преструктурирането на световната икономика, ако се борим едновременно с тях.
Трябва ни това, което наричаме "Зелен нов подход".
Кризата в автомобилната промишленост не е само икономическа криза.
Резкият спад при автомобилните производители също така се дължи на концепцията за по-големи, по-бързи и по-тежки автомобили през последните години.
Само допреди няколко месеца General Motors, Daimler and co се бяха насочили към автомобили с висок разход на гориво, докато техният маркетинг разбере, че високопроходимите спортни автомобили (SUV) са новите градски автомобили.
Те доста небрежно игнорираха климатичните промени.
Това сега е в техен ущърб.
Ако сега трябва да правим милиарди от парите на данъкоплатците, условията трябва да бъдат ясни.
Автомобилните компании трябва да използват парите, за да променят гамата си от продукти към по-малки, по-ефективни модели, към системи за алтернативно задвижване - не само заради околната среда и не само заради климата, а също така и заради дългосрочната сигурност на стотици и хиляди работни места.
Ще ви дам пример от Германия, моята родна страна, как не трябва да постъпваме.
В Германия, ако главният изпълнителен директор на Deutsche Bank, гн Josef Ackermann, реши да бракува своя деветгодишен стар трети, четвърти или пети поред автомобил и да купи ново Porsche Cayenne, той ще получи 4 000 EUR.
Това не е нито социално, нито екологосъобразно.
Всъщност, това е истинска лудост.
Така не трябва да постъпваме.
(SV) Както много страни, и Швеция, откъдето съм аз, е силно зависима от автомобилната промишленост.
Volvo и Saab са известни марки.
Шведската автомобилна промишленост, като останалата част от този сектор, беше силно засегната от кризата.
Няколко фактора допринесоха за тази криза, но един от тях особено възпрепятства да се въведат необходимите промени в производството на достатъчно ранен етап.
Необходимо е да се премине към производство на по-малки, нискоенергийни и по-екологично чисти превозни средства.
От дълго време насам ЕС изискваше едностранна гъвкавост от работниците.
Конфедеративната група на Европейската обединена левица/Северна зелена левица и аз искаме да наложим изискване за гъвкавост и от страна на управлението на големите предприятия.
Липсата на гъвкавост и ново мислене в крайна сметка допринесоха за кризата, в която се намира сега автомобилната промишленост, както и други промишлености.
На последно място, бих искала да кажа, че автомобилната промишленост е важен източник на работни места - за мъжете, в преобладаващата част от случаите - и тя има пълната ни подкрепа.
Вярвам, че ЕС ще прояви същата отговорност, когато изпаднат в криза и икономически спад сектори, които може да се каже, че осигуряват работни места главно за жените.
- (EN) Гн Председател, сигурно сте предполагали за какво ще се говори в тези доклади.
Имаме проблем и Европейският съюз трябваше да даде мнението си.
Той трябваше да покаже, че проблемът се решава от този, който е в ролята на водача.
Сега имаме Европейски план за икономическо възстановяване, като автомобилната промишленост е част от него.
В действителност обаче, всеки производител трябва да се погрижи за себе си, както може, и всяка държава трябва да се погрижи за своите производители, както може.
Разбира се има възможност за известна подкрепа, известна финансова подкрепа за автомобилната промишленост и другите сектори да запазят капитала и ресурсите си незасегнати.
Но за това могат да се вземат решения само на национално равнище, защото подкрепата - отделно от Европейската инвестиционна банка, спомената от гн Verheugen - може да се осигури от националните данъкоплатци.
Но има нещо конструктивно, което Европейският съюз би могъл да направи по този въпрос, поне докато не премине рецесията, а именно да отмени временно екологичните ограничения за производителите.
Промишлеността вече е в достатъчно голяма беда.
Екологичните и други стандартни ограничения оскъпяват автомобилите допълнително.
Спомагате за изчезването на една промишленост, която вече е в достатъчно лошо състояние.
- (EN) Гн Председател, вчера в родния ми град, Бирмингам, се проведе среща на високо равнище за кризата в автомобилния сектор.
Съжалявам, че не можах да присъствам на нея, тъй като в автомобилната промишленост започнах да работя преди 40 години.
Минал съм през много кризи, но не и през такава.
Никога не е имало случай, в който продажбите да спаднат толкова бързо.
Искам да кажа на колегите ми от групата на Зелените, че ако отидат и видят какви автомобили стоят непродадени, ще видят, че най-много са най-малките, най-леките, най-екологично чистите модели.
Това не означава неуспешни бизнес модели: това е неуспех на цялата икономическа система.
Една от статистиките на нашата среща на върха - от професор David Bailey от "Birmingham Business School" - прогнозира, че 300 000 потребители в Обединеното кралство са получили отказ на заявления за целеви кредит за автомобил през последните шест месеца.
Вероятно някои от тях биха получили при всички положения такъв отказ, но ето пред какво сме изправени.
По отношение на нещата, за които говорихме - и аз съм напълно съгласен с това, което гн Stephen Hughes каза за Nissan, и той ги знае много добре - можем да предприемем стъпки на национално и на европейско равнище, за да помогнем на промишлеността да се преструктурира.
Много по-добре е да се помогне на промишлеността да задържи тези хора, да им плаща заплати и да ги преквалифицира, отколкото да ги съкрати и след това отново да ги наема.
Имаме стимули за инвестиции в тези нови автомобили, които гжа Harms и други искат.
Фактът, че Зелените говорят за електрическите автомобили като решение, само показва колко далеч са те от реалността - това са неща отпреди 10 и повече години, и всички ги знаем.
Проблемът в момента е да върнем купувачите и търсенето в икономиката.
Трябва да се справим с проблема с кредитирането; трябва да помогнем на публичните купувачи да се върнат отново на пазара и да купуват екологични автобуси, екологични камиони, екологични автомобили - в крайна сметка, някои неща трябва да се променят.
Не искаме състезание между конкурентите.
Гн Vondra беше абсолютно ясен, че това е единен пазар и не искаме конкурентни дейности на него.
Но в крайна сметка, трябва да се изправим пред факта, че дистрибуторите на автомобили трябва да бъдат на този пазар, да продават и да се занимават с автомобили.
Последното, което ще кажа на члена на ЕК - и вие споменахте, че по това по-рано е работила гжа Kroes -предайте, моля, на гжа Kroes да оттегли това изключително нежелано и дестабилизиращо предложение за промяна на цялата структура на договорите с дистрибуторите.
Никой не го е искал, и ние не го искаме.
(IT) Гн Председател, госпожи и господа, чухме ангажиментите на Съвета и на Комисията, но бих искала да ви припомня, че общият спад в продажбите в този сектор през 2008 г. е 8 %.
Сега има хиляди работници, които са загубили работните си места и разчитат на обезщетения за безработица.
Гн Sacconi ни представи статистиката малко по-рано.
Това засяга не само големите автомобилни фирми, но също и предприятията, свързани с автомобилната промишленост.
Сещам се за Тоскана, откъдето произхождам.
Тъй като наскоро имах повод да спомена, че според Европейската асоциация на доставчиците на части за автомобили една от десет компании ще бъде заплашена от фалит през идните месеци.
Ето защо смятам, че трябва бърза, сигурна и реалистична намеса, и знам, че гн Verheugen ще прояви необходимото внимание и отзивчивост.
Няма време за губене, Комисар.
Важно е да има координация между европейските страни; иначе рискуваме да свършим с разпокъсани отделни мерки, които се оказват безрезултатни, било то за икономиката на ЕС или за подкрепата за работниците.
Трябва да имаме стимули, координирани на европейско равнище, като тези, които г-н Sacconi спомена, които дават възможност за инвестиции в екологично чисти автомобили и подкрепа за изследвания и нови технологии.
Незабавно трябва да преразгледаме критериите, така че Европейският фонд за приспособяване към глобализацията да се използва за подкрепа на европейските работници, и мисля, че трябва допълнително финансиране от...
(Председателят отне думата на оратора)
- (NL) Комисар, спасяването на европейската автомобилна промишленост рискува да се изроди в хроника на антиевропейски събития.
Всяка държава-членка прави, каквото си знае, и предприема национални мерки за подкрепа.
Някои държави-членки - знаете по-добре от мен - обещават евтини заеми за автомобилните производители, ако тези автомобилни производители купуват части от местните доставчици в съответната страна.
Това, разбира се, е лудост, и е добре това, което преди няколко минути казахте, че няма да търпите подобно нещо и възнамерявате да сложите край на тази практика.
На производителите - както гн Harbour вече каза - им трябват мерки днес и инвестиционна подкрепа за бъдещето за новите екологосъобразни и хибридни автомобили.
Всичко това е нормално и хубаво, но то няма да разреши днешните проблеми.
Ето защо добрата новина, която се чу и беше като лъч светлина, е съобщената от чешкото председателство нова инициатива преди предстоящия пролетен Европейски съвет, а именно предложението за прилагане на мярка в цяла Европа, която силно да насърчи купуването на екологично чисти автомобили.
В допълнение - и това не е нищо ново - има нужда от свежи кредити и кредитни гаранции за автомобилните производители.
Европейската инвестиционна банка отпусна значителни средства, но трябват още, за да се оцелее в тези трудни времена.
В много случаи компаниите, на които им трябва кредитиране, за да оцелеят, са марки и средни предприятия от веригата за доставки.
От друг ъгъл, гн Комисар, можем да гледаме на тази криза като на възможност най-накрая да направим пробив в областта на данъците върху автомобилите.
От години се борим с предложението на Комисията да коригира данъците върху автомобилите.
Най-после дойде времето да се направи промяна в целия Европейски съюз и данъците върху автомобилите да се превърнат в постоянна система, в която потребителите, които залагат на екологично чистите автомобили, да бъдат възнаградени за това.
- (NL) Автомобилната промишленост е много важен сектор за заетостта в Белгия.
В Opel Antwerp Belgium и свързаната верига има 2 700 преки работни места.
Решенията се вземат в Детройт, а всички обекти, където се произвежда Opel, са изправени пред свръхпроизводство.
Няма нужда да казвам, че съответните органи вече държат в ръцете си спасителни пакети от държавна помощ и банкови гаранции.
За да се гарантира, че тази помощ е ефективна обаче, бих настоял пред Европейската комисия днес, пред присъстващия член на ЕК Verheugen и колегата гжа Kroes, да седнете на масата заедно със съответните органи и отговорните лица от въпросните производствени обекти, за да гарантирате запазването на максимален брой работни места на европейско равнище и да осигурите координиран подход на европейско равнище преди 17 февруари - денят, в който ще се вземе решението в Детройт.
Това трябва да се направи, както и вие самият казахте, за да се избегне евентуална надпревара между държавите-членки за прилагане на протекционистични мерки.
(FR) Гн Председател, Комисар, госпожи и господа, трябва да съживим големите промишлени политики, върху които са положени основите на Европейския съюз.
Така беше с въглищата и стоманата.
Силата на тези политики се дължи на факта, че те бяха инструменти за модернизация - каквото трябва да се случи с обезвъглеродяването в автомобилния сектор. Същевременно те са социални политики за подкрепата, защитата, обучението и закрилата на служителите.
Ето защо бих искала да направя четири предложения.
Първо, да се създаде Европейски фонд за подкрепа на работниците в автомобилния сектор, който надгражда фонда за модернизация, тъй като е важно да се задържат служителите в компаниите в този кризисен период, който да подкрепя нивото им на възнаграждение при намалено работно време и обучението им в компанията.
Не можем да се задоволим с хипотетично преквалифициране на служители, които са станали излишни.
Второ, трябва да създадем агенция за иновации и да ускорим финансирането на научноизследователската и развойна дейност, за да компенсираме много бързо и непосредствено технологичното несъответствие между екологично чисти и безопасни превозни средства.
Трето, да ускорим подмяната на превозните средства по пътя.
Това може да се насърчи с премии за бракуване.
Премиите трябва да бъдат хармонизирани на ниво Европейски съюз, за да не се стигне до нездрава конкуренция.
Все пак, бих искала да разгледам по-подробно тази точка.
Напълно разбирам значението на думата конкуренция, но също така е необходимо...
(Председателят отне думата на оратора)
Госпожи и господа, сега е време към Председателя да бъдат отправени искания за допълнителни изказвания, но имаме проблем, тъй като много членове на ЕП вече поискаха думата.
Ето защо ще спазя съвсем стриктно решението на Бюрото и ще дам думата на петима от членовете.
Те ще бъдат автоматично прекъсвани, след като изтече минутата, определена за всяко изказване.
(RO) Покрай всичко, което се каза за кризата в автомобилната промишленост в днешното разискване, не трябва да подминаваме проблемите на производителите на автомобилни части.
Те бяха засегнати от кризата в резултат на ефекта на доминото, тъй като са зависими от спирането на производството на техните клиенти.
В Румъния, например, повече от 400 компании се занимават с производство на автомобилни части и те достигнаха общ оборот от 8 милиарда EUR през 2008 г.
Три четвърти от тези компании са малки и обикновено работят за един единствен свой клиент.
Ето защо последиците от кризата се усетиха особено тежко.
При тези обстоятелства се налага дружествата да прибягват до съкращения или да намерят други решения като намаляване на работното време или неплатен отпуск.
Производителите на гуми са също толкова силно засегнати.
Предвид големия брой служители в тези компании, мисля, че производителите на автомобилни части и производителите на гуми трябва да бъдат включени в евентуално бъдещо решение за оказване на икономическа подкрепа по време на кризата.
(DE) Гн Председател, членът на ЕК Verheugen току-що очерта пред нас колко драматични са цифрите и какво е в момента положението на автомобилния пазар.
Драматичните събития изискват хармонизирани действия.
През 2006 г. ние в Европейския парламент представихме доклад по собствена инициатива относно хармонизирането на данъка върху превозните средства, който се надявахме да бъде базиран на емисиите на CO2 и разхода.
Смятам, че той може да стане икономическа програма, чрез която Съветът би могъл единно да покаже - тъй като това трябва да се реши с единодушие - по какъв начин данъкът върху превозните средства, базиран на разхода, може да бъде приложен на практика.
По отношение на това, което гжа De Vits казваше за General Motors, бих искал да попитам Комисията дали взема предпазни мерки при евентуален крах на компанията-майка.
В такъв случай Комисията би ли предприела хармонизирани действия, за да намери европейско решение за дъщерните компании на General Motors?
- (PL) Гн Председател, бих искал да привлека вниманието ви върху три проблема в това разискване.
Правителствата на държавите-членки на ЕС предоставят на автомобилните производители значителна финансова подкрепа в размер на десетки милиарда евро.
Германското правителство реши да подкрепи, освен германските производители, и ползвателите на превозни средства.
Всеки, който реши да бракува стария си автомобил, получава 2 500 EUR.
Европейската комисия, която досега стриктно наблюдаваше спазването на правилата за предоставяне на държавна помощ на компаниите, много бързо даде съгласието си за всички тези случаи, като в общи линии адаптира решенията си към по-рано взети решения от правителствата на дадена държава-членка в този аспект.
Без да поставяме под въпрос принципите, на които се основават предприетите действия за подпомагане на автомобилното производство в Европа, бих искал още веднъж да ви припомня колко болезнено несправедливо беше решението на Европейската комисия, а именно, че помощта, която полското правителство отпуска на полските корабостроителници, трябва да се връща.
В резултат на това решение около 50 000 работни места сега са съкратени в корабостроителния сектор на Полша, а над десет хиляди работни места ще бъдат загубени в свързани промишлености в бъдеще.
- (SK) Комисар Verheugen, Европейската комисия трябва да предприеме конкретни стъпки, за да може автомобилната промишленост да си стъпи на краката.
Първо и преди всичко, трябва да предотвратим нарушенията на вътрешния пазар.
Протекционистичните мерки, предложени от някои държави, вече не могат да се справят с кризата.
Приканвам Комисията да предложи мерки за европейска схема за бракуване в най-кратки срокове.
Гн Vondra, очаквам от Съвета държавите-членки на заседанието на Европейския съвет през март да одобрят схема за бракуване, която непосредствено да увеличи покупателната способност на потребителите, които смятат да купуват нов автомобил.
Твърдо съм убедена, че ЕС иска да бъде най-големият износител на автомобили и същевременно иска да бъде световен лидер в борбата с климатичните промени, така че трябва да помогне на автомобилната си промишленост, която е най-големият частен инвеститор в научноизследователска и развойна дейност.
Чрез финансиране на изследванията и развитието, чрез подкрепящи инвестиции...
- (EN) Гн Председател, слушах разискването съвсем внимателно и няма да кажа нищо ново.
Бих искал само да наблегна на някои забележки, които бяха направени, които според мен трябва да преобладават в цялото разискване.
Връщам се на думите на гн Vondra, че трябва да имаме предвид и лоялната конкуренция и да избягваме нарушаването на пазара, както и на забележките на Комисията, че трябва да бъдем лоялни и да не създаваме нереални очаквания.
Преди всичко, Комисар, благодаря ви за думите, че трябва да бъдем по-гъвкави чрез по-малко регулиране, по-малко законодателство и по-малко излишна бюрокрация.
Нека ви обясня за 30 секунди правилото, което Бюрото прие, тъй като, признавам, най-неприятно е за членовете, които са поискали думата, но няма да я имат.
Бюрото реши времето за основното разискване да бъде дадено на членовете, които се изказват, като използват времето, дадено на различните парламентарни групи.
Ето защо в процедурата с вдигане на ръка ("catch-the-eye") думата се дава на петима членове за по една минута на всеки, като редът е от най-голямата към най-малката група.
Въпреки това, ако има шест искания и имаме шест свободни минути, всички могат да се изкажат.
Времето може да бъде удължено до шест, най-много седем минути.
В този случай, обаче, 12 членове поискаха думата.
Тя беше дадена само на петима от тях, както реши Бюрото за тази точка от разискването.
Изяснявам това за сведение при подобни случаи в бъдеще.
Гн Vondra, сега имате думата да отговорите на различните изказвания от името на Съвета.
Гн Министър, имате думата.
Гн Председател, бих искал да благодаря на членовете за изключително полезното разискване.
Съветът оценява приноса на всички в разискването и ще се опита да даде най-доброто от себе си, заедно с Комисията, за да реши възможно най-много проблеми в автомобилната промишленост.
Няма съмнение, че трябва да има някои краткосрочни мерки и те вече се случват на ниво държава-членка.
Така че според мен сме съгласни, че тези мерки трябва да бъдат финансово осъществими, и не само.
Те трябва да бъдат целеви, ефективни, и преди всичко - трябва да се изпълняват по начин, който е съвместим със стриктните правила за държавните помощи съгласно законодателството на Общността.
Информирах ви, например, за нашите инициативи във връзка със схемата за бракуване; така че наистина е важно стъпките, които се предприемат, да бъдат в съответствие с правилата за конкуренцията и държавните помощи, и да се предотвратява нарушаването на единния пазар.
Вторият момент, който не трябва да забравяме, е, че европейската автомобилна промишленост е лидер в света - ние сме износители, ние сме тези, които произвеждат автомобили - и в този смисъл, трябва да се стремим да поддържаме дългосрочната ефективност, както и конкурентоспособността на тази промишленост.
Така че предприеманите мерки трябва да отговарят на определени критерии по отношение на дългосрочната жизнеспособност и конкурентоспособност на европейската промишленост, включително инвестиции в иновациите, екологично чисти автомобили и др.
Така че Съветът полага всички необходими усилия, за да гарантира, че всички тези усилия за научни изследвания и технологии, и за иновации в автомобилната промишленост, но също и краткосрочните мерки в този доклад, напълно съответстват на общите цели от Лисабонската стратегия.
Третата точка е, че трябва да следим развитието извън Европа.
Със сигурност си даваме сметка, че кризата в автомобилния сектор на САЩ е структурна и дълбока, и американските производители са в много по-неблагоприятна позиция от европейските автомобилни производители.
Така че напълно очевидно е, и гн Günter Verheugen го спомена, че САЩ не може просто да позволи на своята промишленост да загине, защото това не би било добре и за нас.
Но все още има по какво да работим от политическа гледна точка с нашите партньори, по-специално чрез СТО, за да гарантираме запазването на равни условия.
Същото важи и за останалите автомобилни производители и промишленост в Азия.
Следим също така и развитието в Корея и Япония.
Сега сме в процес на подготовка за Съвета по конкурентоспособността, който ще се проведе в началото на март, и се надяваме да стигнем до висококачествено и, разбира се, консенсусно решение за Европейския пролетен съвет, който ще се занимава най-вече с икономически проблеми.
Заместник-председател на Комисията. - (DE) Гн Председател, съгласен съм с много от нещата, които се казаха от по-голямата част от ораторите, по-специално от гжа Harms.
Краткосрочните мерки, които сега въвеждаме, по никакъв начин не трябва пречат на дългосрочните цели.
Това е основата.
След като бяхте толкова любезни, аз също ще бъда любезен и ще кажа нещо, което определено ще ви хареса и което казах пак тук през 2006 г., а именно, че бъдещето на европейската автомобилна промишленост ще бъде екологосъобразно или тази промишленост няма да има бъдеще в Европа.
Нека обясня.
Хората могат да спорят дали изборът на модели, произведени от европейските производители, особено германските производители, е отговорен за кризата, в която сме сега.
Не знам.
Екологично чисти автомобили имаше и преди, както и модели с нисък разход - например автомобила Mercedes Smart, който причини на компанията милиарди загуба.
Следователно нещата не са черно-бели, ако така си мислите.
От екологична гледна точка изборът на модели беше напълно погрешен и фактът, че сега, по време на криза, текат промени, не улеснява нещата, но и не променя факта, че тези промени са необходими и трябва да се изпълнят бързо.
Така че по тази точка сме на едно мнение.
Тарифните бариери за автомобили от САЩ, гн Louis, определено не са нещо, което ще въведем.
Ако има едно нещо, което няма да направим, това е то.
Американските автомобили не играят съществена роля на европейския пазар, докато европейските автомобили имат сериозно място на американския пазар.
Ако от Европейския парламент се чуе глас, който призовава за защита на пазара ни от американските автомобили, опасявам се, че ще се чуе и глас в американския Конгрес във Вашингтон, че и те трябва да защитят пазара си от европейските автомобили.
Нашата позиция не би изглеждала много добра в такъв случай.
Съвсем сериозно бих ви помолил да не излагате повече тази идея.
Мога само да подкрепя изцяло това, което гн Groote каза за данъка върху превозните средства.
Аз също мисля, че направените забележки точно по тази тема бяха много разумни.
Преструктурирането на данъка върху превозните средства на базата на принципа на емисиите на CO2 е нещо, за което Комисията приканва от известно време насам, но не ме радва мудния напредък в тази област.
Гн Groote, разбирате, че не мога да изразя публично мнение по въпроса, който зададохте за General Motors и Opel.
Ще трябва да се задоволите с това, което мога да кажа - че следим много внимателно това развитие и водим дискусии с всички засегнати страни.
Също така бих искал да осведомя онези, които съвсем правилно наблегнаха на проблема със заетостта, че в действителност Комисията вече е внесла предложение по какъв начин Европейският фонд за приспособяване към глобализацията да стане по-гъвкав и по-ефективен.
Ако предложенията на Комисията се изпълняваха и осъществяха така бързо - и бих настоял всички вие да действате по този начин - вече щяхме да предоставяме помощ, особено за временните работници в автомобилната промишленост и неквалифицираните работници, които в края на краищата са тези, които са на ръба на пропастта.
Правилата за премиите при бракуване - по това се говори неколкократно и бих искал да кажа още веднъж - са ясно определени.
Не може да има европейски регламент, който да принуждава всяка държава-членка да участва в това.
Това е абсолютно невъзможно.
По същия начин не може да има европейски регламент нивото на премията да бъде едно и също навсякъде.
На европейско равнище трябва да бъдат определени референтните стойности, както всъщност е.
По този въпрос постигнахме съгласие на 16 януари в Брюксел.
На последно място, още веднъж бих искал да подчертая това, което много от вас казаха, а именно, че трябва да мислим отвъд автомобилната промишленост, когато обсъждаме сегашната криза.
Всъщност абсолютно правилно е да се каже, че трябва да бъдат намерени интелигентните транспортни системи, интелигентните системи за управление на трафика, последните технологии, иновативните решения за индивидуален и масов превоз на бъдещето, и че тази криза вероятно предлага възможност тези решения да се търсят с още по-засилено темпо.
Аз лично, независимо с какво темпо, много бих се радвал това да се случи.
(DE) Гн Председател, токущо направихте изявление по решението на Бюрото, като обяснихте защо процедурата за разискване с вдигане на ръка ("catch-the-eye") е била променена.
В този смисъл бих искал официално да възразя срещу тази промяна.
Тази процедура беше въведена, за да оживи разискванията, да доведе до диалог с Комисията и да подобри условията за обсъждане.
Това, което Бюрото е решило сега, е напълно неефективно и бих искал да ви помоля, ако обичате, да засегнете този въпрос на Председателски съвет и да отговорите на възражението ми.
Да, гн Konrad, имате това право, разбира се, и приемам възражението ви за сведение.
Все пак, вие сте част от много отговорна група в Парламента и ще разберете, че това, което не допускаме, е отделни членове да имат повече време от групите.
Групите имат задължение по устав да участват в разискванията.
Бюрото взе това решение с единодушие.
Мисля, че това е разумно решение, именно за да не се стига дотам членове, които не са упълномощени от групите си - тъй като тяхната група не иска да се изказват в даден момент - да се изказват след това.
Затова времето беше ограничено: пет минути за пет изказвания, от най-голямата до най-малката група, като същевременно се следи ораторите да не са от една и съща националност.
Решението беше такова.
Разбира се, това правило може да бъде променено.
Ако Председателският съвет предложи промяна в процедурата на Бюрото, Бюрото ще я разгледа с нужното внимание.
Много благодаря за забележката ви, гн Konrad; тя беше приета за сведение.
Разискването приключи.
Писмени декларации (член 142)
Бих искал да обърна внимание на факта, че икономическата криза в автомобилната промишленост се задълбочава поради сериозните административни недостатъци.
За автомобилите в Малта се плаща висока такса за регистрация, върху която правителството събира и ДДС.
В момента се установява, че правителството е присвоявало пари от хиляди собственици на автомобили за суми, които не са били дължими.
Правителството отказва да възстанови на хилядите собственици на превозни средства значителните суми, които те са платили, а не са били дължими.
Правителството на Малта твърди, че възстановяването ще възлезе на милиони евро.
Именно поради тази причина правителството има дълг и задължение да върне неправомерно наложените такси.
Това е такава сериозна грешка, че ако се беше случило в друга държава-членка на ЕС, правителството щеше да е принудено да подаде оставка.
В Малта правителството дори няма благоприличието да поеме отговорност и да се извини на хилядите малтийци и жители на ов Гозо, които са били засегнати.
Решения могат да бъдат намерени, като се предложат на собствениците на тези превозни средства отстъпки, например за годишните разрешения.
Изглежда правителството е глухо за всякакви предложения.
Ако погледнем на Европейския съюз като на жив организъм, европейската автомобилна промишленост е неговият гръбначен стълб.
Нейният дял в БВП на ЕС е 3 % и отчита търговски излишък от 35 милиарда EUR.
Въпреки това 2008 беше трудна година за тази промишленост, тъй като през първата половина от годината продажбите на автомобилите отбелязаха спад поради повишаването на цената на горивото, докато през втората половина продажбите паднаха с 19,3 % в резултат на финансовата криза.
Това не са проблеми, пред които е изправен само този сектор.
В периода между 2009 г. и 2015 г. автомобилният сектор трябва да изпълни нови стандарти за замърсяващите емисии, икономията на гориво и т.н., като това ще увеличи с милиарди евро разходите на промишлеността.
Горепосочените цифри са важни, тъй като автомобилната промишленост осигурява доходи за повече от 12 милиона семейства.
Едно работно място в автомобилна компания е свързано с четири работни места при доставчиците и още пет в свързани сектори и продажбите.
Очевидно е, че стабилността на този сектор от европейската икономика е от ключово значение за икономиката на ЕС като цяло.
При тези обстоятелства абсолютно задължителна е бърза, координирана намеса от европейските правителства и институции, като например въвеждането на програми за връщане на стари автомобили срещу съответно намаление на покупната цена на нов автомобил, финансова помощ и т.н.
Финансовата криза парализира кредитирането; тя засегна предприятия и семейства; търсенето рядко спадна, последиците за икономическия растеж и заетостта са ужасни.
Подобна ситуация оправдава изключителните мерки, особено в стратегическите сектори като автомобилно производство, което осигурява 6 % от работните места.
Дори така, почти целият Европейски план за икономическо възстановяване, на който имах честта да бъда докладчик за Парламента, се базира изцяло на национални инициативи.
В действителност, по какъв начин може Комисията да гарантира, че има координация и че страните не започват война с мерки за подкрепа?
Какви механизми се прилагат в реалността за запазването на работни места в страни, които нямат финансова структура да гарантират работните места, които са жизнено важни за тях?
За някои страни текстилната промишленост и електрониката може да са също толкова важни, колкото и автомобилното производство.
Какви действия може да се очакват?
Ще бъде ли Комисията по-бдителна към ролята на европейската промишленост за оцеляването на Европа?
Има ограничения в това, което може да се очаква от Европейската инвестиционна банка.
Ще имаме ли бюджет, отговарящ на предизвикателствата в Европа?
Икономиката на Европейския съюз е известна като най-голямата икономическа сила в света.
От една страна, това ни прави особено отговорни за всяко едно предприето действие по отношение на вътрешния пазар.
От друга страна, при световна икономика, начело на която стои Съюзът, възникват някои последици.
Една от тези последици е, че е трудно да се определи кои автомобилни производители са наистина европейски.
Много сливания на компании, създаването на световни производителни групи и присъствието, от няколко десетилетия, на американски и азиатски компании на вътрешния пазар на Европейския съюз доведоха до образуването на разнообразен и конкурентоспособен европейски сектор за автомобилно производство.
Уместно е усилията ни да създадем Европейски план за икономическо възстановяване да се ръководят на първо място от принципите на свободния пазар и конкурентоспособността му.
Също така не трябва да забравяме, че автомобилната промишленост, която беше силно засегната от финансовата криза, е една от многото брънки във веригата на европейската икономика.
Това ни накара да приемем плана за действие, предложен от председателството, а именно съставянето на общ подход, който обхваща всички заинтересовани страни на вътрешния пазар.
Този подход следва да стимулира пазарното търсене, което определя състоянието на икономиката.
Механизмът за предоставяне на помощ следва също да използва заделените пари за целеви инвестиции в технологични иновации, в съответствие с насоките за подобряване на пътната безопасност и опазването на околната среда.
Икономическата криза оказа силно въздействие върху автомобилната промишленост, сектор, чийто дял в БВП на много страни е значителен.
Въпреки че ЕС няма преки механизми за намеса, държавите-членки трябва да могат да вземат необходимите мерки, за да предотвратят краха на една промишленост, от която зависят хиляди работни места на европейските граждани.
Румънската автомобилна промишленост също беше силно засегната от кризата.
Достатъчни са само примерите с Dacia Renault, която ограничи дейностите, и Ford, която поиска подкрепа от румънската държава.
Сериозното положение на европейско равнище изисква незабавно въвеждане на подходящи мерки.
Тук нямам предвид протекционистични мерки, които нарушават пазара, а мерки, които осигуряват равнопоставени възможности на европейската промишленост и позволяват наетите в тази промишленост да запазят работните си места.
За нас не е достатъчно да се предприемат само мерки на национално ниво, а трябва да действаме и на европейско ниво.
Това може да се случи чрез плана за икономическо възстановяване, тъй като той предлага ново кредитно регулиране в европейската банкова система, което улеснява достъпа до кредити.
Също така е важно да има бърз и лесен достъп до прилаганите от държавите-членки схеми за държавна помощ.
Това е съществен аспект за стратегически инвеститори като тези на автомобилния пазар.
Консулска защита на гражданите на Европейския съюз в трети страни (разискване)
Следващата точка са изявленията на Съвета и на Комисията относно консулската защита на гражданите на Европейския съюз в трети страни.
Гн Председател, това разискване за консулската защита идва точно навреме.
Редица събития през последните няколко години изведоха на преден план значението на консулското сътрудничество между държавите-членки на ЕС.
Събитията в Ливан през 2006 г., в Чад и тези в Мумбай неотдавна показаха нарастващите рискове за гражданите на Съюза, които пътуват в чужбина.
Степента на тези рискове нараства още повече, като се увеличава броят на хората, които ползват нискотарифните възможности за пътуване, за да посетят по-отдалечени региони на света.
Ето защо сътрудничеството между държавите-членки в тази област е важно.
Чрез него се постига по-добро обслужване и по-високо ниво на консулска помощ.
Това е пряката полза за гражданите на ЕС.
Договорите ни дават базата за това сътрудничество.
Член 20 ясно го постановява. Цитирам: "Всеки гражданин на Съюза на територията на трета страна, където държавата-членка, чийто гражданин е той, няма представителство, има право на закрила от дипломатическите и консулските представителства на всяка държава-членка при същите условия, както и гражданите на тази държава.
Държавите-членки установяват помежду им необходимите правила и започват преговори за осигуряване на тази защита."
Посочените в този член правила са определени в решение, прието през 1995 г.
Решението конкретизира, че тази помощ в трета страна може да бъде поискана от различна от собствената държава-членка, при условие че там няма постоянно представителство или компетентен консул по тези въпроси.
На практика това означава, че консул, от когото се поиска помощ от гражданин от друга държава-членка, следва да откаже такава помощ, ако органи от страната на гражданина (консулство или посолство) имат свое представителство.
Решението от 1995 г. е решение между държавите-членки, което отразява факта, че консулската помощ и защита е изключителна национална отговорност и че консулските отношения се уреждат главно от Виенската конвенция за консулските отношения.
Правилата за сътрудничеството в тази област също отразяват факта, че консулската помощ и защита се разглеждат по различен начин в отделните държави-членки.
Някои например я считат за основно право на всички граждани.
Други я считат за предоставяна от държавата услуга.
Ето защо Договорът се позовава на консулската защита като на "право", а не като на "задължение".
След кризата на остров Джоло през 2000 г. консулското сътрудничество беше доразвито и в него бяха включени аспекти от управлението на кризи.
Терористичните атаки в САЩ показаха, че дори трети страни с високотехнологична инфраструктура трудно могат да се справят при извънредни обстоятелства.
По-късно държавите-членки изготвиха насоки за реагиране при такива кризи.
Макар и законово необвързващи, те бяха ефективно използвани в няколко случая и бяха доусъвършенствани от придобития опит.
Съветът наскоро прие концепция за "водеща държава".
Това означава, че при сериозен инцидент, особено в страна, където малко държави-членки имат свои представителства, една или две държави-членки могат да поемат инициативата да координират действията в областта на защитата и евакуацията.
По-засилено сътрудничество беше постигнато и с някои страни извън Съюза, като САЩ например, с който провеждаме годишни консултации по консулски въпроси.
Норвегия, Швейцария и Канада също си сътрудничиха с ЕС в конкретни инциденти, например по време на кризите в Ливан, Чад и Мумбай.
Секретариатът на Комисията и на Съвета също са част от европейското консулско сътрудничество.
Преди няколко години секретариатът на Съвета създаде интернет форум, чрез който консулските органи да обменят информация по въпроси, като актуализиране на съвети при пътуване.
Освен това Съветът предостави на разположение на държавите-членки високотехнологична система за телеконференция, която беше широко използвана по време на консулските кризи.
Преди около три години беше установена платформа за обмен на информация и политическо сътрудничество на действията на ниво ЕС.
Тази платформа се нарича Договорености за координиране при криза (ДКК).
При ДКК има два основни фактора: първо, председателството, подпомагано от секретариата на Съвета и Комисията, решава дали да задейства ДКК; второ, COREPER II е "платформата за действие", отговорна за координирането на действията на държавите-членки, или подготвянето на всякакви решения, които може да се наложи да се вземат на ниво ЕС.
Главният оперативен център е Съвместният ситуационен център на ЕС (SITCEN) към секретариата на Съвета.
SITCEN осигурява логистична и информационна подкрепа.
В допълнение, следващите председателства организираха периодични консулски проекти по управление на кризи, които се оказаха много ценни.
В края на 2008 г. беше поставено началото на Европейска програма за консулско обучение с цел подобряване на сътрудничеството между консулските длъжностни лица от столиците и от провинцията.
Съвместното ползване на консулски обекти също е в процес на разглеждане.
Със сигурност има още какво да се направи.
Много други проблеми, като условията в затворите, отвличане на деца от родители и консулска политика за информиране, периодично се дискутират.
Но ние също така трябва да приемем реалността, че докато очакванията и исканията от гражданите непрекъснато нарастват, ресурсите на консулските органи винаги ще са ограничени.
За да се подкрепи едно по-добро сътрудничество в областта на консулските услуги, невинаги има адекватни бюджети на национално равнище.
Намирането на изход от този проблем ще бъде все така трудно.
Опитът показва, че сътрудничеството в областта на консулските услуги се цени и има много случаи, в които може да сме доволни от резултатите.
Успешната евакуация на над 20 000 граждани на ЕС от Ливан през 2006 г. е един от примерите.
Председателството е ангажирано да продължи тази дейност и бих искал да благодаря на Парламента за подкрепата му.
Заместник-председател на Комисията. - (DE) Гн Председател, госпожи и господа, днес съм тук от името на моя колега Jacques Barrot, член на ЕК, който искаше да бъде тук лично, но има институционален ангажимент, на който трябваше да присъства.
Съгласно член 20 от Договора за създаване на Европейската общност всеки гражданин на Съюза, когато е на територията на трета страна, където държавата-членка, чийто гражданин е той, няма представителство, има право на закрила от консулските представителства на всяка държава-членка при същите условия, както и гражданите на тази държава.
Член 20 също така гласи, че държавите-членки са тези, които трябва да установят необходимите правила помежду им, за да осигурят тази защита Гн Vondra вече посочи този член.
Въз основа на него държавите-членки въведоха механизми за координиране за консулска защита, по-специално чрез насоките, приети през 2006 г. и 2008 г., които не са правно обвързващи, но които помагат на представителствата да изградят координация на място.
В допълнение, член 20 от Договора за Европейския съюз задължава дипломатическите и консулските представителства на държавите-членки да засилят сътрудничеството помежду си.
През декември 2008 г. Съветът съгласува насоки за прилагането на концепцията за водеща държава във връзка с консулското сътрудничество.
Съгласно тези насоки, при възникване на сериозна криза в бъдеще с последствия за консулската защита във въпросната трета държава се посочва една държава-членка за "водеща държава", която поема отговорността за закрилата на гражданите на ЕС от името на другите държави-членки.
Водещата държава трябва да координира всички изпълнени от държавите-членки мерки на място и трябва да осигури подкрепа на всички граждани на ЕС.
Всеки, който има право на консулска защита от своята държава-членка, има право да поиска помощ от водещата държава.
Това цели да се улесни сътрудничеството между държавите-членки на място, като идеята е, че се осигуряват допълнителни ресурси под формата на персонал, финансиране, оборудване и медицински екипи.
Водещата държава също така поема отговорност за мерките за координиране и насочване, за да се окаже помощ, да се съберат хората, ако трябва, да се евакуират гражданите до безопасно място, с помощта на останалите засегнати държави-членки.
Въпреки това държавите-членки трябва да съгласуват точното значение на фразата "където държавата-членка [...] няма представителство" съгласно член 20 от Договора за ЕО.
Това би трябвало да обхване ситуациите, в които гражданин на ЕС, независимо поради каква причина, не може да стигне до представителство на своята държава-членка.
В момента държавите-членки работят по съставянето на общи критерии по този въпрос.
После остава само да се приемат нещата и в писмен вид.
Фактът, че реалността може да бъде съвсем различна, е нещо, което само няколко държави-членки от Парламента могат да потвърдят като свидетели.
Видях в списъка с ораторите, че гн Guardans Cambó, гн Karim и гжа Mann възнамеряват да говорят по този проблем.
Те със сигурност ще ни кажат нещо от опита си в Мумбай през декември миналата година.
Останах с впечатлението обаче, че макар само три държави-членки да нямат посолство в Ню Делхи и че само седем нямат консулство в Мумбай, все пак било много трудно - и ще кажа това много внимателно - засегнатите европейски граждани да получат адекватна защита.
Подчертавам това, защото е нормално да се учим от подобни случаи.
Предвид този опит Комисията е на мнение, че все още има много неща, които да се направят, за да се гарантира, че гражданите на Европейския съюз могат да търсят - изцяло и в реалността - гарантираното им от член 20 от Договора за ЕО право.
Гражданите очакват Европейският съюз да подобри защитата им в трета държава.
Закрилата, осигурявана от дипломатическите и консулски представителства, в крайна сметка, не е ограничена до кризисните ситуации, но обхваща и оказването на помощ в ежедневни ситуации.
Комисията предлага, освен всичко останало, гражданите на ЕС да бъдат по-добре информирани - вече предложихме член 20 да бъде отпечатан във всеки паспорт и показан на плакат на летищата и в пътническите агенции. Освен това работим и по уебсайт за консулска защита с Генералния секретариат на Съвета, който ще съдържа актуализиран списък с посолствата и консулствата на държавите-членки в трети държави.
Като част от своята мисия да осигурява на гражданите на ЕС това, което произтича от гражданството на Съюза, Комисията е готова да се занимае с всеки проблем от тази област, за който сигнализират гражданите, и да направи всичко по силите си, за да се изпълнят правата за защита, които имат гражданите на ЕС съгласно член 20.
Влизането в сила на Договора от Лисабон ще осигури ясна правна основа за всички правни разпоредби на ЕС в тази област.
Новата разпоредба на член 20 от Договора за ЕО (член 23 от Договора за функционирането на Европейския съюз) дава възможност за приемане на директиви "за установяване на мерките за координиране и сътрудничество, необходими за улесняването на тази закрила".
Това означава, че Комисията би могла да внася законодателни предложения в тази област в близко бъдеще.
от името на групата PPE-DE. - (EL) Гн Председател, приветствам това разискване и благодаря на Съвета и на Комисията за информацията, която ни представиха.
Аз бях докладчик за комисията по граждански свободи, правосъдие и вътрешни работи за Зелената книга за дипломатическата и консулска закрила на гражданите на Съюза в трети страни, и ето защо продължавам живо да се интересувам от развитието в тази област.
Тогава бях на тезата, че член 20 трябва да се прилага по-всеобхватно и да включва повече права за европейските граждани, тъй като това би засилило концепцията за европейска националност и би показало на практика ежедневните ползи, които предлага Европейският съюз, и в крайна сметка би засилило европейската солидарност.
Неотдавнашните терористични атаки в Мумбай показаха безполезността и нуждата от засилено координиране за защита на гражданите на държавите-членки на Европейския съюз в такива ситуации.
Публикуването от Съвета през декември миналата година на насоките за прилагането на концепцията на водеща държава при криза е първата положителна стъпка - насоките съдържат важни идеи.
Все пак очакваме с доста голям интерес правно обвързващи предложения.
Осъзнавам, че има огромни практически трудности.
Все пак, считам за изключително важно, че трябва да е ясно как европейските граждани по време на криза трябва да бъдат информирани и коя е водещата държава.
Не мисля, че това, което се каза досега, стига.
При всички случаи приветствам значението, което френското председателство придаде на този проблем, и очаквам инициативите да бъдат продължени и от чешкото председателство.
Гн Председател, правото на консулска и дипломатическа закрила е един от стълбовете на европейското гражданство.
Гн Министър, вие цитирахте член 20 от Договора.
Той е много ясен.
Всеки гражданин има право на консулска защита.
Това не е възможност, а право.
Драматичните събития в Мумбай ни показаха на практика как това право е далеч негарантирано.
Нивата на защита се различават от една до друга държава-членка, което води до дискриминация при третирането на гражданите, които не са получили информация с кое консулство да се свържат в случай на нужда.
Очевидно финансова подкрепа липсва между държавите-членки.
Европейските граждани, които са загубили всичко, често са изправени пред проблема, че консулските представителства с нежелание поемат финансовите разходи.
Държавите-членки са длъжни да сложат край на това положение.
Необходимо е да се изработят задължаващи насоки и гражданите да получават информация.
Съюзът трябва да започне преговори с трети страни, за да гарантира нужната дипломатическа закрила.
Все пак, както казахте, Комисар, събитията в Мумбай също показаха недопустимата липса на гарантирането на дипломатическа защита за членове на Европейския парламент.
Европейският съюз и Комисията, по-специално, трябва да проведат незабавни преговори; чухме какво ни казахте, Комисар. Съветът трябва да сключи ad hoc споразумения с трети страни, за да гарантира специално дипломатическата закрила за членовете на Европейския парламент.
Това е най-малкото, което можем да направим.
Гн Председател, днес гражданите в Европа могат да пътуват, без да пресичат граници, могат да гласуват в различна от своята държава-членка, могат да получават пенсията си и могат да се ползват от социалното осигуряване в която и да е държава-членка, в която изберат да живеят.
Освен това полицейските сили си сътрудничат взаимно.
Един държавен прокурор в Стокхолм може да поиска някой да бъде арестуван в Севиля чрез европейска заповед за арест, без да образува пряко производство на местно равнище.
Когато стане въпрос да се наказват гражданите за техните действия, държавите-членки са склонни да отдават част от суверенитета си.
Въпреки това закрилата на същите тези европейски граждани извън Европейския съюз наподобява машина на времето; те разбират, че времето е спряло, щом са напуснали Съюза.
Извън Съюза ние не сме нищо повече от 27 държави, 27 администрации, 27 знамена и 27 консулски системи, а в някои случаи дори и по-малко.
При криза европейският гражданин губи своя европейски статут.
Няма такова нещо като европейско гражданство.
Всички 180 милиона европейци, които пътуват по света, разбират, че могат да получат закрила, само ако отново станат германци, испанци, поляци или италианци.
Като европейци те не съществуват извън Европейския съюз.
Това е сериозно неизпълнение на Договора, и с цялото ми уважение, превръща изявлението на Съвета преди малко в откъс от научно-фантастична книга.
Всичко, което каза Съветът по предложеното прилагане на член 20 от Договора, водещата държава, видеоконференции и съвместни центрове, е чиста научна фантастика при спешни ситуации.
Освен това, както каза Комисарят, някои от нас са имали случай да преживеят такава ситуация лично.
Член 20 от Договора е неефективен: няма протоколи, които да се приложат. няма законово регулиране; няма каквато и да е информация за гражданите; няма последствия за никого, който не спази този член.
В най-добрия случай консулите взаимно си помагат.
Има добра воля, както е имало и през 19 век, както е имало в Пекин през 1800 г.
Положението е следното: по-скоро има сътрудничество между консулите, които вечерят заедно, отколкото задължение заедно да обслужват гражданите съгласно европейското законодателство.
Ето защо Европейската комисия има задължението, включително преди Договорът от Лисабон да влезе в сила, а очевидно и след това, да прилага член 20, да внуши на европейските граждани да бъдат горди със своите паспорти и да гарантира, че определени длъжностни лица разбират, че XIX век е в миналото и Европа съществува във всеки един момент, когато неин европейски гражданин е в беда в Ню Делхи, в Бейрут или където и да е другаде.
Гн Председател, бих искал да кажа, че не споделям тази твърде критична позиция към направеното днес предложение от заместник-председателя на Европейската комисия, от името на Съвета.
Не смятам, че това е въпрос на наличие или на липса на договор, а по-скоро дали европейската солидарност е концепция, която се изразява само в политически изявления или дали това е специална политическа практика, която се прилага към гражданите на отделните държави-членки.
Ако е последното, тогава договорът не е задължителен инструмент.
По време на словенското председателство на Европейския съюз Франция представляваше Европейския съюз в много страни в Азия, Африка и Латинска Америка, тъй като Словения нямаше посолства в тях.
Любопитен съм дали словенските граждани, както и онези, които живеят в по-малките държави-членки, сега биха получили адекватна помощ, ако се обърнат към френските консулства в тези страни.
Това е уместен въпрос.
Трябва да разширим концепцията за европейска солидарност.
На мен ми изглежда сякаш Договорът от Лисабон не е sine qua non.
- (SK) В съответствие с член 20 от Договора за създаване на Европейската общност, всеки гражданин на Съюза на територията на трета държава има право на защита от дипломатическите и консулски органи при същите условия, както гражданите на тази държава.
Важно е да се наблегне на необходимостта за Съюза да развие сътрудничество при консулските услуги за тези цели.
Европейците са сред най-мобилните общества в света, като почти 9 % от техните граждани пътуват до страни, където родната им страна няма такова равнище на представителство.
Например Словакия, страната, която представлявам в Европейския парламент, има много слабо консулско присъствие в Централна и Латинска Америка - места, до където пътуват много от нашите граждани.
Трябва да добавя, че въпреки задълженията за консулско обслужване повечето европейци не познават правата си и е жалко, че дори служителите на тези организации не си дават сметка за това.
За да се гарантира тези хора да бъдат по-добре информирани за консулската защита, трябва да си поставим за цел в стандартните европейски паспорти да се включи част от член 20.
Важността на консулската защита в трети страни се вижда при кризисни ситуации като цунамито през 2004 г. или ливанския конфликт през 2006 г.
Поради разликите в нормативната уредба, свързана с консулствата, гражданите на ЕС трябва да се справят с толкова на брой системи, колкото са държавите-членки и тези системи може да имат различна правна сила и обхват.
Скорошните събития от Мумбай показват, че ни предстои още дълъг път да извървим в областта на консулските услуги.
Ако се установят съвместни европейски служби, това ще гарантира последователността на работата и същевременно ще се намалят структурните разходи на дипломатическите и консулски мрежи на държавите-членки.
- (EN) Гн Председател, вече се каза, че гражданите на Съюза пътуват по света.
Приблизително 180 милиона пътувания се осъществяват извън Европейския съюз всяка година и на теория те са защитени по член 20, както казаха вече в това разискване членът на ЕК и председателството на Съвета.
По член 20 има изискване държавите-членки да оказват консулска защита само на непредставените граждани на ЕС при същите условия, както на техните граждани.
Разликата в подходите на държавите-членки е призната в плана за действие от 2007 г. и 2009 г.
Разбира се, трябва да има критерий кога и как други консулски услуги да се включат, и те основно се разделят на три.
Аз няма да говоря за тях, но първите две са изключително разумни.
Третите поставят изискване съответният гражданин да представи доказателство за своята националност, например паспорт, лична карта или друг документ, пред дипломатическите и консулски представителства.
Тук наистина възниква проблем, тъй като който и да е европейски гражданин, който бяга от нещо, напълно правдоподобно е да няма в себе си такъв документ.
Помощ се оказва при смърт, сериозна злополука, сериозно нараняване, арест, задържане; помощ се оказва на жертви на престъпно деяние, и изпаднали в беда граждани на Съюза се подпомагат и репатрират.
Това не е малко, но не е всичко.
В този аспект трябва още да поработим.
За да стане всичко това факт, чухме за концепцията на водещата държава, която ще положи усилия да гарантира всички граждани на ЕС да бъдат подпомогнати и ще отговаря за координирането между държавите-членки.
Всичко това звучи чудесно на теория, но на практика аз определено не видях това да се случва в Мумбай.
Нито имаше реален обмен на информация, нито сътрудничество, каквото очаквах да има.
Вместо това имаше състезание между държавите-членки, а при още по-голяма централизация и консолидиране на консулските услуги съществува риск за намаляване на гъвкавостта, която изискват мисиите при бързо променящи се обстоятелства.
(DE) Гн Председател, гн Karim е абсолютно прав.
Проблемът е в самият текст, в основата на самия член 20.
Необходимо е да гледаме как стоят реално нещата на място.
Това е естествено.
Вярно е, че не всички държави-членки имат консулска защита и в много случаи консулската защита е много ограничена, структурите за охрана са недостатъчни дори за самите консули.
Лично съм чувал от германския консул, който пътувал през нощта, за да събере своите колеги, със своя шофьор, но без охрана, по далеч не безопасни пътища.
Чисто и просто, подобни условия да недопустими.
Не можете да отивате в страни като Индия или държавите в Латинска Америка - има много други страни, в които е нужно присъствие на такива проблемни места като Мумбай - и да имате твърде малко персонал и неподходяща охрана.
Такова нещо като разузнаване въобще няма, държавите-членки нямат достъп до информация и т.н.
Това означава, че ограниченията не свършват и не е учудващо, че държавите-членки не могат да осигурят дори близко до желаното ниво на защита за техните граждани или длъжностни лица.
Ето защо е важно Съветът и Комисията да извършат внимателен анализ на тази тема.
Не може да искате да присъствате винаги в целия свят и да виждате в Европа световен партньор, а след това да не можете да имате дори подходяща охрана и да нямате информационни разузнавателни системи.
Ще станем смешни, ако не направим цялостен анализ на собствените си структури и не гарантираме нужното ниво на допълнителна защита.
Ето защо бих ви посъветвал спешно да проведете цялостна преоценка на структурите, да организирате симулации, както други държави правят, да не се концентрирате само върху ключовите столици, метрополиси, а в тези мегастрани и мегаградове именно трябва да осъзнаете, че се нуждаете от подходящо представителство и в други големи градове на света.
Случаят от Мумбай ще се повтори.
Ще има втори Мумбай, така както минали бедствия се повториха.
Осъзнайте го, и ви призовавам да бъдете готови.
- (EN) Гн Председател, гн Guardans Cambó и други, като гн Karim и гжа Mann, показаха нагледно реториката и реалността.
Сега не може да се съгласим по това, което означава член 20.
Министърът, който говореше на английски, употреби друга дума за право - "entitlement", а не "right", докато на френски гжа Roure каза "un droit" (право).
Но със сигурност в Хартата за основните права това е обозначено като "right" (право).
Никакъв напредък няма да постигнем, докато не потвърдим законово, че това е право със задължителни решения и общи стандарти на ЕС и право да се възрази срещу отказ от защита в съдилищата.
Министърът каза, че се разглежда идеята за съвместно ползване на консулските обекти.
Опитът ми в областта на визовата политика показва, че убеждаването на държавите-членки за такова съвместно ползване е непосилна задача.
Г-н Verheugen спомена, че се разработват практически мерки.
Такива бяха обещани и в плана за действие през 2007 г.: цитат в паспортите, плакати и уебсайт в процес на разработка.
Къде са?
Търсих консулска защита в уебсайта на Европа, но не намерих нищо.
На уебсайта на Съвета пише "в процес на изграждане", което, мисля, е метафора на факта, че не успяваме да изпълним със съдържание европейското гражданство за нашите граждани.
(EN) Гн Председател, мисля, че е много важно - и съм съгласен с предишните оратори - че гражданите на ЕС трябва да се чувстват сигурни; мисля, че е приоритетно да се грижим за сигурността на нашите граждани, когато те се намират извън Европейския съюз, особено в кризисни ситуации като тази в Мумбай.
Мисля, че е от съществено значение за европейските граждани да бъдат информирани при кризисна ситуация, независимо дали става въпрос за обща криза или криза за тях самите, и трябва да има много повече яснота за тази ситуация.
Мумбай е добър пример, че системата не работи.
Приветствам наскоро съобщената идея за водеща държава.
Според мен това е особено важно, но в момента е повече от ясно, че системата не работи.
Мисля, че трябва да се счита за приоритет от всички нас тя да заработи, тъй като, както някои казаха, ще се почувствате в много по-голяма степен европейци, ако посолството на държава-членка се погрижи за вас, когато се намирате в Далечния изток или в Южна Африка, или някъде извън Европейския съюз, и мисля, че това "усещане на Европа" е много важно.
(Председателят отне думата на оратора.)
(IT) Гн Председател, госпожи и господа, непрестанно нарастващата мобилност на европейските граждани ясно означава, че консулствата трябва да работят заедно.
Предложението на Комисията е добре дошло, преди всичко защото целта му е да се опростят процедурите за парични заеми за гражданите, изпаднали в беда.
Несъмнено правото на консулска защита в момента е фрагментарно и неуеднаквено.
Европейското гражданство често не съществува в чужбина и на хората може да им се прииска да са граждани на друга страна, или дори на Съюза.
Бих искал за европейска гордост да се говори не само когато тя е удобна за институциите, но също и когато тя е удобна за гражданина, който може да е в беда и се надява европейското му гражданство в крайна сметка да му бъде от полза.
(ES) Гн Председател, госпожи и господа, консулската защита е крайъгълен камък на европейското гражданство.
Гражданите искат да се чувстват европейци, когато се намират в Съюза, но и когато са извън Европа.
Те искат Съюзът да отговаря на техните нужди, особено при спешни ситуации.
Съюзът не отговори на тези нужди както трябва в Мумбай, както и в други кризисни ситуации.
Ще използвам минутата, която ми дадена, за да обясня една идея - идея, която няма да е панацея, но ще предложи реална помощ на европейските граждани в трети страни.
Днес бих искал да повторя предложението за създаване на безплатен европейски телефонен номер за спешни ситуации.
Този телефонен номер, с идеята да бъде отпечатан в паспортите, заедно с член 20, ще даде възможност на гражданите да имат достъп, на собствения им език, до важна информация за консулствата на държавите-членки на Съюза, които, наблягам на това, трябва да им помогнат.
Гражданите очакват действия, а не само думи от Съюза.
- (EN) Гн Председател, когато станем членове на Парламента, ни се издава пасаван - както и на други лица, които работят за институциите на Съюза.
Чудя се дали председателството и Съветът разбират безполезността на този документ в държавите-членки.
Бях попаднал в изключително трудна ситуация в Нидерландия, когато се връщах от командировка от Африка, на която бях изпратен от Парламента.
Познавам друг член на ЕП, британски гражданин, който е имал проблеми в Дъблин.
Трябва да покажем в нашите страни, че това е документ за пътуване на Парламента, Комисията и Съюза, и трябва да се зачита.
Формалностите при пътуванията на летищата и пристанищата трябва да бъдат съкратени, за да има смисъл от този документ.
Ще ви помоля да запознаете с този документ всяка държава-членка и да гарантирате, че той се признава, тъй като този вид защита би трябвало да се приложи и към длъжностни лица, и към членове на Парламента, изпратени в командировка от Парламента.
- (EN) Гн Председател, като член на ЕП на няколко пъти съм се свързвала с посолства и консулства, когато е имало случаи на нараняване, изгубване, грабеж или отвличане, или при трагични случаи.
Сигурна съм, че и други членове на ЕП имат подобен опит.
Радвам се, че когато съм имала случай да контактувам с ирландското посолство, работата и сътрудничеството с тях са били чудесни.
Но моята държава не е представена във всяка страна и трябва да разчитаме на посолствата на останалите европейски държави.
От опит мога само да кажа, без да разказвам случки, че бих искала да има повече сътрудничество, повече помощ между посолствата в по-големите страни, където те нямат посолства или консулства във всяка страна, за да помагат на посолствата на всички останали държави-членки.
Гн Председател, мисля, че и това разискване беше много полезно.
До голяма степен разбирам колко е важно това за вас като членове на Европейския парламент, тъй като това е изключително чувствителна тема, по която вие се сблъсквате с очакванията на вашите граждани, които ще ви избират след няколко месеца.
Така че напълно разбирам защо разглеждате така внимателно темата и подхождате към нея с такъв критичен поглед.
Втората причина, поради която разбирам важността й, е, защото произхождам от средно голяма държава, Чешката република, която не е бивша имперска сила и няма посолство или консулство във всяка част на света.
Така че това, което ирландците, и не само те, очакват от Европейския съюз, според мен е напълно логично.
Сега обаче трябва да се изкажа от името на Съвета, така че трябва да спазвате някои правни основания, които имаме; факт е, че бюджетът и всички тези теми са важни.
А също така трябва да можем да разпознаем и да диференцираме какъв е реалният проблем от една страна и какъв е въпросът или темата, които трябва да бъдат допълнително пояснени.
Аз не съм бил в Мумбай и слушах много внимателно критичните забележки на гн Guardans Cambó и останалите, които са участвали в мисията на Европейския парламент в Индия по времето но тези трагични събития.
Когато се подготвях за специалното изслушване вчера, първият ми въпрос беше: има ли испанско консулство в Мумбай?
Никога не съм бил там, така че не знаех.
На няколко пъти бях уверен, че испанците имат консулство в Мумбай, и онези, които са били там, го знаят.
Мисля, че беше само въпрос на формално задължение за германците да подпомогнат гн Guardans Cambó и неговата делегация, ако цитираме член 20 и решението като цяло.
Испанците са изпратили самолет, доколкото ме информираха, за да евакуират гражданите си, подобно на французите и германците.
Поради някаква причина, която не разбирам, гн Guardans Cambó е отказал предложението да лети обратно на испанския самолет, а после се е качил и се е върнал с френския самолет.
Така че, не знам.
Аз разполагам само с информацията, която е достигнала до мен.
Като цяло мисля, че всички сме на едно мнение - със сигурност е желателно да се подобри правната рамка, затова нека ви информирам поне за някои частични дейности на чешкото председателство за засилване на консулската защита в настоящата правна рамка.
Например има проект за включване на текст в националните паспорти, който да информира притежателите им, че могат да потърсят консулска защита от посолството или консулството на друга държава-членка в трета страна, ако тяхната страна няма представителство там.
Така че това е поне опит да се изясни ситуацията на място.
Второ, председателството трябва да засили и обедини използването на временните документи за пътуване (ВДП), които могат да се издават от всяко представителство на държава-членка на всеки гражданин на държава-членка, който си е изгубил паспорта или той му е бил откраднат.
Трето и последно, председателството също ще организира два консулски семинара или обучения, за да даде своя принос към екипната работа за консулска защита по практичен и ефективен начин.
Тези събития ще работят по системата ДКК, като се симулира реална консулска криза.
По време на обучението ще се определи и ще се проведе практическо тестване на всички съответни механизми в рамките на ДКК, включително сътрудничество между всички участващи органи и институции.
Чрез работа на място, целта на обучението е участниците да се научат как да се държат и как да реагират правилно в ситуация на голям психологически натиск и липса на време.
Не зная дали това ще ни бъде забавно преди изборите, но поне е принос към една наистина важна тема.
Заместник-председател на Комисията. - (EN) Гн Председател, Договорите не предоставят правомощия за инициатива на Комисията в областта на консулската защита.
В рамките на своите правомощия Комисията се опитва да насърчи, доколкото може, ефективността на правата на гражданството, които имат европейските граждани - вижте например Плана за действие на Комисията за периода 2007-2009 г.
Повтарям, че приемането на Договора от Лисабон определено ще подобри това положение.
Надявам се, че гжа Sinnott, която сподели опита си с нас, ще използва факта, че Договорът от Лисабон би променил положението и опита й да помогне да се организира подкрепата за Договора от Лисабон в Ирландия.
Злощастните събития в Мумбай днес показват, че има много неща, които трябва да подобрим, ако искаме да изпълним основателните очаквания на гражданите на ЕС.
- (EN) Гн Председател, искам да отправя само кратка препоръка към Съвета.
Оценявам казаното от вас, но може ли, след като предвиждате подобни преструвки като днешните, да поканите някои от онези, които наистина са били в Мумбай, за да добиете представа за нещата, гледани отвътре?
Разискването приключи.
Писмени декларации (член 142)
Нарасналата мобилност на гражданите на ЕС изисква от нас да адаптираме сегашните принципи за консулската защита към новите обстоятелства. Гражданите на ЕС трябва да имат достъп до защита и помощ от своите страни чрез дипломатическите представителства и консулствата (чл.
3 от Виенската конвенция за дипломатическите отношения и чл. 1 от Виенската конвенция за консулските отношения) и в съответствие с разпоредбите на Договора от Маастрихт, допълнителна дипломатическа и консулска защита извън границите на Европейския съюз, което произтича от статута им на граждани на ЕС.
На практика това означава, че докато се намира в трета страна, където държавата-членка, чийто гражданин е, няма свое представителство, един гражданин на ЕС има право на дипломатическа и консулска закрила от всички други държави-членки на същия принцип като гражданите на тази страна.
За съжаление, критичното положение в Мумбай след бомбардировките миналата година разкри недостатъците на много дипломатически служби, що се отнася до прилагането на практика на решенията на Общността във връзка със сигурността на гражданите на ЕС.
Много европейци, сред които делегацията на Европейския парламент, която беше в Индия по това време, се натъкнаха на административни проблеми и неоправдано дълго чакане, за да получат копия на загубени документи.
Това доказа, че не е лесно да се приложи концепцията за европейска солидарност.
Правото на консулска защита в трети държави е една от основните характеристики на гражданството на Европейския съюз.
Държавите-членки следва да направят всичко, което могат, за да гарантират, че защитата се прилага правилно, и да гарантират равнопоставено отношение и грижи към всички граждани на ЕС.
Съгласно член 20 от Договора за създаване на Европейската общност "всеки гражданин на Съюза на територията на трета страна, където държавата-членка, чийто гражданин е той, няма представителство, има право на закрила от дипломатическите и консулските представителства на всяка държава-членка при същите условия, както и гражданите на тази държава".
В края на ноември миналата година нашият колега, гн Ignasi Guardans Cambó, беше в Мумбай по време на терористичните атаки и е станал свидетел на няколко нарушения на Договора от дипломатите на някои държави-членки, тъй като граждани на Европейския съюз са били диференцирани и дискриминирани въз основа на националността им.
Поведението на някои държави-членки в Мумбай не само нарушава правата на гражданите на ЕС, но също така извежда недостатъците в процеса на интеграция на ЕС.
Следователно от ключово значение е за ЕС да проучи този конкретен случай и да предприеме действия, за да гарантира, че този случай няма да се повтори.
Ще бъде ценно, ако Съветът и Комисията могат да осигурят мониторинг на прилагането на член 20 от Договора, а всяко отклонение да бъде задълбочено проучвано.
Време за въпроси (въпроси към Съвета)
Следващата точка е време за въпроси (B6-0006/2009).
Бяха внесени следните въпроси към Съвета.
Относно: Малки и средни предприятия (МСП)
Като се има предвид, че икономиката е едно от "трите E-та" [от английското съкращение за икономика, енергетика и външни отношения, които на английски започват с буквата Е] на приоритетите на чешкото председателство, какви конкретни стъпки ще предприеме Съветът, за да засили доверието на малките и средни предприятия в пазарната икономика на фона на сегашната икономическа криза?
Действащ председател на Съвета. - (EN) Нека да започна с това, че оценявам въпроса за МСП, тъй като през сегашната икономическа криза големите предприятия и големите компании все ще бъдат достатъчно силни, за да се опитват да получат различни облекчения, но за МСП е много по-трудно и със сигурност е нужен системен подход.
На 1 декември 2008 г., както знаете, Съветът подкрепи Европейския план за икономическо възстановяване, който беше представен от Комисията на 26 ноември 2008 г.
В отговор на финансовата криза Съветът подкрепи стимул, който се равнява на близо 1,5 % от брутния вътрешен продукт на ЕС, за връщането на доверието на предприятията и потребителите.
Освен това планът съдържа конкретни мерки за подкрепа на МСП, най-важните от които са тези, предназначени за подобряване на достъпа до финансиране за МСП и за намаляване на административната тежест.
Съветът също така постигна съгласие, че подобренията в рамковите условия за европейските предприятия, особено за малките и средни предприятия, са от съществено значение за избягването на ефекта от кризата върху конкурентоспособността и за подкрепа и засилване на създаването на заетост.
Съветът също така прие две серии от заключения, свързани с предоставянето на подкрепа за МСП в контекста на цялостната конкурентоспособност.
Първо, заключенията, които подкрепят предложенията за подкрепа на МСП, представени в съобщението на Комисията, озаглавено, както вероятно знаете: "Мисли първо за малките: Small Business Act за Европа", т.нар. SBA, който включва план за действие с очертани приоритетни мерки, изискващи особено внимание.
Второ, заключенията от съобщението на Комисията, озаглавено "За клъстери на световно равнище в Европейския съюз - прилагане на широкообхватна иновационна стратегия".
Въпреки че клъстерите не са изключително предназначени за МСП, те имат важно място в много клъстери, които са били създадени в целия ЕС.
На заседанието си в средата на декември 2008 г. Европейският съвет одобри този Европейски план за икономическо възстановяване и подкрепи цялостното прилагане на Плана за действие за "Small Business Act" (Законодателен акт за малкия бизнес).
Той конкретно подкрепи увеличението на намесата на Европейската инвестиционна банка до размер от 30 милиарда EUR за периода 2009-2010 г., по-специално под формата на заеми за МСП, за които увеличението възлиза на над 10 милиона EUR от обичайното отпускане на заеми от ЕИБ в този сектор.
Съветът също така подкрепи временно освобождаване за две години отвъд de minimis прага за държавна помощ в размер на 50 000 EUR и адаптацията на рамката за държавната помощ, както се изисква за увеличаването на подкрепата за предприятията, по-специално за МСП.
Съветът също така прикани да се използват ускорените процедури за възлагане на обществени поръчки съгласно законодателството на ЕО, както и за намаляването на административната тежест върху предприятията.
Чешкото председателство ще продължи да полага усилия в тази посока, тъй като икономиката ни като цяло е базирана на МСП, така че имаме опит в тази област.
Следователно и двата предстоящи Съвета по конкурентоспособност по време на чешкото председателство - единият от които ще се проведе много скоро в началото на март, и неформалният, който ще се проведе в Прага - ще засегнат въпроса за намаляване на административната тежест, тъй като ние считаме, че по-доброто регулиране е важен фактор за подобряването на конкурентоспособността, по-специално за МСП, и то играе още по-важна роля във време на икономическа криза.
Освен това председателството ще се опита да постигне напредък при прилагането на плана за действие и да покаже публично тази политика за МСП, както и да свърже прилагането на плана за действие с програмите за национална реформа на всички държави-членки.
Председателството също ще продължи да полага усилия в дискусиите за законодателни предложения, свързани с МСП, като регулирането на Статута на Европейското частно дружество, който ще предложи на МСП форма на предприятие, която ще им даде възможност да се възползват от потенциала си и да развият презгранични дейности.
Друго законодателно предложение, което следва да спомена, е предложената директива за намалена ставка на ДДС за услуги, които интензивно използват работна ръка, което ще бъде дискутирано на предстоящите Съвети ECOFIN.
В допълнение Съветът ще се занимава с прегледа на Директивата относно борбата със забавяне на плащане, който сега се подготвя и който ще трябва да гарантира, че малките и средни предприятия получават плащанията си навреме за всички сключени сделки.
Ще повторя още веднъж, че това е много важно при сегашната ситуация.
Тъй като вече сме доста назад с времето, предлагам Съветът да отговори на всички уточняващи въпроси заедно.
Както знаете, мога да приема само два уточняващи въпроса към основния.
И тъй като случаят е такъв, избрах два от петте внесени въпроса въз основа на критерия за избиране на различни политически групи и националности.
Членовете, които избрах, са Philip Bushill-Matthews и Silvia-Adriana Ţicău.
Обичайно говоря на собствения си език, но тъй като замествам гжа Marian Harkin, ще опитам на моя развален английски.
Това е общоприет език тук, в Парламента.
Споменахте, гн Министър, административната тежест и целта за намаляването й с 25 % до 2012 г.
Наистина ли мислите, че това е амбициозна цел?
Не бихме ли могли да направим повече, вероятно бихте могли да внесете повече конкретност по отношение на това, което е било направено досега?
Какви са вашите цели?
Например, не бихте ли могли да кажете 25 % до 2010 г.?
Това би било амбициозна цел.
- (EN) Споменахте прегледа на Директивата относно борбата със забавяне на плащане, която смятам за изключително важна.
Бях притеснен обаче, че периодът на консултиране по този въпрос приключи в края на август, точно преди да започне финансовата криза.
Ако периодът на консултиране беше удължен, мисля, че щяхме да имаме много по-ясни отговори като база за по-добър преглед на директивата.
Не си ли струва да помислим дали да не поставим началото на още един кратък период на консултиране, така че да получим възможно най-актуализирана информация, въз основа на която да може да се направи прегледът?
(RO) Бих искала да задам въпрос към Съвета за Европейския план за икономическо възстановяване.
Този план предвижда сума от 30 милиарда EUR за малките и средни предприятия.
Комисията ни посъветва отпускането да става на принципа "първи дошъл - първи обслужен".
Бих искала да попитам Съвета какви мерки предприема, така че всички държави-членки да разработят национални програми за подкрепа на малките и средни предприятия, за да могат същите да получат достъп до тези средства.
Ще опитам да отговоря.
На първия въпрос, за целите на намаляването на административната тежест, моята страна, с някои други на същото мнение страни, започна с този процес донякъде предварително.
Заедно с Нидерландия и някои други страни сме поставили национална цел от 20 % намаляване до 2010 г.
Ще видим дали можем да постигнем повече до 2012 г.
Комисията оповести пътна карта за края на януари 2009 г., в която се указва как ще гарантира, че всички предложения, които трябва да постигнат 25 % намаляване на административната тежест на равнището на Общността, ще бъдат внесени преди края на 2009 г.
Внесените предложения през първата половина от годината в тази област ще получат отговор от Съвета по време на сегашното председателство, така че със сигурност ще се занимаваме с това.
Ще оценяваме процеса на пролетния Европейски съвет.
Надявам се да можем да работим възможно най-всеобхватно.
Поне това е, което председателството иска.
По отношение на Директивата относно борбата със забавяне на плащане, Комисията възнамерява да публикува предложението в края на февруари 2009 г.
Председателството ще започне да обсъжда въпроса от подготвителните органи на Съвета.
Последният въпрос, който пропуснах, беше свързан с Европейския план за възстановяване.
Отнасяше се до размера на възможното кредитиране от ЕИБ.
Надявам се, че МСП ще могат да се конкурират с другите големи промишлености.
Имахме значимо разискване за автомобилната промишленост само преди час, затова естествено, че смятам, че всички искат МСП да могат да се възползват от това.
Относно: Основания за ново световно търговско споразумение
След забавянето на многостранните търговски преговори на кръга "Доха" миналото лято и постигнатото от Групата на двадесетте договорености на срещата на върха във Вашингтон през ноември миналата година, смята ли Съветът, че има основания Европейският съюз да направи нови предложения за търговия, които биха удовлетворили развиващите се държави?
Действащ председател на Съвета. - (EN) В отговор на въпроса на гн Medina Ortega, свързан със СТО, считам това за важен проблем.
Всички прочетохме докладите - а някои от нас дори взеха активно участие - на световния икономически форум в Давос, и чухме забележките на гн Pascal Lamy и другите.
Няма съмнения, че има опасения от възникване на протекционизъм, така че всички добре си даваме сметка за предизвикателствата, пред които сме изправени.
Бих искал да подчертая, че на 15 ноември миналата година членовете на Г20 изтъкнаха значението на установяването на условия за споразумение до края на 2008 г., която вече измина.
В този контекст делегациите на членовете на СТО, включително и Европейската комисия от името на ЕС, активизираха работата си в Женева, за да дадат политически тласък.
Свършена беше много работа и усилията доведоха до нов преглед на текстовете AGRI и NAMA (достъп до пазара за неселскостопански продукти).
Освен това, предвид сегашното политическо и икономическо развитие, Европейският съвет от средата на декември миналата година заяви в заключенията си, че подкрепя целта за постигане тази година, в рамките на СТО, на споразумение за условията за приключването на кръга "Доха" с амбициозен световен и балансиран доклад и резултат.
Съветът и Комисията са готови за конструктивно участие на ЕС на министерските разговори, ако има такива и когато бъдат проведени.
Въпреки това на 12 декември 2008 г. Генералният директор на СТО, гн Pascal Lamy, на неформално заседание на ръководителите на делегации посочи, че няма да свиква министрите да финализират условията до края на годината, защото условията все още не съществуват, за да бъде успешно министерското заседание, въпреки интензивните консултации.
Целта на програмата за развитие от Доха (DDA) е да се постигне прозрачна либерализация на многостранно равнище, която ще донесе дългосрочни предимства и сериозен импулс за световната икономика, особено за развиващите се държави, поради характера, ориентиран към развитие на този кръг.
Следователно въпреки факта, че дейностите не приключиха до края на 2008 г., Съветът продължава да е изцяло ангажиран с многостранната търговска система, както и с постигането на амбициозен, балансиран и всеобхватен изход от кръга "Доха" на СТО.
Това е дори още по-важно предвид сегашната икономическа и финансова ситуация.
Въпреки че председателството добре осъзнава пречките, които съществуват пред успешното завършване на процеса, то непременно ще се опита да изпълни тези ангажименти, като работи за подновяване на дискусиите за DDA, веднага щом условията позволят.
Също така ще подкрепим интензивната работа в рамките на програмата на СТО, особено в областта на услугите и споразуменията за търговски аспекти на правата върху интелектуална собственост (TRIPS).
(ES) Благодаря ви, гн Действащ председател на Съвета, за вашия отговор, който считам за доста изчерпателен.
Все пак, бих искал да напомня на действащия председател на Съвета, че през лятото на 2008 г. кръгът "Доха" беше на път, но не успя да сключи споразумение, тъй като някои страни от групата BRIC (Бразилия, Русия, Индия и Китай) не искаха да направят никакви отстъпки.
Предвид факта, че страните от групата BRIC имат важно място на заседанието във Вашингтон, е възможно нежеланието на тези страни да направят отстъпки да се е дължало на това, че на тях се гледа като на второстепенни по важност, докато на заседанието във Вашингтон им беше отредено приоритетно място.
Има ли председателството на Съвета информация дали страните от групата BRIC, след поетите във Вашингтон ангажименти, могат да бъдат склонни да поемат по-активна роля и да допринесат за успешното завършване на кръга "Доха"?
- (EN) Питах се, като уточнение към този въпрос, ако като се погледнат новите предложения на Европейския съюз или ако Европейският съюз трябва да направи нови предложения, ще се съгласи тези предложения да включват стъпки към премахване на неравенствата пред общата селскостопанска политика, така че да можем започнем преговорите за NAMA и след това да започнем преговорите за услугите, които заемат 70 % от БВП на ЕС.
Би ли се съгласил той, че е време за ЕС да покаже истински ангажимент към свободната търговия?
(EN) Бих искал да попитам гн Министъра дали вниманието му е било привлечено от протекционистичните елементи в плана за възстановяване в САЩ, особено както е бил представен от членовете на Камарата на представителите и Сената, и дали той е изразил от името на Съвета тревогата на Европейския съюз към американската администрация по този повод.
Това не е добро предзнаменование за новия кръг "Доха".
Би ли гарантирал, че нашите тревоги се съобщават преди необходимото законодателство да мине пред Конгреса на САЩ?
Мисля, че всички знаем къде е проблемът.
Той не е в Европейския съюз.
Мисля, че Европейският съюз силно желае завършването на кръга "Доха" и ние направихме всичко, което беше необходимо за тази цел през изминалата година и почти, почти успяхме.
Къде тогава е проблемът?
Първо, ние трябва да чакаме американската администрация, и докато вече се осъществиха някои срещи, други все още предстоят; остава да видим дали сегашната американска администрация ще остане вярна на либерализацията на търговията.
Може да имаме известни съмнения за ускорен подход при сегашните обстоятелства.
Друга страна, с която това трябва да се дискутира, е Индия, в която през пролетта ще има избори.
Така че като представител на Съвета, който произхожда от малка или средно голяма страна с традиционно отворена икономика, бих искал да насърча това, и бих искал да ви кажа, че първата ни цел е да приключим разговорите успешно, възможно най-скоро, но се опасявам, че трябва да сме реалисти и не мога да ви обещая невъзможни неща.
Оптимистичният сценарий е следният: ясно положително послание от срещата на Г20, която ще се проведе в Лондон в началото на април, а след това изпълнението и прилагането на ангажимента, които могат да бъдат последвани от министерско заседание в Женева през юни или юли.
Там могат да се сключат условията за NAMA (достъп до пазара за неселскостопански продукти).
Така че всички се надяваме на това.
Ще работим усърдно в тази насока, но ще видим кога ще се срещнем тук в края на председателството ни, за да видим дали е било успешно или не.
Относно: Мерки за подобряване на енергийната ефективност на сградите
Съветът си постави за цел да постигне намаление от 20 % на емисиите на парникови газове и увеличение от 20 % на енергийната ефективност до 2020 г., като 20 % от използваната енергия се произвежда от възобновяеми източници.
Четиридесет процента от общите емисии на парникови газове идват от сградите.
Подобряването на енергийната ефективност на сградите може значително да намали емисиите на парникови газове.
През ноември Комисията предложи преглед на директивата за енергийна ефективност на сградите.
Имайки предвид колко е важна енергийната ефективност на сградите за гражданите, с оглед потенциала за намаляване на сметките им за електричество и отопление, може ли Съветът да каже какъв приоритет ще даде на тази област през периода от януари до април 2009 г.?
Бих искал да благодаря на гжа Ţicău за въпроса й, който също е актуален.
Трябва да се подходи сериозно към жилищния фонд, или въпроса за увеличаване на енергийната ефективност, и към задължението за повишаване на енергийната ефективност с 20 % до 2020 г.
Съветът споделя мнението, че проектът за преразгледана директива за енергийна ефективност на сградите е от фундаментално значение за постигане на целите на Общността за повишена енергийна ефективност, възобновяема енергия и намалени емисии на парникови газове.
Неотдавнашната газова криза за пореден път разкри уязвимостта на ЕС по отношение на енергийната зависимост.
За да успеем да постигнем амбициозната цел за намаляване, без същевременно да повишим рисковете за енергийната сигурност, трябва да приемем редица кратко, средно и дългосрочни мерки, които да намалят нашата енергийна зависимост.
Повишаването на енергийната ефективност на сградите определено е една от найважните сред тях.
Затова председателството започва разглеждане на този проект на ниво работни групи.
Целта на разглеждането е да проучи трудностите в предложението.
Очакваме първо да бъде обсъден въпросът за обхвата на директивата.
Този въпрос е найважен, не само предвид възможностите за енергоспестяване, но и с оглед на административната тежест за домакинствата.
Затова чешкото председателство ще се погрижи работата да продължи с бързи темпове през идните месеци.
Разговарям редовно по този въпрос с Martin Bursík, мой колега в правителството и министър на околната среда, който председателства съответния Съвет.
Съветът също така ще следи отблизо работата по този въпрос в Комисията по промишленост, изследвания и енергетика.
За сведение, ще се срещна с председателя на комисията след приключване на времето за въпроси.
Председателството е решено да постигне възможно найголям напредък с оглед бързото приемане на директивата.
За тази цел то планира да представи доклад за напредъка на Съвета по транспорт, телекомуникации и енергетика в средата на юни.
Приемането на заключенията на Съвета относно Втория стратегически енергиен преглед е планирано за първия Съвет по транспорт, телекомуникации и енергетика, който ще се проведе на 19 февруари и който ще формира предложенията, които да бъдат представени на заседанието на Европейския съвет през март.
Ще отдадем дължимото внимание и на неотдавнашния спор за газа между Украйна и Русия и неговите последици.
Ще се проведе политически дебат за проекта за директива на Съвета за нефтените запаси.
Така че като цяло Съветът счита за важно да даде приоритет на приключването на преговорите с Европейския парламент по третия законодателен пакет за вътрешния енергиен пазар през следващите месеци.
Съветът също така припомня, че енергийната ефективност ще бъде разгледана в рамките на обширния въпрос за енергийната сигурност и защитата на околната среда, и в контекста на разглеждането на Втория стратегически енергиен преглед.
(RO) Бих искала да ви информирам, че в доклада си ще предложа създаването на европейски фонд за енергийна ефективност и възобновяема енергия, който да подпомогне събирането на държавни и частни средства за изпълнение на конкретни проекти за енергийна ефективност в Европейския съюз и бих искала да получа подкрепата на Съвета за тази важна инициатива.
(SK) Енергийната ефективност на сградите може директно да доведе до спестявания за европейските потребители.
За мен решение е повсеместното въвеждане на автоматични измервателни уреди за интелигентно потребление и уреди, предоставящи незабавни данни за енергийното потребление, включително такива за домашна употреба.
Какво може да направи Съветът, за да приложи това решение?
Какъв график смятате за реалистичен?
Би ли могъл Съветът да насърчи Европейския технологичен институт в Будапеща да се заеме с проблема за енергийната ефективност на сградите?
(EN) Съветът обсъждал ли възможността да убеди държавите-членки да предоставят финансови стимули за повишаване на енергийната ефективност, поконкретно за възрастни хора?
От една страна това би повишило енергийната ефективност, а от друга - би осигурило работни места.
Действащ председател на Съвета. - (EN) Напълно споделям мнението, че енергийната ефективност е важен инструмент както за справяне с проблемите на околната среда, така и за посрещане на потребностите на енергийната сигурност.
Всъщност ние точно обсъждахме този въпрос в Прага - сега ще изляза от ролята си на председател - и смятаме две мерки за наистина важни.
Останалите също са важни, но или са дългосрочни, или нямат толкова голямо въздействие.
Едната е енергийната ефективност на жилищния фонд.
Втората е ядрената енергетика, но знам, че това е щекотлив въпрос за някои държави-членки.
Тези мерки са найважни в борбата срещу изменението на климата и постигането на енергийна сигурност.
Затова намирането на подходящи инструменти за насърчаване на енергийната ефективност на жилищния фонд е предизвикателството на нашето време.
Бих искал да разгледам въпроса за финансирането.
Европейският фонд за регионално развитие, съгласно предложението на Комисията, може да бъде използван за намиране на ресурси за инвестиране в енергийна ефективност на жилищния фонд, така че това е един възможен инструмент, с който разполагаме в момента, също в рамките на плана за възстановяване.
Друга възможност за държави като Румъния - знам това от опита на собствената ми страна - е просто да използват схемата за търговия с емисии, която е включена в сегашния Протокол от Киото; така че те могат да използват приходите от тази схема.
Смятам, че разполагаме с необходимите инструменти.
По отношение на тази нова директива за нас найважно ще бъде разискването на обхвата.
Със сигурност ние от чешкото председателство, в сътрудничество с предстоящото шведско председателство - за тях това е приоритет - ще се опитаме да направим всичко по силите си и да не губим прекалено много време.
Предмет: Енергетика, външни отношения и икономика по време на чешкото председателство
В светлината на заявените от председателството приоритети за неговия мандат, дали би могло да уточни как възнамерява да превърне тези три приоритета в конкретни инициативи?
Поконкретно имам предвид разговорите с източни партньори за стратегически енергийни коридори, които биха могли да гарантират енергийната сигурност и икономическата конкурентоспособност на ЕС в бъдеще.
Искам да благодаря на гн Burke за неговия въпрос относно плановете за южни коридори и срещите по време на чешкото председателство.
Ще се погрижим тези три приоритета - енергетика, външни отношения и икономика - да бъдат напълно интегрирани и взаимосвързани, и да се съсредоточат върху конкретни инициативи; това е една от тях.
В частност тя ще се съсредоточи върху целта да се осигурят надеждни доставки на енергия посредством развиването на широк кръг от енергийни връзки с трети държави и региони, и чрез полагане на усилия за поголямо диверсифициране на енергийните ресурси, както и на пътищата за пренос.
Председателството възнамерява да придвижи този въпрос въз основа на елементите, съдържащи се в съобщението на Комисията за Втория стратегически енергиен преглед.
Очаква се Съветът да приеме заключение относно това съобщение през февруари; върху енергийната сигурност ще бъде поставен специален акцент и на Европейския съвет през пролетта на 2009 г.
Като част от неговата работа са планирани голям брой срещи с трети държави или организации от трети държави.
Тези срещи ще се занимаят или изключително със свързани с енергетиката въпроси или ще обсъдят енергетиката наред с други въпроси.
Що се отнася до конкретните разговори за стратегически енергийни коридори, които спомена уважаемият член на Парламента, председателството ще организира следните срещи.
Найважните сред тях са: първо, международната инвестиционна конференция за украинската мрежа за пренос на газ, която ще се проведе в Брюксел на 23 март 2009 г.
Второ, така наречената среща на върха за южните коридори, която планираме да организираме заедно със срещата на Източното партньорство, която ще се проведе в Прага в началото на май.
Целта на тази среща е да даде ход на взаимно полезен диалог между ЕС и транзитните държави и държавите производители от Каспийския регион.
Това следва да доведе до поголямо диверсифициране на пътищата за доставка на енергия, доставчиците и източниците, с което да повиши енергийната сигурност на ЕС.
Една от конкретните цели е да се подкрепи проектът Набуко.
Въпросът за стратегическия енергиен коридор вероятно ще бъде обсъден и на срещата на Постоянния съвет за партньорство ЕС-Русия по въпросите на енергетиката, която също ще бъде организирана по време на чешкото председателство, вероятно през май, като подготовка за срещата на върха между ЕС и Русия, която планираме за 22 май 2009 г.
Важността на стратегическите енергийни коридори, споменати от уважаемите членове на Парламента, пролича ясно от украинско-руския спор за газа в началото на януари.
На извънредното си заседание на 12 януари 2009 г., което бе посветено на този въпрос, Съветът прие заключения, начертаващи редица мерки, които да бъдат предприети в краткосрочен, средносрочен и дългосрочен план.
Председателството ще положи усилия да гарантира, че тези мерки ще бъдат подходящо и конкретно доразвити като част от приоритета, който то дава на енергийната сигурност.
(EN) Благодаря на действащия председател за обстойния отговор.
Всъщност този въпрос бе внесен, преди да се разрази спорът между Русия и Украйна.
Аз имах предчувствието, че той може да разрази по времето, когато това наистина се случи.
Бих искал да го попитам: в Договора от Лисабон се говори за обща енергийна политика; дали би могъл да изложи, в качеството си на действащ председател, мнението си за подобрения набор от инструменти, който Договорът от Лисабон предлага за справяне с тези предизвикателства в бъдеще, и за предимствата от приемането на цялостния подход в Договора от Лисабон?
- (LT) Благодаря за обяснението, което предоставихте по този много важен въпрос.
Бих искал да попитам как Чешката република, която председателства Съвета, гледа на проекта "Северен поток", който има както положителни, така и отрицателни аспекти, а и знаем, че има сериозни опасения относно въздействието му върху околната среда.
Така че, как оценявате този проект в началото на председателството си?
Благодаря ви.
(DE) Бих искал да разбера дали Съветът на министрите на икономиката и финансите (ЕКОФИН) или членът на ЕК Kovács са дали ход на инициатива за прогресивно опрощаване на данъците за енергийни проекти, които предстоят да бъдат реализирани, като например газопровода Набуко или изграждането на нови електроцентрали, за да се създадат стимули, които да насърчат изпълнението на тези стратегически инициативи.
Всички тези въпроси се отнасят до проблеми, които обсъждаме почти ежедневно.
Относно Договора от Лисабон, всички знаем, че той съдържа правила за солидарност, които да ни помогнат да приведем в действие законовата рамка за подобро сътрудничество в областта на енергетиката в ЕС.
Това е едната страна на въпроса.
В същото време смятам, че си извадихме някои поуки от сегашната криза.
Една от тях е солидарността като политически лозунг.
Другата е необходимостта да се реагира бързо по време на криза в отговор на трудни ситуации, като например тази, която имахме в България или Словакия по време на кризата.
Затова трябва да подобрим връзките, в частност в Централна и Източна Европа, в областта на газовите доставки.
Трябва да разполагаме с компресор, който да може да сменя посоката на газовия поток по газопровода.
Моята страна, например, разполага с такъв компресор, тъй като направи модернизации и инвестиции, но словаците - не.
Това ме връща към вашия въпрос дали има инвестиционна програма, която да обхваща краткосрочните или средносрочните потребности - има такава.
Всъщност днес се срещнах с председателите на Комисията по бюджети, Комисията по промишленост, изследвания и енергетика, и Комисията по земеделие и развитие на селските райони, тъй като остават 5 милиарда EUR, които не бяха изразходвани миналата година, и бе договорено те да бъдат отпуснати за инфраструктурни проекти в рамките на Европейския план за икономическо възстановяване.
Както предложи Комисията в края на миналия месец, 3,5 милиарда EUR от тези пет следва да бъдат отпуснати за проекти за изграждане на връзки, които могат да бъдат реализирани през следващите две години, от 2009 г. до 2010 г., в областта на газовите връзки, свързването на електрическите мрежи, както и свързването на газа с вятърни турбини край бреговете на Северна Европа.
Така че - да, има план и мнението ми за "Северен поток" е, че той се обсъжда, всички знаем това.
Смятам, че поуката от сегашната криза между Москва и Киев е, че трябва да разполагаме със средства, които да ни дадат възможност да разрешаваме подобни проблеми, ако възникнат отново в бъдеще, както по отношение на Русия, така и на Украйна.
Съществува и проектът Набуко, за който се предвижда да пренася газ до Европа от други държави вместо Русия, а именно Каспийския басейн.
Трябва обаче да можем и да диверсифицираме пътищата за пренос на газ към Европа, за да не разчитаме само на една държава.
В това отношение, смятам, Украйна е единственият ни наземен доставчик.
Има някои опасения относно евентуалното въздействие върху околната среда.
Някои държави-членки повдигат този въпрос, това не е тайна, но смятам, че в крайна сметка трябва да постигнем диверсифициране както на пътищата, така и на доставчиците.
Предмет: Борба против тютюнопушенето
Рамковата конвенция за борба с тютюнопушенето (РКБТ) на Световната здравна организация (СЗО) е първото международно споразумение в областта на здравеопазването, което бе подписано и ратифицирано от Европейския съюз и всички държави-членки с изключение на една, Чешката република.
Тъй като Чешката република ще води разискванията по РКБТ, самото чешкото председателство възнамерява ли да ратифицира този договор?
Гледам Avril Doyle и се питам дали този въпрос не визира мен: последния път, когато обсъждахме това, бяхме на единственото място в тази сграда, където аз, като заклет пушач, мога да пуша.
Предполагам сте забелязали това, и това е една от причините, поради които сега съм задължен да отговоря на вашия въпрос.
Майка ми винаги ме учеше да говоря открито и сега съм изправен пред дилемата дали да прочета отговора или да кажа каквото мисля.
Ще използвам тази възможност да отговоря първо в личен план.
Аз съм член на едно 30процентно малцинство в Европа: заклет пушач съм и се чувствам ужасно дискриминиран в тази сграда.
Призовавам ви от свое име, а не от името на Съвета, да ни осигурите подобри условия да задоволяваме навика си.
Сега обаче трябва да отговоря на въпроса.
Въпросът се отнася до етапа, на който се намира процесът на ратифициране в Чешката република.
Мога да ви уверя, че процесът на ратифициране на рамковата конвенция в Чешката република напредва.
Той напредва от 2003 г. насам и в момента се правят нови опити да се осигури приемането му в чешкия парламент.
Новият чешки министър на здравеопазването - който, подобно на своя предшественик, пуши - има новото предложение за подновяване на ратифицирането и ще даде ход на междуведомствения процес, така че то ще влезе в парламента много скоро.
Процесът на ратифициране следва да бъде приключен, ако осигурим достатъчно гласове в парламента.
В Сената, мога да ви уверя, това не е никак лесно предвид факта, че нашите сенатори пътуват из Европа и се сблъскват със същите проблеми, както и аз в тази сграда.
Смятам обаче, че е важно едно: законодателството да бъде изцяло приложено, така че всички закони да бъдат съобразени със задълженията, които са част от конвенцията.
Относно нашия подход в ролята ни на председателство: следващата официална среща в рамките на РКБТ ще бъде третата среща на международната група за преговори, посветена на протокола за незаконната търговия с тютюневи изделия.
Тук моята страна, както и председателството, е изцяло ангажирана с борбата срещу незаконната търговия с тютюневи изделия.
Тази среща ще се проведе от 28 юни до 5 юли в Женева, така че до известна степен ще я споделим с нашите приятели шведите, тъй като по това време ние, чехите, ще предадем председателството на нашите приятели в Стокхолм.
Това по същество е моят отговор.
(EN) Благодаря на действащия председател.
С въпроса си не целях да предизвикам у него параноя.
В крайна сметка, въпросът беше внесен още миналия декември.
Аз съм против пушенето, а не против пушачите.
Всички сме съгласни, че те се нуждаят от цялата възможна помощ, която могат да получат: никотинозаместващи терапии и прочие.
Трябва обаче да признаем щетите, които пасивното тютюнопушене нанася на онези, които не обичат пушенето, така че, моля да не приемате, че това е насочено лично към вас.
Можете ли да ми гарантирате, че преди края на чешкото председателство ще сте ратифицирали рамковата конвенция - да или не?
Ще е от голямо значение, ако можете да ми дадете гаранции за това.
В крайна сметка, цигарите са единственият законен продукт в магазините ни, който, ако се използва от потребителите според предписанията, убива един от всеки двама потребители.
Невероятно, наистина.
(EN) Благодаря ви, гн Действащ председател, за честността.
Вие цитирахте майка си - е, като майка, мога ли да ви убедя да спрете да пушите, докато ви съчувствам за преживените от вас несгоди в тази сграда?
Ако бяхте в Ирландия, щяхте да сте навън на студа.
Въпросът ми е: мислили ли сте някога да дадете личен пример, като се откажете от вредния навик и насърчите чешките сенатори да ви последват?
За да приключа тазвечерното доста необичайно разискване: майка ми е пушила по време на бременността, а сега съм тук, като заместник министър-председател на Чешката република; брат ми и сестра ми също са в отлична форма.
Жена ми също пушеше, и все още пуши.
Имаме три прекрасни, много интелигентни деца - така че това е личното ми мнение.
Забелязвам, че на този въпрос се обръща голямо внимание в Ирландия и знам, че сте приели мерките.
Датата на ратифицирането е в ръцете на членовете на чешкия парламент и на Сената.
Парламентът е независим.
Сега в моята страна се боря за възможно найскорошно ратифициране на Договора от Лисабон.
По време на разискванията за Договора от Лисабон членове на Сената често ме питат дали с приемането му няма да изгубят свободата да пушат на някои обществени места.
Така че съм изправен пред дилема.
Кое е поважно - Договорът от Лисабон или това?
Мога да ви уверя обаче, че правителството ще положи всички възможни усилия да осигури ратифицирането и на двата договора.
Ние подписахме и двата договора, и правителството има отговорността да направи всичко по силите си в това отношение.
Въпросите, на които не беше отговорено поради липса на време, ще получат писмен отговор (вж. приложението).
Времето за въпроси към Съвета приключи.
(Заседанието, прекъснато в 19,15 ч., бе възобновено в 21,00 ч.)
Драматичните последствия от преминаването на урагана "Клаус" в Южна Европа (разискване)
Следващата точка е изявлението на Комисията за драматичните последствия от преминаването на урагана "Клаус" в Южна Европа.
Гн Председател, Европейската комисия иска да изрази скръбта си за жертвите на урагана "Клаус" и да изкаже съболезнованията си на френските, италианските и испанските семейства, които изгубиха свои близки.
Това е истинска човешка трагедия, която оказа разрушително въздействие върху живота на хората, техните домове и бизнеса им.
Това е и екологична катастрофа.
Макар и да бе изключително силен, ураганът засегна само тясна ивица територия и националните ресурси успяха да се справят със задачата да реагират незабавно на бедствието.
По тази причина не бе задействан Механизмът за гражданска защита на Общността.
Въпреки това Центърът за наблюдение и информация на Комисията поддържаше постоянен контакт със засегнатите държави-членки още от момента, в който бе прогнозирано преминаването на урагана.
Другите държави-членки бяха запознати със ситуацията и се подготвиха да окажат помощ на засегнатите региони.
Чешката република, например, спонтанно предложи помощта си.
Сега Комисията си сътрудничи с органите на засегнатите държави-членки, за да намери варианти за подкрепа от страна на ЕС.
Възможностите могат да включват подпомагане по линия на фонд "Солидарност" на ЕС или препрограмиране на структурните фондове и фондовете за развитие на селските райони.
Ураганът "Клаус" е неприятно припомняне, че природните бедствия са нарастваща заплаха за всички държави-членки на ЕС.
Опустошителни наводнения засегнаха Централна Европа през 2000 г. и 2002 г., Обединеното кралство през 2007 г., и Румъния и съседни на ЕС държави миналата година.
Големите горещини през 2003 г. отнеха живота на десетки хиляди хора.
През 2003 г. и 2007 г. горски пожари опустошиха Португалия и Гърция.
Тези събития ни дават представа как изменението на климата вероятно ще се отрази на бъдещето на ЕС, тъй като, предвид факта, че климатът се изменя, можем да очакваме още поекстремни климатични явления.
Държавите-членки и Общността трябва да обединят силите си да предотвратят бедствията, да ограничат тяхното въздействие и да подобрят капацитета на Съюза за реагиране при бедствия.
Комисията в найскоро време ще приеме съобщение относно "подход на Общността към предотвратяването на природни и причинени от човека бедствия".
Очакваме да получим от Парламента обратна връзка за идеите, които излагаме.
Комисията иска също да подчертае важността на постигането на напредък по прегледа на регламента за фонд "Солидарност".
Предложението способства за побързо реагиране, като позволява авансови плащания, и съдържа попрости критерии за задействане на фонда за пократко време.
Въпреки че Парламентът като цяло подкрепи предложението на Комисията, в Съвета не бе постигнат напредък.
Тези инициативи допринасят за формирането на истинска европейска политика за управление на бедствията и Комисията се надява, че Европейският парламент ще продължи да подкрепя нейните усилия да повиши капацитета за справяне с природни и причинени от човека бедствия.
Гжо Председател, говоря и от името на моя колега Alain Lamassoure.
През ноември 1999 г. взех думата в същата тази зала след урагана, който връхлетя Югозападна Франция, за да призова към европейска солидарност тогава, когато мащабни природни бедствия опустошават нашите държави.
Преди десет години ми казаха, че няма европейски фонд, който да подпомага нашите съграждани в такива моменти на нужда.
От 1999 г. насам, въпреки че за съжаление природните бедствия продължиха да взимат жертви и да нанасят сериозни разрушения в Европа, за щастие действията на ЕС бяха засилени със създаването, през 2002 г., на фонда "Солидарност" на ЕС, който бе инициатива на Комисията и на гн Barnier.
Този фонд ни позволява да предприемем бързи и ефективни действия в една гъвкава рамка.
При сегашното положение смятам за необходимо да мобилизираме този фонд за подпомагане на засегнатите райони и от тази гледна точка подкрепям призивите на френското правителство това да стане възможно найбързо.
Взех под внимание, гжо Vassiliou, желанието на Комисията да ускори нещата.
Наистина са необходими спешни действия по отношение на разрушената инфраструктура.
Такива спешни действия са необходими и по отношение на горите.
Искам да акцентирам върху това, тъй като ураганът опустоши между 60 % и 70 % от горите в южните райони на Gironde и Landes, едни от найобширните в Европа, които едва успяха да се възстановят от щетите, нанесени през 1996 г. и 1999 г.
Добре знаете, че няма застраховка срещу подобен род щети и сега лесовъдите нямат пари да се справят с това бедствие.
Трябва да им засвидетелстваме нашата солидарност и да подпомогнем възстановяването на природното наследство на тези райони.
Преди да приключа, позволете ми да отдам почит на жертвите на урагана "Клаус" във Франция, Испания и Италия, и да изразя подкрепата си за техните семейства.
Гжо Председател, гжо Vassiliou, госпожи и господа, сцените от преминаването на споменатия преди малко ураган от 1999 г., който връхлетя Югозападна Франция, причинявайки огромни щети, все още са запечатани в колективната ни памет.
Малко е да се каже, че Европа не бе подготвена да понесе отново подобна трагедия, и то толкова скоро.
Има хора, които я възприемат като удар на съдбата, но аз лично я смятам за ужасяващ пример за изменението на климата, което споменахте преди малко, гжо Vassiliou, в отговор на което ние предлагаме само недомислени решения, докато всъщност са необходими спешни действия.
Това е ситуация, към която трябва да подходим отговорно.
За съжаление, трябва да се подготвим за още повече бедствия.
На 24 и 25 януари тази година ураганът "Клаус връхлетя Южна Европа и причини смъртта на 11 души във Франция, 14 в Испания и трима в Италия.
Той причини значителни щети, като унищожи училища и много домове, лиши хиляди хора от електричество, отопление, питейна вода и телефонни услуги, и постави някои икономически сектори в критична ситуация, какъвто е случаят с дърводобивната промишленост.
Бих искал да засвидетелствам солидарността си със семействата на жертвите и всички засегнати, и да изразя подкрепата си за местните съветници. В същото време бих искал да се възползвам от този форум, за да отправя призив към Европейската общност, тъй като, трябва ясно да се заяви, подобен род ситуации изискват отговор от страна на Европа, и, на първо място, нейната солидарност.
Разбира се, във Франция бе обявено бедствено положение, което ще улесни оказването на помощ на жертвите на бедствието, но това не намалява необходимостта от предприемане на координирани европейски действия в допълнение към усилията на държавите-членки да защитят хората, околната среда и имуществото в поразените от бедствието градове и райони.
На практика това означава предимно централизиране на информацията на европейско равнище с цел да се направи прецизна оценка на щетите.
След това трябва да отпуснем необходимите средства за подпомагане на местните органи, които са изправени пред огромни предизвикателства.
В частност трябва да окажем подкрепа на обществените служби, които вършат изключителна работа и от които отчаяно се нуждаем, за да възстановим инфраструктурата и оборудването в енерго и водоснабдяването, канализацията, транспорта и телекомуникациите, здравеопазването и образованието.
Предишните бедствия показаха, че са наложителни действия на европейско равнище и дадоха възможност опазването от природни рискове да бъде включено сред целите на Европейския фонд за развитие на селските райони.
Оттук насетне Европа трябва да докаже способността си да реагира и да канализира солидарността си в практически мерки.
Затова се надявам, макар и токущо да го потвърдихте, че Комисията ще приеме присърце това послание и ще мобилизира всички необходими средства в отговор на тази извънредна ситуация, в частност чрез фонд "Солидарност" на ЕС и Финансовия инструмент за гражданска защита.
Последно, в заключение искам да ви припомня, че, както при пожарите в Гърция през 2007 г., този силен ураган потвърди необходимостта от създаване на сили за гражданска защита, които да могат да бъдат мобилизирани във всички кризисни райони.
Бих искал да чуя мнението ви по този въпрос, гжо Vassiliou, както и вашия отговор на искането на Парламента в неговата резолюция от 27 април 2006 г. за създаване на Европейска обсерватория за природни бедствия, която да осигури поефективен европейски отговор на подобни злощастни събития.
Гжо Председател, гжо Vassiliou, на 18 ноември миналата година от същата тази трибуна казах следното: "не знаем какво ще е следващото бедствие или от какъв мащаб ще е то, но сме сигурни в едно - че скоро ще има ново бедствие.
Когато този момент настъпи, нашите съграждани, които от 50 години насам са свикнали да наблюдават изграждането на една Европа, замислена като обединена, ще се обърнат и ще ни попитат: "а какво направихте вие?".
Повтарям, казах това тук, в тази зала, миналия ноември.
В същата тази зала две години порано, през ноември 2006 г., казах горедолу същото: "ако има област, в която всички европейци да очакват от Общността ефективни действия, то това са мащабните природни бедствия".
Казах, че всеки може да се убеди в това в момента, в който възникне бедствие от рода на цунами, и продължих: "ето защо, аз и моята група подкрепяме прилагането на превантивни мерки и създаването на капацитет за бързи действия за посрещане на последствията от трагедиите.
Във връзка с това бих искал да ви обърна внимание върху качеството на доклада Barnier, който добре излага проблемите и предлага решения, които са конструктивни не само от гледна точка на ефективността, но и на субсидиарността".
Гжо Vassiliou, всички останахме във възторг от този доклад, който съдържа напълно практични и конкретни предложения.
Той съдържа дори и бюджетни елементи, и посочва, че 10 % от фонд "Солидарност" могат да осигурят необходимото финансиране.
Той разяснява по възможно найпрагматичен начин как да работим със заинтересованите страни във всяка държава.
С дванайсетте предложения, съдържащи се в доклада Barnier, разполагахме с всичко необходимо, за да предприемем действия на европейско равнище, което сега, броени седмици преди изборите през юни, щеше да е поредното доказателство за ползата и ефективността на истинската европейска оперативна солидарност.
Преди малко ни казахте, гжо Vassiliou, че се надявате да получите подкрепата на Парламента.
Вие имахте тази подкрепа, и все още я имате.
Какво прави Съветът, понеже вие казвате, че проблемът е в Съвета?
Съветът не е тук тази вечер.
Надяваме се, че след това разискване той ще се вслуша внимателно в нашия призив, който не е зов за помощ, нито пък поредното възклицание на изненада от неотдавнашната трагедия, а призив към него да се вслуша добре във въпроса, който неотдавна зададох: "а какво направихте вие?".
Гжо Председател, гжо Vassiliou, госпожи и господа, нека се замислим за момент за естеството на тазвечерното ни упражнение.
Струва ми се, че правим това често, прекалено често.
При всяко бедствие ние се срещаме тук, в тази зала, и подемаме хора на оплаквачките; обикновено казваме, че станалото е трагедия, и свеждаме глава в памет на жертвите.
Аз, разбира се, правя това наред с всички останали, но не смятам, че ролята ни свършва дотук.
Ролята ни вероятно, както моят колега каза преди малко, е да правим планове за бъдещето, тъй като ще има и други екологични бедствия.
Заявихме това отново тази сутрин с гласуването по доклада Florenz.
Знаем, че климатът става все понестабилен.
Бурите на века вече идват на всеки десет години, а скоро ще идват и всяка година.
Ако не е буря, ще е наводнение, а ако не наводнение, ще са опустошителни горски пожари.
Какво прави Европа в отговор на всичко това?
Известно ми е, че Съветът не е в състояние да види нищо извън рамките на националното ниво.
Съвместителството на 27 такива самосъзерцания не прави голям континентален проект.
Понасяме последиците от това при всяка нова трагедия.
Казва ни се да "настояваме за солидарност", но с какви средства?
Спомням си, че когато обсъждахме именно средствата за климата в Комисията по бюджети, се говореше за няколко десетки милиона евро.
Само този ураган ни струва 1,4 милиарда EUR.
Колко ще трябва да платим за застраховки, преди да разберем, че защитата на околната среда и климата не е бреме, а инвестиция в бъдещето?
И днес продължаваме да обсъждаме необходимостта от мобилизиране на европейските заинтересовани страни, когато ни сполети трагедия.
Но доколкото си спомням, това вече го казахме тук, в тази зала, след експлозията в завода AZF в моя град през 2001 г.
Казахме, че е трябва да помислим за създаване на европейски сили за интервенция, за да покажем, че в Европа, в случай на хуманитарна катастрофа, думата "солидарност" не е само изпразнена от съдържание концепция, а че предприемаме реални действия.
Какво стана с тези европейски сили за интервенция, толкова години покъсно?
Аз бях у дома си в Тулуза, госпожи и господа, когато връхлетя ураганът.
Сега знам какви са последиците от голямо екологично бедствие.
Ако е трябвало да разбера какво е, сега го преживях лично с пораженията върху собствения ми дом, съборените керемиди и изкоренените дървета.
Затова сега знам какво преживяват тези хора: хора, които само за една нощ виждат напълно разрушено всичко, за което са работили през целия си живот.
Докато ние, тук в Парламента, и вие, гжо Vassiliou, членове на Комисията, както и онези, които днес не са на мястото си в отчайващо празните редици на Съвета, докато не разберем, че трябва да осигурим реални бюджетни ресурси за борба с бедствията, вместо да се задоволяваме с празни думи, докато не приложим на практика европейската солидарност чрез реалното създаване на граждански сили за интервенция, които да реагират бързо на цялата територия на континента, ние тук ще продължаваме просто да леем оплаквания след всяка нова трагедия.
Истинският отговор на урагана "Клаус" може би бе даден тази сутрин при подготовката ни за Копенхаген, и може да бъде даден утре, гжо Vassiliou, ако найнакрая отпуснем средства и създадем тези граждански сили, чиято липса е толкова осезаема на европейско равнище.
(FR) Гжо Председател, гжо Vassiliou, ураганът, наречен "Клаус" на немски, или "Никола" на френски, опустоши осем департамента в моя избирателен район в Югозападна Франция, а именно Landes, където последиците бяха главно за горите.
Равностойността на дърводобив за шест години сега лежи на земята, което се равнява на 50 милиона кубични метра повалени дървета или 300 000 хектара ветрозащитна стена от дървета.
Първото нещо, което трябва да се направи, е да се разчисти гората, за да се предотврати изгниването на дърветата.
За разчистването на всеки кубичен метър са необходими 510 EUR, което за целия регион възлиза на 500 милиона EUR, какъвто бе размерът на помощта, отпусната по спешност от Франция.
След това горите трябва да се засадят отново, което ще доведе до 20годишна пауза в дърводобивната промишленост.
Сега тази промишленост обхваща широк кръг от дейности, от дървосекачите и кафенетата, в които отиват да пийнат, до превозвачите, градинарите в разсадници, продавачите и т.н.
Втората засегната промишленост е птицевъдството, овцевъдството и говедовъдството.
Рухнаха покриви, изчезнаха животни и бяха унищожени складове за храни.
Очевидна е необходимостта от европейски селскостопански застрахователен фонд срещу свързани с климата и здравето рискове.
Френското председателство повдигна този въпрос и чешкото председателство трябва да направи същото.
Гласът на третата група жертви остава нечут, тъй като те никога не се споменават: възрастните и изолирани хора в селата, които във Франция все още са без електричество.
Трябва да създадем европейска стратегия "Четвърта възраст - климат", подобна на стратегията "Климат - енергетика", която да разгледа въздействието на климата върху милионите хора на възраст над 80 или 85 години.
Трябва да създадем модерна икономика на четвъртата възраст, за да излезем от кризата и да избегнем застаряващата европейска Руанда, към която сме се запътили, икономика с модерна строителна промишленост, фармацевтични и медицински изследвания, и нова мрежа, за да нямаме в Европа здравеопазване като това в Габон.
Преди всичко, не трябва тези климатични бедствия да ни дават възможност да си играем на Дарвин и на естествен подбор, а трябва да работим за изграждане на Европа на живота.
(ES) Гжо Председател, Комисар, госпожи и господа, преди всичко бих искала да благодаря на гжа Vassiliou за изразената от нея солидарност.
Както вече бе казано, на 24 и 25 януари няколко южни държави от Съюза понесоха последиците от мощен ураган с ветрове, достигащи скорост от близо 200 км/ч в много райони на Иберийския полуостров, както и около 30 % от средните годишни валежи, които се изсипаха само за няколко часа.
В резултат на бурята бяха нанесени сериозни щети на имущество, услуги и обществени съоръжения както в селските, така и в градските общини, придружени от мащабни спирания на електрозахранването.
Найсериозното последствие обаче бе загубата на 11 човешки живота в Испания в резултат на срутвания и инциденти, причинени от силния вятър.
Едно от найтрагичните събития бе смъртта на четири деца на възраст между девет и 12 години в Sant Boi de Llobregat в Каталуния, където вятърът срути спортна зала, в която те играели бейзбол.
Освен да скърби за загубата на толкова много незаменими човешки животи и да засвидетелства солидарност със скръбта на семействата, Европейският съюз трябва да действа, както го е правил в други случаи, като мобилизира или фонд "Солидарност", или друг, поподходящ фонд, за да възстанови материалните щети от това природно бедствие.
В Каталуния бяха засегнати 20 000 хектара гори, 75 % от които понесоха сериозни или много сериозни щети.
Необходими са действия за намаляване на риска от пожари в бъдеще; очевидно тази задача трябва да бъде изпълнена преди лятото.
Освен това всякакъв вид отломки са задръстили реки, потоци и други водни басейни.
Това може да блокира водния поток, което носи риск от наводнения в тези райони.
С оглед на тези и много други последици, и предвид факта, че все още не разполагаме с окончателни данни за нанесените материални щети, каквито Испания, разбира се, ще предостави в искането си за помощ по линия на фонда, смятаме, че Европейската комисия трябва да помогне на тези региони да се възстановят.
Това ще допълни огромните обществени усилия в засегнатите държави-членки и ще даде приоритет на отстраняването на сериозните щети с цел възможно найбързо да се възстановят условията на живот и икономическата стабилност на тези райони.
Засегнатите региони са изправени пред спад на икономическата дейност, влошаване на околната среда, загуба на селскостопанска продукция, прекратяване на дейността на много дружества, мащабна загуба на дървета и т.н.
Предвид характеристиките и последиците от урагана, настоявам Комисията да отпусне тези средства във възможно найкратък срок.
Те са предназначени главно за природни бедствия със сериозни отражения върху живота, околната среда икономиката на дадена държава-членка или регион на Съюза.
Дейностите, които ще бъдат субсидирани, имат за цел да върнат инфраструктурата в изправност, да възстановят оборудването за електро и водоснабдяване и да разчистят засегнатите райони.
Гжо Vassiliou, поради тези причини ви моля да мобилизирате тези средства възможно найскоро след получаване на цялата необходима информация.
(FR) Гжо Председател, както ни припомниха моите колеги, този ураган взе висока цена.
Във Франция и Испания имаше жертви, и тази вечер ние мислим за тях и за техните семейства.
В Югозападна Франция бяха унищожени 200 000 хектара гори.
На практика този ураган опустоши 60 % от горите в Landes.
В разгара на бурята 1,7 милиона домове останаха без електричество, от които 3 200 в Landes все още са без електричество.
Прекъснати бяха телефонните линии и бе нарушено водоснабяването на хиляди домакинства.
Много пътища все още са непроходими заради препятствия като паднали дървета, електрически стълбове, наводнения или свлачища.
Службите полагат усилия да възстановят всичко във възможно найкратък срок.
Макар и да съм доволна, че френското правителство официално пое ангажимента да подаде заявление, за да могат засегнатите райони на Франция да се възползват от този фонд, не одобрявам факта, че френското председателство не счете за необходимо да настоява за преразглеждане на този фонд.
Този фонд, както вие, гжо Vassiliou, и моите колеги казахте, все още е блокиран от Съвета на министрите.
От гледна точка на Парламента фондът трябва да обхване всяко голямо природно бедствие, което причинява сериозни щети на населението и околната среда, като например наводнения, пожари и суши.
Ние обаче отиваме подалеч, като включваме и причинени от човека явления, като например катастрофи, предизвикани от терористични нападения.
Нашият Парламент също така се обяви в подкрепа на намаляване на прага за оказване на помощ.
В този случай, ако се запитаме дали фонд "Солидарност" функционира за засегнатите региони, ще видим, че рискуваме да се окажем под прага на щетите.
В сегашната ситуация в крайна сметка са засегнати няколко държави.
Затова смятам, че този праг също трябва да бъде преразгледан, за да покажем, че европейската солидарност наистина съществува.
Както казахте, гжо Vassiliou, и както подчертаха моите колеги, такъв род събития ще се случват отново в резултат на изменението на климата.
Комисията вече обяви Съобщение относно приспособяване към изменението на климата.
Важно е от сега нататък фонд "Солидарност" да бъде истински европейски инструмент за защита на гражданите.
Време е Европа да покаже, че е готова да защити гражданите си в трагични ситуации.
(FR) Гжо Председател, преди всичко бих искал да изкажа съболезнованията си и да изразя съчувствието си найнапред на скърбящите семейства, както и на всички пострадали, в частност на множеството изолирани от света хора, които днес все още са без електричество, вода или обществени услуги.
Гжо Vassiliou, чух ви да обещавате - и мисля, че имахте право - че мерките за предотвратяване на кризи ще бъдат консолидирани, но това, което обсъждаме тази вечер, са компенсациите за последната криза.
Това е третият катастрофален ураган за последните 20 години.
Първият, както си спомняте, бе през юли 1988 г. в Бретан.
Той все още държи рекорда за скорост на вятъра: над 250 км/ч.
Вторият, който бе от безпрецедентен мащаб, бе ураганът от 27 декември 1999 г.
Той за първи път сравни със земята поголямата част от горите ни.
Третият ураган бе на 24 януари 2009 г.
Спомням си го, тъй като живея в Gironde, много близо до горите на Gironde.
Първото, което трябва да направим, е да се запитаме каква може да бъде добавената стойност на Европейския съюз.
В лесовъдството положението е катастрофално и заплахата за нас се крие във факта, че лесовъдите спряха да се грижат за горите, тъй като много от тях смятат, че вече не могат да се задържат на тази професия.
Затова трябва да съставим план, и аз съм сред онези, които още преди 10 години бяха готови да обсъдят създаването на обща кризисна организация, за да можем да продадем всичкия дървен материал, който сега се пуска на пазара поскоро механично, без това да се отрази на цените: можем да постигнем това, като блокираме доставките от други европейски региони, финансираме превоза и гарантираме бързо презасаждане на тези земи; в противен случай те могат да станат обект на спекулации или дори да бъдат изоставени.
Тук става въпрос за проблем, който е от пряк интерес за Европейския съюз.
Второ, искам да повдигна и въпроса за производителите на стриди.
Днес тази професия е в бедствено положение.
Тя изпитва затруднения още от 2002 г., вследствие на друго бедствие, което не бе природно, а именно потъването на танкера "Prestige". В момента производителите на стриди от басейна Arcachon губят всяка надежда, че ще могат отново да стъпят на краката си.
И накрая, бих искал да се мобилизира фонд "Солидарност" на Европейския съюз.
Както е видно, се присъединявам към казаното от гжа Laperrouze.
Днес Съветът не е тук.
Не би му навредило, и съм крайно разочарован от факта, че той отказа да промени правилата и че днес е толкова трудно да се мобилизира този фонд.
Искам освен това да ви попитам дали самото френско правителство го е мобилизирало.
Аз съм сред тези, които ще работят за неговото мобилизиране, тъй като смятам за изключително важно гражданите ни да разберат, няколко месеца преди изборите, че наистина има европейска солидарност, и че Европа не се ръководи само от пазара.
(ES) Гжо Председател, Комисар, на 23 януари бях в Галисия, където ветрове със скорост от почти 200 км/ч връхлетяха моя регион: над 40 000 хектара гори бяха опустошени, гжо Vassiliou.
Галисия е регионът с найгъсто залесена площ в Европейския съюз.
Преминаването на урагана повали стотици хиляди дървета, блокира пътища и събори над 500 км кабели с високо и ниско напрежение, които все още не са възстановени напълно.
Без електрозахранване и без телефонни услуги останаха над 300 000 абоната, включително и аз, в някои случаи в продължение на няколко дни.
Ураганът рани хора и нанесе щети на къщи, инфраструктура, земеделски стопанства, предприятия, промишлени заводи, спортни съоръжения, обществени и общински сгради.
В отговор на урагана, който бе найопустошителният в историята, Регионалното правителство на Галисия спешно одобри помощ в размер от 17 милиона EUR за изплащане на начални обезщетения на засегнатите и за финансиране на възстановителните работи.
Както знаем и както вече бе споменато, на 26 януари найтежко засегнатите държави-членки, Франция и Испания, поискаха помощта на Европа за нанесените от урагана щети.
Тъй като щетите, които понесохме, могат да бъдат определени като изключително бедствие по смисъла на действащия регламент за фонд "Солидарност", правителствата на двете държави-членки обявиха, че са задействали процедура за кандидатстване за помощ по линия на фонда.
За пореден път обаче, както и при неотдавнашните наводнения в Румъния, откриваме, че изискванията на регламента са толкова ограничителни, че на практика не позволяват това бедствие да се определи като сериозно, гжо Vassiliou.
Бих искала да припомня, както вие и другите членове вече направихте, че Комисията представи предложението си през 2005 г., и че Парламентът издаде становище в подкрепа на преразглеждането на регламента за фонда през 2006 г.
Оттогава въпросът остава блокиран в Съвета, който разглежда предложената реформа вече над две години.
По всички тези причини, гжо Vassiliou, и предвид извънредните обстоятелства и факта, че бедствието имаше сериозни отражения върху условията на живот и икономическата стабилност на засегнатите региони, искам от вас да задействате фонда като доказателство за солидарност със съответните държави-членки, и преди всичко със засегнатите граждани.
Те трябва да получат финансова помощ и смятам, че дори и въпросната сума да не е толкова голяма, това би бил пряк и крайно необходим израз на европейска солидарност.
(RO) Преди всичко бих искал да засвидетелствам подкрепата си за семействата, които пострадаха в това бедствие.
Наред с всички останали наблюдавах драматичните последици след преминаването на урагана "Клаус".
Гледах и първите усилия за намеса в пострадалите райони, предприети от засегнатите страни, както и от други европейски държави.
Тъй като досега говорихме предимно за последиците и спомагателните фондове, бих искал да попитам Комисията за конкретните проекти, които в момента са в състояние да приложат механизми за предотвратяване на подобни инциденти, така че поне в бъдеще да се избегне загубата на човешки живот.
(EN) Гжо Председател, бих искала да изразя съчувствието си, както направиха останалите тази вечер, към семействата, които бяха дълбоко и трагично засегнати от урагана, и да подкрепя призивите за поголяма гъвкавост на фонд "Солидарност".
Има обаче един пообширен въпрос, на който бих искала да обърна внимание.
Той не е с толкова тежки последици като обсъждания в момента, но във всички държави-членки от време на време се случват природни бедствия, имам предвид графствата, които аз представлявам - Offaly, http://en.wikipedia.org/wiki/County_Laois" \o "County Laois" и Louth - където имаше много необичайно за сезона наводнение.
То сериозно засегна малък брой семейства, недостатъчно, за да бъдат забелязани, но за тях това носи сериозни последици.
Може би трябва да помислим за финансиране в рамките на политиката за развитие на селските райони или общата селскостопанска политика и да създадем фонд за нуждаещи за справяне със случаи като този, каквито има, и които се нуждаят от помощ.
(EN) Гжо Председател, във встъпителната си реч Комисарят спомена няколко бедствия, сред които горещините във Франция преди няколко години, които отнеха живота на между 12 000 и 14 000 души.
Само за да внесем яснота по този въпрос, това не беше ураган или внезапно наводнение, или нещо наподобяващо останалите природни бедствия.
Тези горещини продължиха между пет и шест седмици, и през целия този период имаше смъртни случаи.
Почти всички починали бяха или хора с увреждания, или възрастни хора, настанени в специализирани домове, или в домове за временно настаняване докато семействата им са на почивка.
В нито един момент френското правителство не повика семействата или персонала да се върнат от отпуска, нито пък мобилизира армията или други спасителни служби.
Те просто оставиха хората да умират, седмица след седмица.
Говорих с много хора във Франция за този инцидент, тъй като участвам във финансиран от Комисията проект за спасяване на хора с увреждания по време на бедствия.
Това бе скандален случай, за който никой не сигнализира и който никой не установи.
Бих искала Комисията да разследва случая, да разследва мащаба на смъртните случаи и да осъзнае, че Франция не направи нищо по този въпрос. А с настъпването на есента, когато всички тези хора бяха погребани, в регистрите на социалните служби имаше 14 000 души помалко.
Гжо Председател, всички ние в някакъв момент сме се сблъсквали с екологични, природни или причинени от човека бедствия в страните си.
Ето защо напълно споделям чувствата и опасенията ви.
Фонд "Солидарност" до момента е оказал помощ на 20 държави-членки, включително четири пъти на Франция, на Германия, Гърция, Кипър, Португалия и много други - общо 20 - но осъзнавам и споделям мнението ви, че трябва да внесем подобрения.
Трябва да направим фонда още попрактичен и да предоставим поголяма помощ на държавите-членки.
Ние ще продължим усилията си да издействаме одобрението на Съвета за тези подобрения.
Радвам се, че имаме одобрението на Парламента по този въпрос; вашата подкрепа ще е от голяма полза за нашите усилия.
Както казах във встъпителното си слово, Комисията пое твърдия ангажимент да помогне на Франция и Испания, които бяха поразени от зимния ураган "Клаус", и ще мобилизира всички съответни европейски инструменти, за да засвидетелства солидарността на Европа към тях.
Комисията е готова да проучи възможностите за мобилизиране на фонд "Солидарност", но на първо време Франция и Испания трябва да кандидатстват за тази помощ, за което разполагат със срок от 10 седмици.
Към мен бе отправен въпрос дали разполагаме с други мерки за подобряване на системата на солидарност към държавите-членки в случай на природни бедствия. Бих искала също да отбележа, че освен прегледа на фонд "Солидарност", предстои и издаването на съобщение, чиято цел е да идентифицира мерки, които да бъдат включени в стратегия на Общността за предотвратяване на природни и причинени от човека бедствия.
За да обобщя, Комисията счита, че фонд "Солидарност" е достатъчно полезен инструмент; разбира се, има място за подобрения, и ние ще продължим усилията си в тази насока.
Разискването приключи.
Писмени декларации (член 142)
Ураганът "Клаус" връхлетя Югозападна Европа на 24 - 25 януари и нанесе значителни щети.
По време на преминаването му вятърът достигна скорост до 194 км/ч.
Ураганът отне живота на 18 души в Испания, Франция и Германия, като броят на жертвите щеше да е още поголям, ако нямаше система за ранно предупреждение.
В Словакия с дълбоко съчувствие следяхме от телевизионните екрани ужасната трагедия в село Sant Boi de Llobregat, където загинаха четири деца при срутване на покрива на спортна зала.
Бих искала да изкажа искрените си съболезнования на всички семейства, които изгубиха свои близки.
Фонд "Солидарност" е полезен инструмент.
Той бе създаден в ЕС след наводненията през август 2002 г.
Помощта от фонда е предназначена за държави-членки и присъединяващи се държави, претърпели големи природни бедствия.
Това се отнася за бедствия, причинили щети на стойност над 0,6 % от БВП на засегнатата държава.
След урагана от ноември 2004 г., който унищожи 2,5 милиона кубични метра дървен материал, Словакия получи 5 667 578 EUR от този фонд.
Броят на бедствията нараства прогресивно в резултат на изменението на климата в Европа, което ни принуждава да приемем правила, които да гарантират не само бързото и гъвкаво отпускане на финансова помощ веднага след бедствието, но и прилагането на превантивни мерки срещу различни природни бедствия.
Употреба на отпадъчни масла от ПХБ в завод за преработка на храни в Ирландия (разискване)
Следващата точка е изявление на Комисията за употребата на отпадъчни масла от ПВХ в завод за преработка на храни в Ирландия.
Гжо Председател, Комисията осъзнава напълно големите рискове от полихлорираните бифенили (ПХБ) за човешкото здраве и околната среда.
Инциденти като този в Белгия през 1999 г. и в Ирландия тази година за пореден път показаха, че дори малки количества ПХБ могат да доведат до сериозно замърсяване на хранителната или фуражната верига.
През последните три десетилетия ЕС прие законодателство за намаляване на отделянето на ПХБ и диоксини в околната среда, с цел да ограничи излагането на хората и да защити човешкото здраве и околната среда.
Въпреки това, тъй като съдържащите ПХБ уреди обикновено имат дълъг живот, дори след забраната върху ПХБ през 1985 г. значителни количества останаха в употреба и могат да доведат до възможно излагане на хората.
В частност, директивата за обезвреждането на ПХБ, Директива 96/59/ЕО от септември 1996 г., предоставя необходимите инструменти да се гарантира възможно найбързото обезвреждане на уреди и отпадъци, съдържащи ПХБ, и на големи съоръжения преди края на 2010 г.
Въпреки това все още има значителни празнини в пълното прилагане на това законодателство.
Комисията трябваше да даде ход на процедури за нарушение срещу повечето държави-членки във връзка със задължението да съставят списъци на големи съоръжения, съдържащи ПХБ, и планове за обезвреждане на ПХБ.
В резултат на тези процедури за нарушение, ситуацията като цяло се подобри.
В момента само два такива случая все още не са приключени, но ще бъдат приключени скоро.
Всички държави-членки представиха плановете си за обеззаразяване и/или обезвреждане на описаните уреди и съдържащите се в тях ПХБ, и за събиране и последващо обезвреждане на уреди, съдържащи помалко от пет кубични дециметра ПХБ (съгласно изискванията на член 11 от директивата).
Необходими са обаче допълнителни усилия.
За да се гарантира ефективността на плановете за обезвреждане на ПХБ, държавите-членки трябва допълнително да подобрят прилагането на действащото законодателство за ПХБ и на европейското законодателство в областта на отпадъците като цяло.
Комисията отдава все поголямо значение на правилното прилагане на законодателството на ЕС за отпадъците, и активно подкрепя държавите-членки в засиленото прилагане на националното им законодателство в тази област.
Регламент № 183/2005 за хигиена на фуражите определя минимални изисквания за хигиената на фуражите, които се изпълняват от първичното производство на фуражите (в земеделските стопанства), през производството, обработката и разпространението, до момента на хранене на животните.
Операторите в сектора на фуражите следва да въведат, прилагат и поддържат процедури, основаващи се на принципите на системата за анализ на опасностите и критични контролни точки (НАССР).
Това означава идентифициране на критични контролни точки, както и на, inter alia, евентуално заразяване с химикали при използването на директно нагряване за изсушаване на фуражите.
Отговорността за изпълнението на тези изисквания е на операторите в сектора на фуражите, въпреки че компетентните органи на държавите-членки трябва да проверят адекватността на въведените мерки.
В повечето случаи това трябва да стане с проверка на място.
Освен това общите принципи за организиране на официални проверки, изложени в регламента за официалния контрол на храните и фуражите, изискват държавите-членки да гарантират, че се извършват редовни проверки, въз основа на риска и през подходящ интервал от време.
Тези официални проверки трябва да включват и проверки на предприятията за фуражи.
Ролята на Комисията е изложена в член 45 от Регламент (ЕО) № 882/2004 за официалния контрол на храните и фуражите.
Експертите на Комисията извършват одити на компетентните органи в държавите-членки, за да установят дали проверките се провеждат в съответствие с общностното законодателство.
През 2008 г. в Ирландия в съответствие с този член бе проведен общ одит на няколко сектора, докладът от който ще бъде готов скоро.
Списъкът на учрежденията, които да бъдат одитирани, се одобрява съвместно от националните компетентни органи и одиторите от Службата по храните и ветеринарните въпроси (FVO).
Въпросният завод не бе сред инспектираните обекти при общия одит през 2008 г.
В случая със заразяването с диоксини в Ирландия бе установено, че източник на заразата е използването на заразена галета за фураж.
Галетата е била произведена от отпадъчни материали от хлебопроизводството (бисквити с изтекъл срок на годност), които се изсушават чрез директно нагряване.
При директно нагряване горивните газове са в пряк контакт с фуража, който трябва да бъде изсушен.
Използваното гориво очевидно е било заразено с трансформаторно масло от ПХБ.
Продължаващото правно разследване ще установи каква отговорност носят различните участници, от производителя на галета до доставчика на гориво, и т.н.
Бих искала да подчертая, че е от изключително значение да бъде възприет последователен подход за класифициране на риска, който включва възможни рискове, свързани не само с естеството на входящия материал, в този случай галета, но и със самия процес.
Гжо Председател, бих искала да благодаря на Комисията за подробното изявление по този въпрос.
Смятам, че тази вечер обсъждаме този въпрос, тъй като искаме да си извлечем съответните поуки и да се погрижим това да не се повтори.
Трудността се крие в това, че през 1999 г., когато разбрахме за проблема в Белгия, мислехме, че сме направили правилата достатъчно строги, за да няма друг подобен инцидент.
Сега обаче сме в същото положение, а знаем какви са последиците от пропуските в системата, не само от гледна точка на парите - въпреки че това е от огромно значение за Европейския съюз, за ирландската хазна и за данъкоплатците - но и на загубата на доверие сред потребителите, и нанесените като цяло щети на ирландската хранителна промишленост от гледна точка на пазарите.
Доволна съм, че сега сме постигнали напредък и възстановяваме доброто си име на международния пазар, но също така ми е пределно ясно, че земеделските производители из целия Европейски съюз също се сблъскват с проблеми заради затрудненията в Ирландия.
Затова смятам, че тазвечерното разискване не се отнася само до Ирландия.
От изявлението ви става ясно, че проблемът, който възникна в Ирландия, може да се случи и в други държави-членки.
Така че, предполагам, това трябва да е отправната точка за това разискване.
Знаем, че това масло не е трябвало да попада във фуражната верига.
Това, което се опитваме да разберем, е как е станало това и - както правилно отбелязахте - това е предмет на трансгранично полицейско разследване.
Надявам се, че ще установим точната последователност на събитията, за да избегнем подобни инциденти в бъдеще.
Той обаче повдига и друг въпрос, който споменахте - как боравим с отпадъчните или остатъчните храни.
Препоръчваната формула днес е преработката.
Всички гледат благосклонно на нея, тъй като всички искаме да щадим и да използваме рационално околната среда.
Тук стоят два въпроса: преди всичко въпросът за рециклирането на маслата - което вие споменахте - и на което смятам, че трябва да обърнем поголямо внимание не само във връзка с ПХБ, но и със събирането, разпределянето, боравенето и т.н. с отпадъчни масла като цяло, въпреки че очевидно опасенията са свързани главно с ПХБ.
Що се отнася до остатъчните храни - или отпадъчните храни, както ги наричат понякога - аз лично смятам за подходящо да използваме този продукт във фуражната верига, но искам да заявя много ясно, че ако не можем да гарантираме неговата безопасност и начина, по който се обработва и се борави с него, тогава се опасявам, че може да се наложи да помислим за забрана на този продукт в хранителната и фуражната верига.
Не бих искала да се стига дотам, но също така не искам случилото се в Ирландия и неговите последици да се повторят.
Искаме тези остатъчни или отпадъчни храни да се използват, тъй като са с добро качество, а не защото фуражната верига е сметище - това е важно да се отбележи.
Трябва също съвсем открито да говорим за цялостния въпрос за смесването на фуражи.
Земеделските производители купуват съставки и ги смесват в определени от тях пропорции, като цяло това се прави от поголемите земеделски производители.
Това е подходящо, ако се упражнява строг контрол.
Разбирам, че се извършват редовни проверки, но в този случай очевидно е имало пропуски в проверките на този пазар.
Земеделските производители, които бяха хванати и понесоха последиците от използването на този продукт, ми казаха: "Защо никой не дойде да провери какво се случва тук?"
По въпроса за регулирането, смятам, че има много строг контрол върху лицензираните оператори в сектора на фуражите - сложната фуражна промишленост на Европейския съюз, - който бе въведен заради някои практики в миналото, които трябваше да бъдат построго контролирани.
Имам чувството, че в държавите-членки регулираме особено строго спазващия правилата и не се оглеждаме за тези, които може да не ги спазват.
Не мислим извън рамката.
Има може би тенденция ако документацията е в ред и всички кутийки са отбелязани, да приключваме въпроса и да не се заглеждаме под повърхността.
Смятам, че трябва да разгледаме отново регулирането.
Сега го преразглеждаме във финансовия сектор, и трябва да направим същото и в хранителния.
Смятам също, че в земеделските стопанства понякога гледат на инспекторите като на дявола в човешки образ.
Защо инспекторите не са добре приети от земеделските производители, които би трябвало да гледат на тях като на защитници на бизнеса им?
Смятам, че трябва да променим нагласите в цялата фуражна верига на базата на този опит.
С особена радост приветствам обявеното от Сдружението на ирландските земеделски производители създаване на работна група за храните.
Крайно време е земеделските производители да поемат част от контрола върху хранителната верига, от която те са първото звено.
И последно, въпросът за евтините съставки все още не е на дневен ред, но натискът, който се оказва върху производителите да произвеждат на все пониски цени, е част от проблема и трябва да бъде разгледан.
Гжо Председател, бих искал да отбележа няколко неща по този въпрос и, разбира се, не мога да се съглася напълно с репликата на гжа McGuinness "тук не става въпрос само за Ирландия".
Естествено, че става въпрос за Ирландия.
Това е последният от серия скандали, свързани с хранителните рискове.
Опазването на човешкото здраве трябва да бъде първата ни грижа във връзка с този въпрос, а това, което обсъждаме, е прилагането на директива от 1996 г.
За съжаление Ирландия бе една от държавите-членки, които трябваше да бъдат принудени със заплахи за съдебни действия да приложат реално тази директива, и то пет години покъсно, през 2001 г.
Разбира се, процесът на прилагане, както изглежда, все още не е приключил, а процедурите за проверка, чиято цел е да гарантират, че тя се спазва, изглежда са доста неефективни.
Доколкото разбирам от прочетеното по този въпрос, изненадващото в този случай е липсата на информация за това какво точно се е случило, за да се стигне до заразяване на свинското месо.
Изглежда въпросният завод, произвел фуража, не е бил инспектиран дълго време.
Трябва също да кажа - и съм сигурен, че правителството ще се изненада да чуе това от мен - че смятам за правилно решението незабавно да се спре дистрибуцията на свинско и то да се изтегли от магазинната мрежа.
Това, разбира се, засегна много невинни и спазващи правилата производители, месари и т.н.: 90 % от продуктите, или дори повече, изобщо не бяха заразени.
Въпросният завод снабдяваше едва десетина магазина, така че решението не беше лесно, но бе правилно.
Найважното е да се опитаме да създадем чувство на сигурност у обществеността и потребителите, че храната, която си купуват в супермаркетите или кварталните магазини, е безопасна.
Ако не вземем незабавни и драстични мерки да гарантираме това, тогава, смятам, ще претърпим провал в изпълнението на задълженията си.
Имам два въпроса към члена на ЕК.
Единият е: говорим да прилагането на директивата от 1996 г.
Няма ли вече аргументи за преразглеждане на тази директива?
Определените в нея стандарти не са ли вече неадекватни?
Не трябва ли да помислим посериозно да извадим тези ПХБ от употреба много побързо от предвиденото, найвече заради закъснението, с което много държави-членки приложиха директивата?
Другият ми въпрос се отнася до плана за управление, който Агенцията за защита на околната среда в Ирландия прилага със закъснение през 2008 г. В него се говори за включения практическия кодекс за прилаганото управление на ПХБ и съдържащи ПХБ уреди.
Интересува ме дали всъщност прилагането на практически код е в съответствие с тази директива.
Не трябва ли да се стремим към построго прилагане на правилата по отношение на управлението на ПХБ?
Не подкрепям идеята да държим отговорен всеки, който наруши някое и друго правило, но смятам, че когато става въпрос за хранителна безопасност, трябва да има криминални санкции за тези, които безотговорно злоупотребяват с положението си.
Гжо Председател, ирландският сектор за производство на свинско месо играе ключова роля в местния селскостопански и хранителен сектор.
Тази промишленост се оценява на около 1 милиард EUR и осигурява, пряко или непряко, работни места за 10 000 души.
На фона на сегашния икономически климат и повишаващите се цени на храните, от жизнено значение е ние в Ирландия да направим всичко по силите си, за да защитим ирландския сектор за производство на свинско месо, който работи в съответствие с найвисоките европейски и международни стандарти.
Откриването на диоксини над минималния праг в проба от свинска мас в рамките на Националната програма за мониторинг на остатъчни вещества даде възможност източникът на заразяването да бъде бързо проследен до конкретен завод за производство на фураж.
Всяко заразяване на храните ни е осъдително, но това, което този инцидент показа, е високото равнище на контрол на хранителната безопасност, който ирландските органи упражняват, за да гарантират целостта на хранителната верига.
С други суми, този контрол функционира.
Затова бих искал да отдам дължимото на компетентността и бързината, с която ирландското правителство и министерството на земеделието взеха решение да изтеглят цялата продукция.
То бе посрещнато много добре от европейските и международните пазари, както и от Европейската комисия.
То също така показа колко сериозно гледа страната ни на въпросите на хранителната безопасност и помогна да запазим доброто си име, у дома и зад граница, на държава, произвеждаща качествени храни.
Ирландските потребители продължиха да купуват свинско месо, когато се появи отново в супермаркетите, а търговията на повечето европейски и международни пазари бе възобновена бързо.
Очевидно обаче са необходими допълнителни усилия за пълно възстановяване на търговията, като например засилени маркетингови кампании и т.н.
Бих искал да поздравя Комисията по земеделие на ирландския парламент за проведеното щателно разследване на инцидента с диоксините, включващо редица изслушвания в правителствени служби, държавни агенции и с представители на сектора за производство на свинско месо.
Доволен съм и от факта, че министерството на земеделието провежда допълнително разследване под председателството на известния в европейските кръгове професор Patrick Wall.
Гжо Председател, Комисар, в случая с Ирландия проблемът поне бе открит при проверка.
Преди 10 години в Белгия случаите излязоха наяве един след друг.
И в двата случая чувахме да се говори за инциденти, но те никога не бяха доказани.
След 10 години случаят в Белгия вече е приключен.
Един човек получи година и половина условна присъда.
Не е ясно обаче как веществото е попаднало в продуктите.
Затова трябва да приемем, че токсичните вещества са били добавени умишлено, и че фуражите са били използвани за спестяване от разходи за обезвреждане.
Така маслото се разрежда и се добавя към фуража.
И в двата случая е използвано трансформаторно масло.
Докато не бъде установена истината за тези инциденти и не бъде доказано, че те наистина са в резултат на горене, в Ирландия трябва да се приеме, че е било извършено престъпно деяние, при което тези токсични вещества, тези ПХБ, са били добавени.
Това означава, че трябва да увеличим честотата на проверките, така че престъпните опити да не се съсредоточат върху фуражите с мисълта, че това е лесен начин за намаляване на разходите.
По тази причина откритата декларация, която ще приемем тук утре, ни дава допълнителна възможност не да засилим фокуса върху престъпните опити, а да увеличим честотата на проверките.
Освен това рисковете не трябва да се преценяват просто от гледна точка на това кои заводи са били замесени, но и предвид това кой управлява тези заводи и от какви съмнителни източници е било получено маслото.
Не знаем с какви хора си имаме работа и затова при проверките институциите трябва да имат предвид, те представляват повисок риск и, следователно, трябва да бъдат подложени на постриктен контрол.
Инцидентът със завишени нива на диоксини в ирландски заводи създава големи икономически трудности за земеделските производители в северните и южните части на страната.
Това е лоша новина в сегашния труден икономически климат.
Заради предприетите бързи действия пазарът може да е сигурен, че ирландското свинско е безопасно.
Каквато и да е истината, не трябва да очакваме засегнатите да се справят с последиците сами.
Знам, че някои от тези икономически въпроси се отнасят до други Комисари, но е важно да се отбележи следното.
Целта на схемата за изземване на свинското месо, която бе обявена от ирландското правителство през декември 2008 г., бе да изтегли от пазара заразеното ирландско свинско.
Тази схема обаче изглежда не предвижда как да се постъпи с 4 000 заразени свине, пратени в завода за преработка на свинско месо Vion в Cookstown, графство Tyrone, в моя избирателен район, между 1 септември и 6 декември 2008 г.
За щастие можем безусловно да заявим, че ирландското свинско месо е напълно безопасно.
Ако обаче този завод не получи право на обезщетение по линия на помощната схема на ЕС, има голяма опасност той да бъде принуден да спре работа.
ЕС трябва да гарантира, че този завод за преработка няма да бъде оставен да се справя с последствията от приемането на 4 000 заразени свине.
Ако не им бъде предоставено правото на обезщетение по линия на схемата за изземване на свинското месо, договорена между Комисията и ирландското правителство, трябва да се договори подобен род схема между Комисията и министерството на земеделието и развитието на селските райони в Белфаст.
В духа на солидарност, Европейският съюз трябва да одобри съфинансиране на необходимите обезщетения за засегнатите.
2009 г. ще бъде трудна година за всички - да не забравяме извънредните обстоятелства, които поставиха в затруднение много хора в хранителния сектор, без те да имат вина за това.
Министрите в парламента в Белфаст и ирландското правителство скоро ще представят стратегия за здравето на животните на цялата територия на острова.
Трябва да възприемем подход за цяла Ирландия, който не се ограничава само до здравето на животните, а да включва единен регулаторен подход за целия остров.
Това означава, че разпоредбите на ЕС трябва да бъдат управлявани и прилагани на цялата територия на острова.
Всеки ирландски земеделски производител би имал полза от такъв подход, а липсата на дублиране на разпоредби би увеличила ефективността на мониторинга на разпоредбите на ЕС.
Гжо Председател, колегата ми спомена съмнителните канали, по които ПХБ проникват в хранителната верига в Ирландия.
Като се замисля за историята на ПХБ, смятам, че може би положението е още полошо.
Полихлорираните бифенили са създадени преди почти 100 години.
Те са произведени от човека и от самото начало е било очевидно, че са много опасни.
Те са били използвани в продължение на години в кондензатори, хидравлични горива, покрития за дървени подове: неща, които със сигурност не искаме да попадат в хранителната верига.
Почти от началото на 20 в. обаче, до 1966 г., когато шведски учен установи свързаните с тях рискове, хората си затваряха очите и позволяваха те да бъдат използвани, независимо от постоянно възникващите промишлени инциденти.
Дори и след намесата на науката, използването на ПХБ на обществени места бе забранено едва през 70те години, през 1972 г.; дори тогава те все още бяха разрешени за използване; употребата им бе забранена напълно чак през 2000 г.
Така че все още има много ПХБ, които бяха допускани в продължение на почти 100 години, преди да осъзнаем проблема.
Въпреки директивата на Комисията от 1996 г., която налага обезвреждане на ПХБ, те се появяват отново и отново, по-конкретно неотдавна в Белгия и Ирландия.
Установих, че едно нещо наистина обърква хората в Ирландия.
Спомням си разговора си с един месар, някъде по това време, който просто не можеше да разбере откъде идва проблемът.
Той каза: "въвели сме толкова много механизми за проследяемост.
Знаем точно откъде идва дадено яйце, на коя дата е било снесено, и ако наистина искаме да се разровим подълбоко, можем да разберем точно в кое земеделско стопанство, и т.н."
И въпреки това, дори след като разбрахме кой е източникът на ПХБ, този месар, който сам доставя свинското в магазина си, разполага с всички кодови номера и т.н., е принуден да изхвърля и унищожава свинско месо.
Не разбирам как се стигна до тук, след като положихме толкова много усилия в Комисията по околна среда; вие положихте толкова много усилия да постигнете добра проследяемост, и въпреки това, в кризисни моменти тези системи не се използват.
Те може би се използват за намиране на земеделските стопанства, но не се използват за възстановяване на доброто име на невинните, и това им струва много скъпо - както и на страната ми, тъй като не само конкретните вериги за доставка, а цялата държава бе очернена.
Има объркване и по отношение на други неща.
Днес говорим, и с право, за ПХБ и диоксини, но ще чакаме ли още 100 години, преди да осъзнаем връзката между диоксините и изгарянето?
Това е нещо, което постоянно се опитвам да правя, а именно да държа диоксините, произведени при изгаряне, далеч от хранителната верига.
(EN) Гжо Председател, няколко земеделски производители и едно предприятие за преработка в моя избирателен район претърпяха загуби в размер на милиони британски лири без никаква вина от тяхна страна, заради купен "на честна дума" фураж, доставен от цех за храни, където е било проявено крещящо незачитане на нормите - да не говорим за добрата практика.
Затова не е учудващ силният гняв на засегнатите страни.
Имам няколко въпроса към члена на ЕК.
Ако на тях не бъде отговорено тази вечер, бих искал, ако е възможно, те да получат писмен отговор,.
Първо, каква е документираната информация за провинилия се цех за преработка на фуражи от гледна точка на спазването на разпоредбите на ЕС?
Да не би там да спазват свои собствени правила?
Второ, има ли цехът Millstream лиценз да използва въпросното масло?
Ако не, не носят ли държавите-членки отговорността да осигурят разкриването и справянето с подобни отклонения от основните регулаторни изисквания?
Трето, цехът Millstream извършвал ли е анализ на риска въз основа на HACCP и прилагал ли е план за самоконтрол съгласно изискванията на регламента за хигиена на фуражите?
Четвърто, Комисията удовлетворена ли е от нивото и честотата на инспекциите и надзора, наложен от държавата-членка на този завод и неговата продукция, предвид задължението на държавата-членка да разполага с основаващ се на риска план за официален контрол?
Имало ли е небрежност от страна на ирландските органи по отношение на стриктното прилагане на закона за фуражите и изискванията за хранителна безопасност?
Пето, в моя избирателен район законните цехове за храни трябва да спазват строг контрол и стандарти в рамките на схеми за гарантиране на качеството.
Защо не е бил упражнен подобен строг контрол върху Millstream Recycling?
Шесто, разчитало ли се е на самоудостоверяване на безопасността на цеховете за храни, и, ако е така, защо - след като това би трябвало да е допустимо само за малките оператори - това е допуснато в този случай?
И последно, ако ми позволите, на какво правно основание Комисията се е съгласила да отпусне значителни средства на ирландската държава, след като първоначално говорителят на Комисията заяви, че такова основание не съществува?
Ще има ли някакви последващи мерки, под формата на процедури за нарушение, ако се установи, че тази държава-членка е нарушила изискванията?
(RO) Полезно е да водим разискване тази вечер на базата на изявлението, което Комисията и вие, гжо Vassiliou, направихте относно използването на отпадъчни масла при производството на фуражи в Ирландия.
Бих искала леко да разширя обхвата на разискването, като кажа, че голяма част от държавите-членки, включително Румъния, за която ще говоря, бяха засегнати от този инцидент, или ако трябва да сме поточни: инцидентът засегна месопроизводителната промишленост, но преди всичко потребителите.
Засегна промишлеността, която отчете огромни загуби за много кратко време, и потребителите в момент, в който, поне в Румъния, има значително потребление на свинско месо заради традиционното празнуване на Коледа.
Един от механизмите, които проработиха изключително добре, бе информирането на ветеринарните органи чрез европейската система за бързо предупреждение.
Като изключим тази мярка обаче, цялата информация изчезна.
За какво количество заразено месо става въпрос, къде е било пласирано и къде са хранителните продукти са въпроси, на които бяха дадени половинчати отговори, а в някои случаи никакви.
Какви бяха последиците от това?
Паническа реакция сред потребителите и огромни загуби за производителите, както и неспособност на част от отговорните органи да се справят ефективно с подобен инцидент.
По мое мнение, имаме наймалко два проблема.
Първият е заразяването с диоксин в резултат на използването на отпадъчни масла, предвид факта, че, както всички знаем, диоксинът е вещество с висока степен на риск, тъй като е силно токсично за човешкия организъм, дори и в малки количества.
Какво можем да направим, за да гарантираме, че подобен инцидент няма да се случи отново?
Вторият проблем е: как да подобрим възможностите на отговорните органи в държавите-членки да реагират и предприемат действия в подобни опасни ситуации?
И последно, надявам се, че това разискване ще ни даде някои отговори, наймалкото на тези два въпроса.
Уважаема гжо Председател, уважаема гжо Комисар, уважаеми колеги, проблемът с употребата на отпадъчни масла, съдържащи полихлорирани бифенили, в завод за рециклиране на хранителни отпадъци отново поставя въпроса за необходимостта от гарантиране безопасността на храните в Европейския съюз.
На първо място, трябва да подчертаем, че проблемът не идва от някаква болест по животните, а от недостатъчен контрол по изпълнението на мерките, предвидени относно хигиената и безопасността на фуражите в Европейския съюз.
Въпреки предвидените мерки за контрол, завишеното ниво на диоксин е било засечено, едва когато е достигнало до свинското месо.
Логичният въпрос е защо това не се е случило порано?
Много европейски граждани днес се питат дали Европейският съюз разполага с необходимото законодателство, което да изисква прилагането на адекватен контрол от страна на държавите-членки върху безопасността на фуражите, с които се изхранват животните.
Отговорът на този въпрос е наложителен, имайки предвид факта, че неизпълнението на нормите за безопасност от единединствен завод за преработка на хранителни продукти може да има фатални последици и да нанесе щети за стотици милиони евро.
Бих искала да призова Европейската комисия да предприеме необходимите мерки за завишаване на контрола, който е неразделна част от политиката на Европейския съюз за опазване здравето на потребителите.
Свинско месо със завишено съдържание на диоксин от Ирландия достигна и до България, както и до много други европейски държави.
Но подобен род инциденти не трябва да бъдат допускани в бъдеще, тъй като финансовата и социалната цена, която трябва да се заплати след това, е прекалено висока.
И накрая, бих искала да приветствам гжа McGuinness за инициативата да постави въпроса на обсъждане пред Комисията.
(DE) Гжо Председател, Комисар, тази вечер обсъждаме използването на отпадъчни масла с ПХБ в завод за преработка на храни в Ирландия.
Утре ще обсъждаме пускането на пазара и използването на фуражи за животни.
Утре ще установим, че вече сме постигнали редица важни и рационални мерки в този сектор.
И все пак в тази област все още има проблеми.
Ето защо петте въпроса, поставени от гжа McGuinness във въпроса й с искане за устен отговор, трябва да бъдат разгледани сериозно и да получат сериозен отговор.
Гжо Vassiliou, вие самата говорихте за пропуски, които тепърва трябва да бъдат попълнени в прилагането на нашето законодателство в редица държави-членки.
Вярно е, че секторът на фуражите като цяло напълно доказа надеждността си през последните години, но някои предприятия или не са наясно с рисковете, или не искат да ги видят.
Освен това, изглежда все още има място за подобрения в много държави-членки по отношение на проверките, адекватно основаващи се риска.
Всички ние - Парламентът, намаляващите редици на земеделските производители и потребителите - очакваме пълно прилагане на законодателството на ЕС с необходимите за целта проверки.
Поради тази причина смятам, че трябва отново да разгледаме цялостното законодателството за храните, хигиената на храните и фуражите, и условията за лицензиране на заводите за преработка на храни.
Да, наистина искаме да използваме остатъчните фуражи.
Поне аз лично бих искала това да стане, и въпросните остатъчни фуражи да не бъдат унищожавани.
Трябва обаче да бъде осигурена необходимата проследяемост.
Нежеланите вещества и продукти трябва да бъдат отстранявани по сигурен и контролиран начин.
Когато се лицензират фирми за фуражи, трябва да се гарантира професионалната компетентност на техния персонал в областта на безопасността на храните и фуражите.
Фуражите са в основата на хранителната безопасност, и затова трябва да сме сигурни в земеделските производители, за да можем да гарантираме на потребителите безопасни храни.
(EN) Гжо Председател, на първо място бих искал да приветствам възможността да обсъдим този въпрос.
На земеделските производители им стана ясно колко лесно може да ги засегне това, което правят другите.
Това се случи в Република Ирландия, но по ирония на съдбата отпадъчното масло, което е предполагаемата причина за проблема, бе внесено от Северна Ирландия.
Наличието му обаче бе открито в комбиниран фураж от Република Ирландия.
Проблемът, който по мое мнение излезе наяве е, че земеделските производители в Република Ирландия, било то свиневъди или говедовъди, бяха обезщетени, подкрепени и подпомогнати от Европа.
В същото време земеделските производители в Северна Ирландия са оставени на самотек, без никаква помощ и подкрепа.
Земеделските производители в Северна Ирландия бяха съсипани и много от тях рискуват да изгубят стопанствата и препитанието си, без да носят вина за това.
Те не са направили нищо лошо, не са извършили нарушение, и тази вечер трябва да кажа открито на тази зала и на члена на ЕК, че според мен земеделските производители в Северна Ирландия бяха предадени, не само от министерството на земеделието, или DARD, както е известно в Северна Ирландия, но найвече от министъра, който явно е неспособен, слаб и не е в състояние да реши проблема.
Министърът на земеделието на Република Ирландия ясно показа, че първо се грижи за собствената си държава.
Това е разбираемо.
Мога ли да попитам члена на ЕК: ще получите ли някаква информация от разследването, което трябва да проведе полицията от двете страни на границата?
Ще имате ли готовност да действате в съответствие с получената информация, и ще имате ли готовност да гарантирате, че производителите в Северна Ирландия ще получат същата подкрепа като земеделските производители в Република Ирландия, и по никакъв начин няма да бъдат финансово ощетени?
И, преди всичко (и това е последното нещо, което искам да кажа), ще гарантирате ли, че подобен проблем никога няма да се случи отново?
Единственият резултат от всичко това бе загубеното доверие на потребителите и найвече унищожението на производителите.
(EN) Гжо Председател, един от пътищата на излагане на ПХБ при човека е чрез хранителната верига, както казва Комисията.
Камините и цигареният дим обаче са много поголям източник за много поголям брой хора.
Нека не преувеличаваме и нека оставим истерията настрана, като хвърлим повече светлина и помалко жар в това разискване.
Минималните изисквания за хигиена на фуражите са наистина много важни и трябва да се прилагат стриктно, но те трябва също да бъдат придружени от пълно идентифициране и проследяемост на всички месни продукти - не само телешкото, но и птичето, свинското и овчето месо.
Набелязала съм някои изменения на действащото законодателство в тази посока, които скоро ще обсъдим в тази зала.
Въпросният фураж за свине наистина е бил заразен чрез галета, след като по невнимание Millstream Recycling е използвала гориво за сушене на галетата, която е закупила на честна дума от компания, с която е работила от години, и с която не е имала проблеми порано.
В ход е полицейско разследване, на което въпросната компания оказва пълно съдействие.
Искам да опровергая напълно твърдението на гн Allister, че компанията е показала крещящо незачитане на нормите.
Разследването ще докаже, че това не е така, така че нека внимаваме в думите си.
Найголемият проблем беше, че се наложи стопроцентово изтегляне и унищожаване на всички продукти от свинско месо, макар и само в краткосрочен план.
Пострада поминъкът на много ирландски земеделски производители, както и доброто име на ирландските хранителни продукти зад граница. Наложи се да вземем тези толкова несъразмерни мерки - предвид факта, че едва от 6 до 7 % от свинефермите бяха заразени - понеже ирландската система за идентифициране и проследяемост не проработи по отношение на кланиците.
В Ирландия всички свине се маркират или с ушна марка, или с татуировка, но поради някаква причина на етап кланица не успяхме да различим свинете, които са били заразени, от голямото мнозинство незаразени свине.
Трябва да разгледаме поподробно този въпрос.
Комисията трябва да разгледа цялостната роля на идентифицирането и проследяемостта, но преди всичко нека изчакаме полицейското разследване, което смятам, че ще поднесе изненади.
Въпросните компании публично изразиха дълбокото си съжаление за щетите, нанесени на хранителната верига и на доброто име на Ирландия, както и за финансовите щети, понесени от много земеделски производители, които до този момент са купували фуражите им с отлично качество.
Те вече възобновиха дейността си и отново произвеждат, бих казала, отлични фуражи за смесване от земеделските производители.
Това бе един ужасен инцидент, който никой не е искал да се случва.
(EN) Гжо Председател, опитах се да не бъда съдник в този случай, тъй като не за това сме се събрали тук тази вечер; бих искала обаче да задам на Комисията три въпроса: какво количество ПХБ е все още в употреба; можете ли да гарантирате, че никакви ПХБ няма да заразят хранителната верига през следващите 23 месеца, когато ПХБ ще са все още в процес на обезвреждане; и ще представи ли Комисията доклад за етапа на прилагане на регламента за хигиена на фуражите, какъвто тази зала би искала да чуе?
Бих искала също да кажа на Jim Allister, че това е трансграничен проблем.
Доколкото разбираме, заразяването е дошло - както правилно посочи Jim Nicholson - от другата страна на границата.
Затова не мога да се съглася с Proinsias.
Това е европейски въпрос, тъй като има трансгранично измерение.
Това, което стана в Ирландия, може да стане във всяка държава-членка, защото, доколкото разбирам, хиляди тонове ПХБ са все още в употреба.
Може би Комисията би могла да изясни този въпрос.
(DE) Гжо Председател, Комисар, Комисията извършвала ли е разследване или възстановка на последователността на събитията, довели до инцидента?
Намирам за доста нелепа идеята, че горенето на отпадъчни масла и димът, който впоследствие се просмуква в галетата, могат да доведат до заразяване с диоксин от такъв мащаб, при което нивото на диоксин в свинското е 200 пъти повисоко.
Аз ще продължа да считам до доказване на противното, че това е случай на умишлено смесване.
При всеки пътен инцидент се прави възстановка и се разследва какво го е предизвикало.
При този инцидент - ако наистина е инцидент - също трябва да се направи възстановка и да се разследва дали този вид горене и димът, който преминава през месото, наистина могат да доведат до толкова големи количества диоксин в месото.
Като човек практик мога да кажа, че във всичко казано дотук по този въпрос нямаше никаква логика.
Всъщност става въпрос за умишлено смесване, и всички ние се превръщаме в хранилища на тази отрова, която не се разпада от само себе си и, следователно, остава в продължение на поколения.
(NL) Това е изключително интересно разискване Опасявам се, че подобни случаи ще има и в бъдеще.
Никога не можем да изключим възможно престъпно поведение и хора, които се възползват от системата.
Един от въпросите, които не бяха обсъдени тази вечер, е системата на частни маркировки.
Защо Комисията не даде допълнителен стимул на промишлеността да извършва свои собствени проверки, като създаде частни маркировки за качество?
Тогава Комисията може да каже: "ние можем да направим проверки накрая, но на първо време от вас зависи да упражните контрол върху колегите си и да гарантирате, че няма да има подобни инциденти.
Ако разработите разумна система, ние ще я насърчим и признаем".
Струва ми се, че трябва да приложим подход на насърчаване "отдолу нагоре", за да не се повтарят подобни практики и в бъдеще.
(EN) Гжо Председател, няма спор, че маслото е било внесено от Северна Ирландия.
Този факт не е под въпрос.
Millstream е избрала да купи това масло, знаейки, че търси масло за употреба в сушилни - за обработка на фуражи, за сушене на галета - и затова уместният въпрос е защо е купила този вид масло, независимо от произхода му?
Защо маслото не е било проверено от инспектори и от самата компания?
Употребата на масло при подобни обстоятелства, доколкото разбирам, е незаконна и е нарушение на разпоредбите за храните и хигиената.
Така че проблемът не е произходът му, а защо е попаднало там и защо е било използвано с тази цел.
(EN) Гжо Председател, твърдението на гн Graefe zu Baringdorf за умишлено смесване на този замърсител с фуража е достойно за порицание и недостойно за професионален политик.
Нека оставим надлежната процедура на правното разследване да свърши работата си.
Въпросната компания Millstream Recycling оказва пълно съдействие.
Те разполагат с пълната документация, която доказва, че са купили маслото от лицензирана компания в Дъблин, доставчик на масла.
Те са го е купили като рециклирано леко дестилатно горивно масло, каквото би било правилно да се използва в този конкретен процес на сушене.
Маслото е било продадено от лицензирана компания и за тях това е същото рециклирано леко дестилатно горивно масло, което са купили; все пак, те признават, че са получили трансформаторно масло, което е причинило замърсяването с диоксини.
В ход е правно и полицейско разследване.
Нека оставим надлежната процедура да си свърши работата и да не отправяме подобни обвинения, тъй като това е много сериозен въпрос, на който няма да помогнат истерични и пресилени реакции.
(EN) Гжо Председател, всички сме съгласни и никой не отрича - да, маслото наистина е било внесено от Северна Ирландия.
Не можем да отречем това.
Но докато ние спорим, в Северна Ирландия осем земеделски производители са на път да изгубят поминъка си, в Република Ирландия също.
Те също, признавам, понесоха загуби.
Това не е политически въпрос.
Това са изпаднали в беда обикновени хора, това са нашите земеделски производители, които търпят финансови загуби.
Истината е - и трябва да се изправим очи в очи с този факт, гжо Vassiliou, - че е имало тонове непроследяемо свинско месо.
Никой не е знаел откъде е дошло това месо, от какви свине и откъде.
Гжо Vassiliou, крайно време е да въведете точно и ясно етикетиране на произхода.
Ако имахме такова етикетиране, поне щяхме да знаем в какво положение се намираме.
Не искам да политизирам този въпрос, защото за мен той не е политически.
Говоря със земеделски производители от моя район всеки ден, и някои от тях найвероятно ще загубят стопанствата си.
Така че нещата са сериозни.
Ако трябва, ще изчакаме окончателното заключение на правното разследване, и аз искам това да стане - но искам също земеделските производители да бъдат защитени, не искам те да бъдат предадени.
Искам те да получат подходяща защита от вас, за да могат да се ползват от същите права и същата защита като земеделските производители в Република Ирландия.
Гжо Председател, това разискване бе наистина оживено и бяха повдигнати много въпроси.
Направени бяха и много предположения, и съм съгласна с гн Doyle, че трябва да имаме търпение и да изчакаме разследването да приключи.
Тогава можем да си извадим заключения и да вземем решения за бъдещето.
Това, което искам да вметна - тогава не съм имала пряко отношение към тези случаи, но съм чувала за тях, - е, че подобни инциденти имаше в Германия и Белгия, и за тях имаше обстойна информация във всички държави-членки.
Така че, струва ми се, една благоразумна държава-членка би предприела постриктни мерки за контрол.
Но това може да се случи дори и при найстрогите мерки за контрол, вследствие или на измама, или на небрежност, или на каквото и да било друго.
Наша отговорност е да се уверим, че разполагаме с необходимото законодателство - което, смятам, е задоволително в сегашния си вид - и да се уверим, че държавите-членки спазват това законодателство.
Дълг на Комисията е да упражнява контрол и да се увери, че държавите-членки изпълняват задълженията си.
Службите по храните и ветеринарните въпроси (FVO) извършват проверки, като техните доклади са достъпни за обществеността. Така че степента на спазване на нашите закони може да бъде установена от тези доклади, които се изготвят за всяка отделна държава.
Някои от вас повдигнаха въпроса за проследяемостта, която наистина е един от главните стълбове на цялостното законодателство за храните; тя е отговорност на операторите в хранителния сектор, които трябва да могат да посочат от кого купуват и на кого продават.
Все пак, нивото на задълбоченост или специфичност на вътрешната проследяемост, избрано от оператора в хранителния сектор, определя крайните финансови загуби, които ще бъдат понесени от операторите в хранителния сектор в случай на изземване.
В този конкретен случай правилата за проследяемост в Ирландия изискват само датата на производство, а не стопанството, от което произхожда месото.
Ето защо се наложи изземване на цялата месна продукция за тези два месеца.
Ако се прилагаха постриктни правила за проследяемост (което, разбира се, щеше да струва поскъпо), щеше да се изземе единствено месото, което бъде идентифицирано като произхождащо от определено земеделско стопанство.
Така че трябва да се направи избор: да се плати повече, за да се осигурят подобри правила за проследяемост, или да се плати помалко и, в крайна сметка, да се понесат загуби.
Някои от вас споменаха, че Комисията е предоставила помощи - макар че изплащането на обезщетения не е от моите компетенции, а от тези на члена на ЕК Fischer Boel - във връзка с което трябва да кажа, че обезщетения бяха изплатени на едно и също основание както на Република Ирландия, така и на Северна Ирландия.
Разполагам с някои данни.
Комисията създаде схема за помощи за частно складиране за Северна Ирландия, в рамките на която могат да се складират до 15 000 тона за максимален срок от шест месеца.
Бюджетът за тази мярка е 6,9 милиона EUR.
Подобна схема за частно складиране бе приета и в Република Ирландия.
В рамките на тази схема могат да се складират до 30 000 тона за период до шест месеца, с максимален бюджет от 13,9 милиона EUR.
В Република Ирландия съществува и схема за обезвреждане, която бе съфинансирана от Общността, и която възлиза на 20,6 милиона EUR.
Комисията не е изплащала обезщетения директно на земеделски производители нито в Република Ирландия, нито в Северна Ирландия, тъй като няма правно основание за такова обезщетение.
За да обобщя, бих казала, че разполагаме с добри закони, но трябва в бъдеще да бъдем винаги бдителни.
Трябва да се погрижим тези закони да бъдат прилагани от държавите-членки, за което се нуждаем от тяхното сътрудничество.
Що се отнася до Комисията, ние трябва да поддържаме контрола и да се погрижим държавите-членки да спазват нашите разпоредби.
Освен това можем да започнем да мислим за бъдещето, след като първо получим резултатите от извършените проверки и разследвания.
Ако установим, че има място за подобрения в нашите разпоредби, няма да се поколебаем да ги внесем.
Разискването приключи.
Дневен ред на следващото заседание: вж. протокола
Закриване на заседанието
(Заседанието бе закрито в 22,45 ч.)
Откриване на заседанието
(Заседанието бе открито в 10,00 ч.)
Внесени документи: вж. протокола
Пускане на пазара и използване на фуражи (разискване)
Следващата точка е докладът на гн Graefe zu Baringdorf от името на Комисията по земеделие и развитие на селските райони относно предложението за регламент на Европейския парламент и на Съвета относно пускането на пазара и използването на фуражи - C6-0128/2008 -.
докладчик. - (DE) Гн Председател, Комисар, днес ще обсъдим това, което е известно като "отворена декларация".
Тази декларация е относно прозрачност по отношение на фуражите като основа за здравословна храна за потребителите и относно даване на обща представа на купувачите за това, което им се предлага.
Ние извървяхме дълъг път, но ако днес приемем този регламент, аз се надявам, че това ще доведе нещата до успешен край и искам да благодаря на Комисията, която ни помогна много с нейната конструктивна работа по спорните въпросите.
Комисията срещна пълна политическа подкрепа от страна на Парламента за прокарване на тази отворена декларация, а също така проведе твърдо, но честно разискване със Съвета.
Можем да се гордеем с резултатите.
Нека погледнем накратко историята.
Появи се кризата със спонгиформната енцефалопатия по говедата (СЕГ) и през 1997 г. временната анкетна комисия излезе със заключителния си доклад, в който Парламентът призова за тази отворена декларация.
Комисията представи предложение, което впоследствие се превърна в Директива 2002/2/ЕО.
При постигнат компромис със Съвета, преминал за одобрение през всички органи, директивата наложи отворената декларация, което означаваше, че на етикетите трябва да се посочват съставките с толеранс от ± 15%, а при поискване да се представя точния състав.
Това беше директива, а не регламент, и държавитечленки или я изпълняваха много нерешително, или изобщо не я изпълняваха.
Фуражната промишленост предяви обвинение в Европейския съд и Съдът направи забележителното потвърждение, че като се изключи точната информация, законността на тази Директива не стои за обсъждане.
Тогава при следващата парламентарна процедура ние взехме предвид това официално решение и сега вече сме довели нещата докрай под формата на настоящия Регламент.
През целия този дълъг период аз всеки път имах честта да бъда докладчик. Аз се радвах на изключително интензивното, основано на доверие сътрудничество с Комисията.
Днес е налице резултат, за който се борихме упорито, но честно, и с който можем да се гордеем.
Очевидно е също така, че той се подкрепя от мнозинството в този Парламент и от групите.
Не са направени изменения, от което аз правя заключението, че настоящият регламент наистина ще бъде приет с голямо мнозинство.
Следователно е налице един добър регламент, с който целите на отворената декларация се постигат в три стъпки - вие ги знаете: първо, процентното съдържание на съставките в намаляващ порядък; второ, предоставяне на информация, която да се подава на фирмите с ± 15% толеранс - в това отношение ние не сме предвидили уговорка за правата за интелектуална собственост, а поскоро сме се позовали на общото законодателство; и трето, предоставяне на точна информация на органите.
Аз също така искам да посоча, че сме въвели регистър.
Сега в Европейския съюз осигуряването или смесването на съставки няма да се извършва без те да бъдат публикувани, тъй като тези съставки трябва да бъдат включени в регистъра.
Това е важно не само за надзорните органи, но също така за обществото и потребителите.
Затова, от гледна точка на докладчика, аз мога да кажа, че съм много удовлетворен от общия резултат.
Гн Председател, бих искала да благодаря на Комисията по земеделие и развитие на селските райони за извършената от нея работа по това досие и специално на докладчика гн Graefe zu Baringdorf, както и на докладчиците в сянка, всеки един от които е имал важна роля.
Гн Graefe zu Baringdorf успяваше доста умело да насочва обсъжданията по време на преговорите и ние сме му много благодарни.
Компромисният пакет запазва високото равнище на безопасност на фуража, постигнато в Европейския съюз.
Той постига точния баланс между защитата на потребителя и правата на интелектуална собственост.
Премахва тежестта на процедурата за предпазарно разрешаване на биопротеини, модернизира етикетирането на фуража чрез подходяща информация за потребителя и въвежда сърегулиране в сърцевината на законодателните процедури.
Компромисният пакет подобрява пазарната прозрачност чрез системата за нотификация за нови фуражни материали, подпомага иновациите и конкурентоспособността във фуражния бизнес и набелязва конкретни стъпки срещу заблуждаването на потребителите на фураж - фермери или собственици на домашни животни.
Резултатът от преговорите е представеният ви за гласуване компромисен пакет, което е равнозначно на опростяване и модернизиране на действащата правна рамка.
Разпоредбите относно така наречената "отворена декларация" дават възможност за помодерен начин на етикетиране.
Фуражните материали, включени в комбинирания фураж за продуктивни животни, ще трябва да бъдат означавани по тегло в намаляващ порядък.
Освен всичко това, за обозначените фуражни материали и в случаите на доброволно етикетиране ще трябва да се посочва точното процентно съдържание на теглото.
В допълнение, разпоредбата, според която определена информация относно комбинирания фураж може да бъде прехвърляна от компетентните органи на купувачите по спешност, подобрява съответната информация за потребителите в случаи като инцидентите със заразяване на фуража.
Във връзка с това Комисията прави следните декларации.
Първо, с оглед на адаптиране на приложение ІІІ относно толерансите за етикетиране на групи фуражни материали и комбиниран фураж за научни и технически разработки, Комисията и нейните служби предвиждат да се заемат с внимателен преглед на това приложение.
В тази връзка Комисията също така ще вземе предвид някои фуражни материали с влагосъдържание, надвишаващо 50 %.
Второ, по отношение на етикетирането на добавки Комисията ще проучи дали принципите за информиране чрез етикетиране на фуража биха могли да се приложат също и за добавките и предварителните смески, разрешени по силата на регламента относно добавките, използвани в храненето на животни.
Накрая, Комисията разбира, че всички неотложни случаи във връзка със здравето на човека и животните, както и на околната среда, могат между другото да включват неотложност, причинена от небрежност, измама на международно равнище или престъпни действия.
от името на групата PPE-DE. - (DE) Гн Председател, Комисар, госпожи и господа, от името на групата на Европейската народна партия (Християндемократи) и Европейските демократи и лично от мое име, искам да отправя найсърдечни благодарности към нашия докладчик гн Graefe zu Baringdorf.
Аз вярвам, че подходът, възприет в този доклад, е модел за парламентарна работа в този Парламент.
Днешното гласуване не включва никакви изменения, тъй като работата, извършена по този въпрос, е била всъщност много сериозна и е обхванала целия политически спектър.
Считам, че този резултат е повод за гордост.
Това е един балансиран резултат, който предпазва интересите на фермерите като потребители на фураж, производителите на фуражи и на всички останали звена в хранителната верига.
Той подобрява прозрачността и моята група в частност оценява високо въвеждането на регистър, в който суровините, смесени с фуража, трябва да се вписват.
Неведнъж са избухвали скандали с храни, дори новото законодателство няма да успее да ги предотврати, но тези европейски правила ще помогнат да се предотврати престъпната дейност; гарантират, че в случаи на такива скандали ще бъде полесно да се открива какви вещества са били смесени.
Също така мисля, че производителите на фуражи могат да осигуряват допълнителна информация на доброволна основа и мисля също за отлично предложението, ако те предоставят такава информация, тя да бъде научно доказана.
Според мен този нов закон за фуражите значително подобрява защитата, а представянето в намаляващ порядък позволява на фермерите да виждат в какви съотношения са фуражните компоненти и кой е найдобрият фураж за техните животни - и съответно да го изберат.
Още веднъж благодаря на всички, които допринесоха за този толкова добър доклад.
от името на групата PSE. - (ES) Гн Председател, Комисар, както вече направих в Комисията по земеделие и развитие на селските райони, аз бих искала първо да поздравя докладчика, докладчиците в сянка от другите политически групи, а така също и Съвета за извършената работа.
Тази работа ни позволи да достигнем до споразумение на първо четене и освен това е отличен процес за процедурата на съвместно вземане на решение, който ще стане стандартна практика в нашата комисия в близко бъдеще.
Госпожи и господа, днес законодателството за движение на суровини за фуражи и комбинирани фуражи за животни, включително домашни животни - сектор, който представлява около 50 милиарда EUR в търговията на общностно равнище - се регулира от няколко директиви и около 50 акта за изменения и допълнения.
Опростяването на законодателството и неговото хармонизиране са основни цели, които несъмнено ще бъдат постигнати с настоящия регламент.
Комисията по земеделие и развитие на селските райони на Европейския парламент вече е разисквала въпроса за пускането на пазара на фуражи още през 2006 г.
Ние всички ще си припомним как единодушно помолихме Европейската комисия при бъдещо преразглеждане да се опита да намери подходящия баланс между интересите на фермерите за получаване на подробна информация за съставките на фуража и интересите на промишлеността за осигуряване на достатъчна защита на своя ноу-хау.
Компромисът, постигнат по основните чувствителни точки от предложението на Комисията, отворената декларация за суровините и създаването на списък на суровините на Общността, по мое мнение, отразява добре този баланс.
Доказателство за това е радушното приемане на компромиса, постигнат от всички, които са участвали.
Всъщност чрез отворената декларация компромисът защитава правата на купувачите да бъдат информирани и тези на производителите да запазят собствеността върху техния ноу-хау чрез указване, че информацията трябва да бъде предоставяна без това да влиза в противоречие с Директивата относно упражняването на права върху интелектуалната собственост от 2004 г.
Госпожи и господа, не става дума за това, че във взаимоотношенията на доверие между доставчика и потребителя формулите трябва да се знаят, но не би било логично да бъдеш задължен да дадеш рецептата на първия клиент, който влезе през вратата ти.
Много от нас пият кокакола с години.
От това, че не знаем рецептата й, не следва, че ние се съмняваме дали характеристиките на продукта се наблюдават и дали здравните стандарти се спазват.
Споменатото вече решение на Съда, което въвежда строго задължението клиентите да бъдат информирани за точния състав на фуража, ако те поискат това, не се оправдава с желаната цел за защита на здравето.
Казвайки това, аз трябва да ви напомня, че компетентният орган винаги ще има достъп до точния състав и, както е установено в постигнатото споразумение, всеки спешен случай, свързан със здравето на човека или животните или околната среда, ще означава, че купувачите ще имат достъп до точната информация относно състава на въпросния фураж, след като законните интереси както на производителите, така и на купувачите са били взети под внимание.
Във връзка със списъка за добрите практики за етикетиране, това остава доброволен избор за професионалистите в сектора, без изобщо да се превръща в позитивен списък на суровини за производството на комбинирани фуражи, тъй като това е нещо, което не се изисква.
По искане на Европейския парламент законодателството ще включва ново приложение, съдържащо списък на суровините за фуражи за животни, чието пускане на пазара или употреба са забранени или ограничени.
Тази информация под формата на приложение или списък може да се актуализира от Комисията.
Групата на социалистите в Европейския парламент, която аз представям, подкрепя постигнатия компромис и не е внесла за разискване изменения в пленарното заседание.
Ние напълно подкрепяме позицията, представена днес в този Парламент и при това положение гласуваме в нейна полза.
от името на групата ALDE. - (NL) Аз също искам да започна с поздравления към докладчика гн Graefe zu Baringdorf.
Групата на Алианса на либералите и демократите за Европа споделя становището, че постигнатият компромис е добър и че покъсно днес ще можем да гласуваме в негова подкрепа.
Найважното е да се защити интелектуалната собственост на производителите на фуражи.
Ако ние в сектора искаме иновации - както наистина вчера гласувахме за доклад за климата - в сектора на фуража също има много място за подобрения, така че емисиите от всички видове газове, причинявани от добитъка, да бъдат намалени.
Това е предизвикателство, което решително искаме да посрещнем.
Когато производителите на фуражи решат да правят иновации, те не трябва да бъдат възпрепятствани от прекомерно строго законодателство за разкриване на информация.
Според мен такова разкриване е защитено, както вече беше споменато от други, и може да се направи например при поискване от страна на правителството или на клиент.
Нищо не спира производителите на фуражи да правят това доброволно.
Съставките като такива не са найважни. Много поважна е точната хранителна стойност на фуража за едрия рогат добитък и тя трябва да бъде точно означена на етикета.
Всичко посочено върху етикета като енергия, протеин и други е ценна информация.
Накратко, Групата на Алианса на либералите и демократите за Европа ще подкрепи компромиса.
Ние също ще кажем на производителите на фураж за едър рогат добитък, че ако например те искат да правят нововъведения в техните производствени процеси и в състава на фуражите, това е един добър компромис, който ще им помогне да ги реализират.
Гн Председател, пазарът на фураж и неговото използване при отглеждането на животни е изключително важен, защото той засяга здравето на стотици милиони граждани на държавитечленки на Европейския съюз.
Неприятният опит от миналото под формата на болести по животните, причинени от неподходящ фураж, стана причина за огромни материални и социални разходи в страните на Общността.
Ето защо определянето на състава на фуража е също така изключително важно за ограничаване на употребата на неподходящ фураж.
Ефективното прилагане на разпоредбите, съдържащи се в регламента, е също важно, така че те няма да бъдат само декларации, изпразнени от съдържание.
Понастоящем, когато милиони хора и даже цели страни в Европа се обявяват срещу консумацията на храна, произведена с използване на фуражи, съдържащи генетично модифицирани растения, тези хора имат право да знаят какво се случва.
Затова не само фермерите трябва да бъдат информирани за съдържанието на фуражите. Предприятията, преработващи храни, трябва да дават тази информация на клиентите върху етикетите на продуктите.
А това не се прави.
Преди няколко месеца ние разисквахме тук, в Парламента, увеличаването на броя на затлъстелите хора в Европа.
Този проблем обаче в голяма степен се отнася до съдържанието на фуража, защото именно то се отразява силно върху качеството на месото.
Чудесно е, че в проекта за регламент се обръща голямо внимание на хигиената на производството на фураж и на проблема на добавянето на заразени материали по време на производството.
Понякога тази практика се използва от много производители.
Гн Председател, аз няма да направя изключение, отправяйки поздравления към колегата от моята група Friedrich-Wilhelm Graefe zu Baringdorf, който работи много усилено върху едно от найспециализираните технически досиета, с които сме се занимавали.
Той също така прояви соломонова мъдрост като постигна компромис между потребностите на потребителите и напълно законните потребности на производителите за защита на техния продукт и тяхната интелектуална собственост.
Това е, което аз бих нарекъл в моята страна, едно от покласическите досиета на Европейския парламент.
Гледайки нашите гости в залата за посетители спокойно може да се каже, че етикетирането на фуражи може би не е една от найблестящите теми, по която те вероятно са ни чули да разговаряме днес, но тя е от критична важност и е истински пример за това къде този Парламент добавя стойност и къде ние можем да осигурим доверието на нашите потребители, граждани и избиратели - в хранителната верига на храната, която те ядат.
Важно е да запомним откъде идва този въпрос.
Кризата със спонгиформната енцефалопатия по говедата (СЕГ) доказа, че това, с което храним животните си, трябва да бъде регулирано.
Настоящият регламент трябва да бъде прозрачен и е необходимо да има компромис между потребностите на потребителите и тези на производителите, но е възможно да се сбърка.
Нещата веднъж са се объркали и ние трябва да гарантираме, че няма повторно да се объркат.
Настоящият доклад е от изключителна важност за привличане на вниманието върху този въпрос.
Аз много пъти се срещах с представители на промишлеността в Шотландия, с групи потребители и със самите фермери, и видях всеобща подкрепа и одобрение на начина, по който Комисията и Парламентът са придвижили този въпрос, и поспециално за нашия докладчик.
Това досие наистина добавя стойност.
То е добър пример за това как работи Парламентът.
Ние често казваме, че между Комисията и Парламента съществува добро сътрудничества.
По този въпрос наистина има такова и фактът, че толкова малко изменения са внесени към този доклад показва, че той ще бъде приет с голямо мнозинство.
Това е един добър ден за Парламента.
Гн Председател, компромисът, постигнат по отношение на фуража, наистина има определени предимства като хармонизиране и опростяване на законодателството на ЕС, но има и основни недостатъци. То не предлага достатъчна гаранция за безопасността на фуражите и храните, предлага слаба защита на интересите на милиони фермери, които отглеждат животни, и не предпазва достатъчно нашето здраве.
Достъпът на потребителите на фураж до информация относно съдържанието на фуража все още е ограничен от защитата на правата на интелектуална собственост.
Ако производител на фураж използва опасна съставка, ние ще продължаваме да бъдем уязвими.
Проблемът с фуражите е допълнително доказателство за грешната посока, в която е поела селскостопанската политика, която, независимо от декларациите, подкрепя на първо място промишленото селско стопанство, а в такова стопанство фермерите не са длъжни да имат собствен фураж и могат да отглеждат животни като използват фураж, произведен от специализирано предприятие.
Това са, разбира се, предприятия, движени единствено от желание за печалба, които винаги ще намерят начин да намалят разходите без непременно да вземат под внимание безопасността на животните или нашето здраве.
В резултат на това, ние трябва да увеличаваме специфичните разпоредби и да засилваме наблюдението, което прави целия този проблем абсурден.
Не е ли време да насочим в обратна посока тези тенденции и да се върнем към устойчивото развитие на селското стопанство, при което фермерите ще имат свой собствен фураж и няма да бъдат излагани на загуби, причинени от диоксини или СЕГ?
Напредъкът в селското стопанство не трябва да означава концентрация на производството или концентрация на производството на фураж.
Ние трябва да имаме предвид, че в ЕС сега има 15 милиона стопанства като 95 % от тях са малки и средни стопанства.
Повечето от тях могат да използват устойчивия модел на селско стопанство за доброто на фермерите, околната среда и самите нас.
Ние само трябва да променим радикално нашия подход към селското стопанство и правейки това - да променим също и отношението си към действащата селскостопанска политика.
(FR) Гн Председател, доброто при животните е, че годините минават, а проблемите остават същите.
Например ние винаги споменаваме за капаните с челюсти, когато говорим за дивите животни, а въпросът за транспорта, отглеждането на животни и фуража винаги се подвига във връзка със селскостопанските животни.
Фуражът е класически случай - това е безразборна смесица, куп боклук.
Използват се антибиотици, кленбутерол, хормони на растежа, дори останките от други животни, и това е, в което се състои целият проблем със заразения фураж на Обединеното кралство от 90те години насам.
Днес обаче ни се казва, че епохата на нездравословната храна е отминала.
Имаше Директива 2002, произнасяне на Европейския съд от 2005 г., а сега има желание за помиряване на пазара и печалбата, което е наречено интелектуална собственост, с безопасността на потребителя.
И така, днес ние се оказваме въоръжени с регламент: използвайки класическия инструмент за етикетиране, всички компоненти ще бъдат обозначени в намаляващ порядък на теглото, ще има също и отворена декларация, приложение III и толеранс от +/-15 %.
Освен това, найлюбопитните от нас дори ще могат да поискат точния състав.
Остават само два големи въпроса.
Първият се отнася до внасяните животни, които не са етикетирани.
Гн Parish е тук, той проявява голям интерес към животните, пристигащи от Бразилия, които не са маркирани и на които са давали кленбутерол.
Ако става въпрос за безопасността на тези животни, ние не знаем много.
И остава големият въпрос за вносния фураж, а именно суровините, които пристигат от Американския континент от 60те години насам.
През 60те години те са идвали под формата на остатъци от производството на царевично нишесте - меласа, остатъци от маслодайни семена, - а днес е под формата на трансгенна соя от Аржентина, Парагвай и Бразилия, и трансгенна царевица от Канада и Съединените щати.
И това, осмелявам се да го кажа, се дължи на факта, че хората са против местните генетично модифицирани организми (ГМО), но не и срещу преселилите се ГМО.
Фактът е, че ние тук говорим за около две трети от фуража за нашите стада - това е истински здравен въпрос.
Единственият въпрос за европейската здравна сигурност прикрива поголемия въпрос за всеобщите рискове за здравето, дължащ се на споразумението Уругвай раунд и споразумението от Блеър хауз, което ни задължава да внасяме остатъци от маслодайни семена за две трети от нашите стада.
(EN) Гн Председател, искам да поздравя Комисаря и гн Graefe zu Baringdorf за отличната им работа и за доброто сътрудничество, което имахме.
Нека да кажа на последните двама оратори и на гостите, които са в галерията: моля ви, яжте спокойно храната си днес на обяд, защото ако трябва да вярваме на последните двама оратори, доколкото разбирам, никъде няма нищо безопасно за ядене.
Цялата идея на това законодателство е да осигури безопасност на храната, която ядем. Разбира се, това, което нашите животни ядат, е особено важно, защото ние ядем тях.
Аз зная, че това е много опростен подход, но точно затова сме сега тук.
Да, правили сме грешки през годините и аз ще бъда първият, който ще признае, че храненето на добитъка с месокостно брашно предизвика проблема със спонгиформната енцефалопатия по говедата (СЕГ), което беше неприятен момент за всички. Ето защо сега поставяме на разискване това законодателство.
Целият спор е за това дали трябва да има прозрачност и съставките да се означават върху етикета, защото именно това ще бъде върху него.
Доводът на производителите е дали трябва да слагат точните проценти, защото някой би могъл да промени възгледите си, да ги копира, и да направи абсолютно същия фураж.
Точно това е моментът, в който постигнатият компромис и работата, извършена от гн Graefe zu Baringdorf, Комисията и Съвета са толкова добри, защото сега ние сме стигнали до положение, при което наистина можем да се доверим на нашите фуражи.
Ако сте се вглеждали в последно време в проблемите, които имаме в Европа - а ние сме имали проблеми с фуража в различни страни - то не е защото системата за етикетиране и процесите са грешни, а защото компаниите са нарушили закона.
Затова ние трябва не само да гарантираме, че ще оправим този закон, но също така, че Комисията и държавитечленки ще провеждат наблюдение и проверки, за да се уверят, че не нарушават правилата, тъй като, повтарям отново, хората и потребителите трябва да имат доверие в нашата храна.
Искам да ви кажа, че европейската храна е съвсем безопасна, но ние никога не трябва да се отпускаме, за да сме сигурни, че нашите потребители са напълно удовлетворени, че това, което ядат, е безопасно.
Бих посъветвал нашите гости: моля ви, отидете и обядвайте добре и бъдете уверени, че храната ви ще бъде безопасна.
(PL) Гн Председател, Комисар, аз поздравявам от сърце гн Graefe zu Baringdorf за още един отличен доклад.
Усилията за опростяване на действащото законодателство в областта на търговията и употребата на фуражи и в областта на необходимата и допълнителна информация, поставена върху етикетите и включена в документите за превоза, са оправдана стъпка.
Опростяването на техническите разпоредби и разширяването на чисто административните разпоредби със сигурност ще окаже положително въздействие върху развитието на конкурентоспособността на сектора на фуража в Европейския съюз и на безопасността на храните, за което гн Parish току-що говори.
Аз съм убеден, че това предположение само по себе си е оправдано.
Въпреки това обаче, аз бих искал да обърна внимание на един въпрос, който може би е проблематичен.
Аз мисля, че задължението да се поставя телефонен номер, който не се таксува, върху етикетите на продукти на дребни и средни производители на фураж за домашни животни, е ненужно.
Въвеждането на такава разпоредба може да причини финансова тежест, която е прекалено голяма за тези дребни и средни производители, а повечето производители на фураж попадат в тези две категории.
Накратко, аз бих искал да подчертая, че ние трябва да се стремим да опростим цялата система на законодателството в областта на търговията и използването на фуражи.
При извършване на това трябва да се полагат грижи за безопасността.
Въпреки това въвеждането на противоречиви разпоредби, които водят до прекомерни разходи, може да окаже неблагоприятно въздействие именно върху тези малки предприятия, които произвеждат за местните пазари.
(FI) Гн Председател, Комисар, госпожи и господа, първо бих искал да благодаря на докладчика гн Graefe zu Baringdorf за задълбочената работа, която е извършил, в подготовка за настоящото разискване.
Безопасността на храните в Европейския съюз е била нарушавана от много кризи през последните години, като например СЕГ и няколко скандала във връзка с диоксини, последният от които през миналата есен.
Оказва се, че често пъти причини за кризите са фуражи, заразени поради небрежност, или дори престъпна дейност.
Този регламент за опростяване и изясняване на законодателството е добре дошъл.
Регламентът трябва да поддържа доверието на потребителите в цялата европейска хранителна верига.
Потребителите трябва да бъдат защитени и да знаят къде и как е произведена храната, която купуват.
Друга цел е правната защита на фермерите.
Те трябва да правят избор въз основа на етикета и да имат доверие в безупречното качество на фуража.
Производствените права на производителите също трябва да бъдат защитени, както каза порано гн Mulder.
В много държавичленки положението е под контрол, но регламентът, който предстои да приемем и който ще направи етикетирането поясно и ще улесни проследяването на произхода на фуража, трябва да гарантира, че нещата ще се оправят навсякъде в Европейския съюз и че ще се сложи край на разногласията, когато се стига до тълкуването му.
Въпреки това аз бих искал да посоча, че при този, както и при други регламенти, от изключителна важност е да се осъществи правилното им прилагане и наблюдение.
Ясните и точни правила няма да помогнат, ако не са съобразени с практиката.
При наблюдение на качеството на фуража е необходимо да се установи, че той е безопасен и годен за използване по предназначението си и че отговаря на правните изисквания.
Затова ние можем да подобрим безопасността на цялата хранителна верига и да защитим потребителите.
(IT) Гн Председател, Комисар, госпожи и господа, преди няколко години в Италия се твърдеше, че хранителни продукти, които фермерът смесва под навеса, следва да се считат за фураж и така първите навеси са започнали да се считат за фабрики за фураж.
Селскостопанските производители никога не биха могли да спазят сложните здравни изисквания на анализа на опасностите и контрол в критични точки (HACCP) и проследимостта, и затова са били принудени да купуват от истински фабрики за фураж храните, които са произвеждали във фермата в продължение на векове.
Тогава сме успявали да избегнем тази уловка.
Докладът, който разискваме днес, определя фуража, но не и фабриките за фураж.
За да не се обвинява отново Европа, трябва да е напълно ясно, че храните за добитъка, смесвани в помещенията на животновъдната компания, не представляват фураж, а само импровизирано смесване на храни и суровини, произведени директно на полето, и че селскостопанската фирма не е фабрика за фураж.
Може би това е предубедена позиция, но човек никога не може да бъде прекалено внимателен, когато тълкованията имат значително икономическо значение.
(EN) Гн Председател, като резултат от заразяването с диоксин в Република Ирландия, което докара големи загуби на невинните производители и преработватели в Северна Ирландия, ние обсъдихме нови мерки относно етикетирането на фураж.
Очевидният въпрос за мен е дали някои от тези предложения са спасили моите производители от днешните загуби?
За съжаление, отговорът е "не".
Те, разбира се, ще наложат поголяма прозрачност, и толкова подобре, но само по отношение на фуража в ЕС, даван на животните в рамките на ЕС, но не и по отношение на фуража, даван на животни, месото от които ние след това внасяме в ЕС.
Предоставянето на максимални подробности за точния състав на фуража е правилно и разбираемо, но ние не трябва да подценяваме правата на интелектуална собственост до такава степен, че да ги изпразним от съдържание.
В това отношение аз имам известни опасения относно аспектите на тези предложения.
Съставът на смесите е търговска тайна, съставена въз основа на години проучване и опит - затова трябва да се защити адекватно.
Аз вярвам, че петнадесет процентовата граница в точността на описанието ще бъде достатъчна.
Колкото до мен - не искам да видя как заводи за фураж в моя район, които са работили усилено и са инвестирали много, за да произведат висококачествен, но на повисока цена продукт, са мамени и как техните права на интелектуална собственост са нарушени от производители, действащи в поевтини производствени помещения в ЕС или извън него.
Аз вярвам, че този регламент няма да бъде използван неправилно и че с него няма да се злоупотреби в това отношение.
Да, фермерите имат право на максимална информираност относно съдържанието на фуражната смес, но в границите на запазване на жизнеността и бъдещето на заводите, от които купуват.
(NL) Аз бих искала да повторя всички поздравления, които вече бяха поднесени на докладчика.
Излишно е да се казва, че общественото здраве и здравето на животните трябва да бъдат в основата на законодателството за фуража.
Това се превръща в ясни правила относно употребата и етикетирането на суровини, които, разбира се, трябва да могат да се изпълняват, а не да водят до поголяма административна тежест или, както вече беше споменато, да застрашават правата на производителите на интелектуална собственост.
Ние ще продължим критично да наблюдаваме, но изглежда, че новият регламент ще отговаря на тези изисквания.
Искам да отбележа един момент във връзка с проверките.
И отново, ефективният контрол и санкциите за отделяне на пшеницата от плявата или ще изгради, или ще провали това законодателство.
Регламентът определя, че наказанията, които държавитечленки могат сами да прилагат, трябва да бъдат ефективни, съразмерни и разубеждаващи.
Аз бих призовала настоятелно Европейската комисия да наблюдава внимателно положението в близко бъдеще, за да се увери, че нещата стоят така във всички страни от Европейския съюз.
В крайна сметка неприемливо е една страна да бъде построга от друга.
Според мен отличен подходящ случай са присъдите с отложено изпълнение, които бяха дадени тази седмица, десет години след събитието, за скандала с диоксин в Белгия.
Накрая, ще спомена тема, която не може да остане незасегната, а именно, месокостното брашно.
След емоционалната реч на първия оратор от независимите членове на ЕП, аз ще се огранича с фактите.
Месокостното брашно е забранено от случая с кризата със СЕГ.
В случая с пилетата обаче това води до липса на животински протеин в техния фураж, което е доста различно от справедливата критика, че се разрушават ценни протеини.
Освен това животинският фураж представлява найголемият оперативен разход за петте милиона фермери животновъди в Европейския съюз, с който не е лесно да се започне.
Разбира се, ние не искаме да се върнем към положението, в което животинските протеини в рамките на един и същ вид накрая се озовават във фуража.
Канибализъм - никога повече!
Трябва да въведем тестове, за да овладеем добре положението.
Европейската комисия е посочила, че тези тестове могат да се осигурят през 2009 г., което означава, че месокостното брашно например би могло отново да се въведе по безопасен начин във фуража на пилета или прасета.
Бих искала да разбера от Европейската комисия кое е последното направено по този въпрос и какви мерки могат да се очакват в това отношение през следващата година.
(PL) Гн Председател, Комисар, качеството на хранителните продукти от животински произход (месо, яйца, мляко) и защитата на потребителите от храната с лошо качество е тема на Европейския съюз от много години.
За да бъдат продуктите от животински произход с добро качество, от основно значение са фуражите с добро качество - това е най-важният фактор - а така също и подходящите условия на живот за животните.
Повечето от съставките на фуражите се произвеждат от самото селско стопанство, но добавките, които се използват, са найчесто химични продукти.
Именно те са причина за найголемия спор.
Затова ние трябва да се борим за обявяване на точния състав на промишлените хранителни стоки.
Това няма нищо общо с правата на интелектуална собственост и тяхната защита.
Един продукт е защитен, само когато патентното бюро предостави сертификат за защита.
Когато не са тествани достатъчно, фуражни добавки могат да бъдат вредни за нашето здраве, въпреки че осигуряват найдобро развитие и найдобър външен вид на продукта.
Един фермер няма достатъчно условия да тества добавките и може да разчита само на информацията, предоставена от производителя.
Трябва да си спомним за спонгиформната енцефалопатия по говедата (СЕГ) и резултатите от добавянето на месокостно брашно към фуражите.
Промишлеността е готова на всичко за печалби.
Ето защо аз подкрепям доклада на гн Graefe zu Baringdorf в неговата цялост.
(PL) Гн Председател, надявам се, че предложенията, съдържащи се в компромисния пакет, който разискваме днес, ще доведат до опростяване на разпоредбите в областта на търговията с фуражи и че при това положение те ще повишат конкурентоспособността на сектора на фуража в Европейския съюз.
Аз също така се надявам, че новите правила няма да увеличат разходите за дребните и средните производители на фуражни смески.
Когато се обсъжда въпроса за етикетирането трябва да се помни, че често проблемът не е липсата на информация върху етикета на продукта, а липсата на разбиране от страна на обикновения потребител.
Толкова много информация върху етикета може всъщност да попречи на купувача, когато прави избора си.
От една страна, ние трябва да гарантираме на нашите граждани достъп до информация, докато, от друга страна, трябва да защитаваме правата на интелектуална собственост на производителите.
Аз подкрепям идеята за разработване на списък на съставките, които не трябва да се дават на животните.
Едно нещо е сигурно - ние не можем да позволим скандалите, свързани с храната, да се повтарят.
Ирландското свинско месо, заразено с диоксини, или меланинът в млякото от Китай са примери за случаи, каквито не трябва да има.
Ние трябва да попитаме защо системата за наблюдение не е действала правилно и защо се е появило заразяването.
Следователно системата на наблюдение изисква поголям надзор.
Процедурите трябва да са прозрачни и недвусмислени.
Глобите за неспазване на системата за наблюдение или за нарушението й следва да бъдат високи, защото са свързани със здравето на човека.
Независимо от инцидента в Ирландия, аз искам да изразя своята увереност, че фермерите и производителите в Европа поддържат найвисоките стандарти в света.
Нашата храна се характеризира с призната репутация и качество.
Храната в Европа е безопасна.
(DE) Гн Председател, Комисар, нека да започна с изразяване на найсърдечна благодарност към нашия докладчик гн Graefe zu Baringdorf.
Не само в този доклад, но и в продължение на много години в миналото той винаги е следвал ясна линия, която е целяла да постигне това, което постигнахме днес - създаване на яснота за фермерите и поставяне на ясни изисквания при пускането на фураж на пазара и употребата му.
Днес обсъждаме втората стъпка и тя все повече се изяснява.
Комисар, снощи обсъждахме първата стъпка - производството.
Аз бих искала да се върна на нея.
Видът на производството и видът на контрола на производството са найважните предпоставки за този доклад, за да може в крайна сметка да се гарантира, че ние имаме здравословен, безопасен фураж, от който да произвеждаме здравословна и безопасна храна.
Аз бих искала да повторя моето убеждение, че предприятия, които произвеждат също храна, за да правят фураж, трябва да бъдат подлагани на подобра и щателна проверка, че концепцията за анализ на опасностите и контрол в критични точки (HACCP) трябва да се изисква като основа за одобрение - може би за одобрение из цяла Европа -тъй като това също е въпрос и от вчерашните, и от днешните ни разисквания.
Ние се нуждаем от едни и същи мерки за контрол за едни и същи рискове в рамките на целия Европейски съюз.
Въпреки че никога злоупотребите не могат да бъдат изключени, настоящият доклад, а така също и вчерашният, положиха добра основа за сигурност, без да се стига до войнственост.
Още един много важен момент в днешния доклад е това, че се поучихме от събитията след кризата със СЕГ и че сега вече знаем, че много малко неща могат и трябва да бъдат извършвани по различен начин.
Аз искам да изкажа повторно благодарността си към нашия докладчик, който изнесе добър доклад именно днес, извън всички наши разговори тук.
Надявам се, че ще получи сто процентова подкрепа от този Парламент.
(FR) Гн Председател, отличният доклад на нашия колега, когото аз поздравявам, по който доклад ние ще гласуваме днес, е важен, защото европейският сектор на фуражите е един от основните ни селскостопански сектори както по отношение на производството, тъй като той отговаря за половината селскостопанско производство вътре в Европейския съюз - 120 милиона тона, така и по отношение на оборота - около 50 милиарда EUR.
Всъщност, в Европейския съюз има 5 милиона фермери и около 60 милиона домакинства, притежаващи домашни животни.
В миналото Европейският съюз се е справял с редица здравни кризи, което означава, че днес ние трябва да бъдем побдителни по отношение на прозрачността, за да отговорим на очакванията не само на фермерите, но също и на потребителите.
Разпоредбите, посочени в настоящия доклад, имат предимството, че поставят минимална цена за производствата и голяма полза за потребителите, които обръщат все поголямо внимание на качеството на купуваните от тях стоки.
Приемането на настоящия доклад ще даде възможност за ограничаване на рисковете чрез гарантиране на стоки с подобро качество, подобро наблюдение и подобро информиране на фермерите, а оттам - и на потребителите.
Днес, с разрастването на международната търговия, от жизнена важност е да се засилят всички системи на превенция, за да се гарантира, че здравните кризи, които сме изживявали в миналото, няма да се повторят отново.
Настоящият доклад е успял да примири правото на информация, което строго определя хранителните елементи, които трябва да се появят върху етикета, с правото на интелектуална собственост, което е толкова важно за запазване на конкурентоспособността на нашите производства.
Аз мисля, че производителите всъщност трябва да бъдат задължени да дават незабавна нотификация за употребата на всяка нова суровина при производството на фураж, за да се гарантира прозрачност и да се подпомогнат проверките, извършвани от компетентните органи.
Включването на процедура по спешност, която дава възможност за включване на нови опасни съставки в списъка на забранените материали, е от решаващо значение.
По същия начин, предоставянето на възможност на фермерите да отправят въпроси към компетентния национален орган или към Европейската комисия в случай на съмнение относно неправилно твърдение дава възможност за подобър контрол на системата и защита на потребителите като същевременно се запазва честната търговия.
Затова аз искам да предложа пълната си подкрепа за този отличен доклад, тъй като опитът показва, че едно правило за етикетирането на фураж, при което като приоритети се извеждат качеството, прозрачността, проследимостта и наблюдението, е най-добрият начин за предотвратяване на бъдещи здравни кризи в Европа.
(EN) Гн Председател, искам да благодаря на докладчика за този доклад, който е много добре направен и дава отговор на въпроса на Съда относно защитата на правата на фермерите и правата на производителите на фураж, който те купуват.
Аз подкрепям идеята, че правата на интелектуална собственост заслужават да бъдат защитени.
Ние не можем да допуснем формулите да бъдат копирани от оператори, които идват на пазара и си отиват, така че в това отношение докладът е успешен.
Въпросът за операторите измамници беше повдигнат на разискването тази сутрин.
Истината е, че ние можем да контролираме промишлеността, само ако държим под контрол онези, които не спазват правилата.
Това може да се постигне чрез редовни наблюдения, проверки и контрол на всеки пункт по пътя.
Снощи ние много енергично разисквахме това в Парламента и аз се зарадвах когато чух, че ще бъдат направени подобрения.
Накрая, нека спомена като поважен момент променливостта на цените на стоките.
Комисарят за селското стопанство се присъединява към нас.
Това е важен въпрос за фуражната промишленост и за фермерите и е въпрос, с който ние трябва да се заемем.
(EN) Гн Председател, на първо място аз приветствам този доклад и искам да поздравя докладчика, който трябва да бъде похвален за него и за усилената работа.
Ние наистина се нуждаем от прозрачност и трябва да знаем какво съдържа комбинираният фураж - по този въпрос няма съмнение.
Нямам нищо против дадена компания да запази в тайна обектите с права на интелектуална собственост.
Последните събития в Република Ирландия обаче във връзка с проблема с диоксина показват много ясно на всички ни необходимостта от контрол.
Фермерите може да имат възможно найвисоките стандарти на животновъдство и да вършат всичко правилно, но, както видяхме с очите си, всичко може да бъде загубено, когато събития, излезли далеч извън контрол, разрушават цялата им добра и усилена работа.
Днес е добър ден за Парламента и той показва какво можем да постигнем чрез сътрудничество.
Може би той също ни показва какво можем да постигнем в селското стопанство за подоброто бъдеще на фермерите в целия Европейски съюз.
Радвам се, че тази сутрин комисарите Fischer Boel и Vassiliou са тук, защото е много важно да подчертаем сериозната опасност за фермерите в Северна Ирландия - осем фермера в този момент губят всичко, защото местният парламент не е бил подготвен да ги подкрепи.
(DE) Гн Председател, Комисар, госпожи и господа, бих желала да започна като благодаря на нашия докладчик гн Graefe zu Baringdorf, тъй като той успя на първо четене да постигне компромис, който да удовлетворява всички.
Оказа се също възможно защитата на потребителите и безопасността на храните да се синхронизират с необходимостта от защита на интелектуалната собственост.
Животновъдите трябва да са сигурни, че храната, която използват, отговаря на описаното на етикета.
Некачествените стоки във фуражната промишленост са причина за големи икономически загуби в областта на селското стопанство и не само в него.
Още веднъж благодаря, гн Graefe zu Baringdorf.
(EN) Гн Председател, искам да направя две кратки уточнения.
Първо, да, потребителите и животновъдите разчитат на ясни и точни обозначения на етикетите и аз подкрепям предложеното от докладчика изменение, с което на производителя се дава право да откаже да предостави информация, ако той/тя може да докаже обосновано, че това би нарушило правата му/й върху интелектуалната собственост за всяка фуражна суровина, чието съдържание е 2 % или помалко.
Спешно се нуждаем от повече инвестиции за развойна дейност найвече за фуража на преживните животни, за да се намалят емисиите от метан и азотен оксид.
Второ, не беше ли отдавна времето, когато определяхме отправни точки за действие с цел справяне с наличието на малки количества ГМО във фуража в сравнение със сега съществуващия режим на нулева толерантност, който води до престъпно, безразборно изхвърляне на доставки от фураж и зърнени храни и до престъпно несъразмерни санкции?
Имам предвид, разбира се, наличието на предварително одобрени от Европейския орган за безопасност на храните (ЕОБХ) генно модифицирани организми, така че оценката на риска да е изцяло съобразно дефиницията или може би ГМО, за който няма ограничения в друга юрисдикция.
(DE) Гн Председател, Комисари, нямам какво да добавя относно съдържанието, тъй като вече бе казано достатъчно по този въпрос.
Искам да благодаря на докладчика, който отстояваше твърдо позициите си по време на тристранния диалог.
Този доклад измина дълъг път.
Както знаем, Европейският съд излезе с решение, последвано от ясна и открита дискусия.
Имахме възможност да обсъдим този въпрос в подробности, тъй като докладчикът, гн Graefe zu Baringdorf, показа, че може да се намери задоволително решение за кратко време, дори да се постигне съгласие на първо четене.
От 1994 г. насам на няколко пъти съм кръстосвал шпаги с него, но винаги сме работили добре заедно и още веднъж искам да му благодаря.
(DE) Гн Председател, времето ми за изказвания свърши, но имам да допълня някои неща.
Ако сега приемем ново европейско законодателство за фуражите тук, в този Парламент, което вероятно ще стане с голямо мнозинство, и Съветът приеме това законодателство, ще сме постигнали нов стандарт за високо качество в Европа.
Бих искал да помоля тук присъстващите двама комисари да държат на тези европейски стандарти и при вноса на фуражи и храни в бъдеще.
За да може Европа да се изправя пред световната конкуренция, е необходимо да се прилагат едни и същи стандарти и за вноса.
Ето защо Комисията трябва също така да настоява нашите европейски стандарти да станат част от преговорите на Световната търговска организация и да се превърнат в световен стандарт - тогава няма да се страхуваме от световната конкуренция.
Гн Председател, бих искала да благодаря на всички за забележките и да отговоря на някои от тях.
Първо, относно въпроса за безопасността на фуражите - тя е гарантирана чрез списък от суровини, забранени за ползване при фуражите, който се съдържа в предложението.
Комисията ще разширява този списък винаги, когато е убедена, че е необходимо той да бъде допълван.
От друга страна, бих искала да ви напомня, че има огромен списък, в който се определя максималното съдържание на замърсители, като например опасни микротоксини, тежки метали и диоксини, който се прилага съгласно директивата за нежелани вещества в храните за животните от 2002 г.
Бих се съгласила с всички онези, които, както потвърдих, казаха, че европейската храна е безопасна.
По време и на снощното ни обсъждане споменах, че законите и регламентите ни са толкова добри, колкото ги направим. Ето защо трябва да останем бдителни и да проследим дали държавитечленки, търговците на фуражи и самата Комисия гарантират, че всички изпълняват задълженията си във връзка с осигуряване на наистина добро законодателство, което да се прилага в действителност.
Последният инцидент с ирландското месо подчертава необходимостта от строго прилагане на правните изисквания и от контрол и моите служби ще продължат да проучват възможностите за поголяма ефективност в това отношение.
Убедена съм, че с влизане в сила на новите правила, регулирането на пазара на фуражи ще се подобри значително в интерес както на производителите, така и на потребителите.
Накрая, но не на последно място, бих искала още веднъж да благодаря на докладчика за отличната работа и на всички членове на Парламента за конструктивната и позитивната роля за постигане на съгласие по тази важна инициатива.
Гн Председател, Комисари, искам да изкажа благодарността си за многото мили думи, казани днес.
Вярвам, че това е един добър доклад.
По въпроса относно това дали незаконната дейност може да бъде прекратена, настоящият доклад не може да се справи с това, разбира се, но поинтензивните проверки могат да предотвратят подобни дейности.
Престъпната дейност винаги се фокусира там, където вижда възможност, където намира пролуки, а сега имаме възможност да запушим тези пролуки в някои области.
Надявам се, както каза гн Nicholson, че фуражната промишленост и животновъдите ще разберат, че има какво да се защитава, че се сформира общност, която се обявява против това да се освобождаваме от токсичните вещества чрез фуража.
Сигурен съм, че и това ще ограничи незаконната дейност.
Искам още веднъж да подчертая, че ние не създаваме отделно направление за интелектуалната собственост, а поскоро се позоваваме на законодателство, което вече е в сила и се прилага в тази област.
Не искаме да позволим задължението за предоставяне на информация да се крие зад тези права върху интелектуалната собственост.
Ето защо това споразумение е добро.
Позволете ми да завърша като изкажа благодарност към докладчиците в сянка.
Тук също имаше спорове, разбира се (в крайна сметка всички в този Парламент са на различно становище), но се надявам, че създаденото впоследствие от нас сега се радва на всеобща подкрепа.
Бих искал да благодаря също и на административния екип към комисията ни - в случая на гн Emmes, - който извърши огромна подготвителна работа.
Макар ние членовете на Европейския парламент винаги да имаме основна роля в областта на политиката, в административната област трябва да можем да се обръщаме за помощ за извършването на тази работа.
Тук отново постигнахме успех.
Бих искал да добавя, че при прилагане на процедура за съвместно вземане на решение парламентарната дейност е забавна.
Винаги се е твърдяло, че постигането на съвместно решение в областта на селското стопанство ще бъде много потрудно и ще отнеме много време.
Както видяхме, това не е вярно. При добра работа, правилно схващане на проблемите, сериозна подготвителна работа и добри политически опоненти нещата могат да се решават много бързо.
Мисля, че това е доказателство, че експертните становища на Европейския парламент могат да бъдат полезни и да спомогнат за задвижването на доброто законодателство.
Разискването приключи.
Гласуването ще се проведе днес от 12,00 ч.
Действия за информиране и насърчаване, свързани със селскостопанските продукти на вътрешния пазар и в трети страни (разискване)
Следващата точка от дневния ред е доклад от гн Dumitriu от името на Комисията по земеделие и развитие на селските райони относно предложението за регламент на Съвета за изменение на Регламент (ЕО) № 3/2008 относно действията за информиране и насърчаване, свързани със селскостопанските продукти на вътрешния пазар и в трети страни - C6-0313/2008 -.
Радвам се, че имаме възможност да разискваме на пленарно заседание въпрос, който е важен не само за селскостопанския отрасъл на Общността, но и за конкурентоспособността на икономиката в Европа като цяло.
Във време, когато икономиките ни страдат в резултат от глобалната криза и когато е задължително да се увеличи търсенето на селскостопански продукти, изменението на Регламент № 3/2008 относно действията за информиране и насърчаване, свързани със селскостопанските продукти на вътрешния пазар и в трети страни ни предлага допълнителна възможност за подкрепа на селскостопанските производители и в поширок смисъл на икономиката на ЕС.
Регламент № 3/2008 на Европейския съвет, който обединява текстовете на Регламенти № 2702/1999 и 2826/2000, допълва новите политически подходи на Европейската комисия, целящи да се опрости законодателството, като същевременно се облекчат административните процедури в европейските институции.
На базата на този регламент Общността може да предприеме действия за предоставяне на информация за някои селскостопански продукти на вътрешния пазар и на пазарите на трети страни, като успоредно с това може да запази спецификата на мерките, съобразно пазара, на който се прилагат.
Тази политика осигурява възможност да се отговори на реалната нужда на държавитечленки да рекламират селскостопанските си продукти - найвече ползите по отношение на качеството, хранителната стойност и стандартите за безопасност на храните както сред европейските потребители, така и сред потребителите от други държави.
Тя също така спомага за откриването на нови пазарни ниши и има стимулиращ ефект върху инициативите от страна на държавния и частния сектор.
Предложените от Европейската комисия изменения имат за цел да осигурят възможност заинтересованите държавичленки да изготвят подходяща програма, в случай че организациите, ангажирани с изготвянето на предложенията, не желаят да представят програми, които да се прилагат в трети страни.
В резултат държавитечленки ще могат да разширят приложното поле на търсените чрез тези програми мерки, както и да потърсят съдействие от международни организации при прилагането им.
Обсъжданият от нас проектодоклад предлага някои допълнения и адаптации към предложението на Комисията, необходими с оглед изясняването и допълването на логиката на регламента.
На първо място предлагаме да се въведат консултации с професионални асоциации и организации, действащи в съответните отрасли на държавитечленки, участващи в процеса на изготвяне на програми за информиране относно селскостопанските продукти на вътрешния пазар и в трети страни.
Предвид експертните познания и важната роля на тези асоциации и организации за осигуряването и контрола на качеството, консултациите с тях са от изключителна важност.
В същото време допринасяме за това тези програми да бъдат изготвяни въз основа на оценката за необходимостта от тях и да се прилагат своевременно като се гарантира, че средствата се изразходват ефективно по програми, съответстващи на целта за популяризиране на продуктите на Общността.
Предлагаме също така да се разширят областите, в които на международните организации да се възлага прилагането на програми за информация в трети страни.
Действията по разпространението и рекламата също са важни за сектора на виното, както в рамките на вътрешния пазар на ЕС, така и в трети страни.
В този сектор, както и в сектора на зехтина и трапезния зехтин, съществуват международни организации (като Международната организация за лозата и виното), които могат да гарантират прилагането в трети страни на програмите, предложени от държавитечленки, като по този начин ги запознават с характеристиките и предимствата на качествените вина със защитено наименование за произход и със защитено географско указание в трети страни.
Друго изменение, което ви предлагаме, цели да се повиши процента на съфинансиране на ЕС от 60 % на 70 % във време, когато е все потрудно за малките производители да си осигурят финансиране поради финансовата криза.
Без каквато и да е финансова подкрепа те рискуват да изпаднат в несъстоятелност, тъй като нямат достатъчно средства да популяризират продуктите си и са изправени пред спада на търсенето на пазара.
Крайната цел на всички тези предложения е да се стимулира пазарното търсене, за да се повиши производството и да се подкрепи европейската икономика като цяло.
Постигането на тази цел ще ни помогне да преживеем трудните времена, в които се намираме в момента.
Качеството на селскостопанските и хранителни продукти на ЕС е предимство, което трябва да използваме, за да осигурим конкурентна европейска икономика и повисоки доходи за производителите.
Надявам се, че препоръките, които ще приемем, ще започнат да се прилагат от Европейската комисия и от държавитечленки възможно найскоро, защото не можем да си позволим да губим време предвид обстоятелствата, поконкретно европейските граждани са засегнати от ефектите на изключително сериозна икономическа рецесия.
Предложените мерки очевидно няма да решат всички проблеми, свързани с предлагането и рекламирането на селскостопанските продукти и храни на Общността.
Опростяването на бюрократичната процедура по регистриране на традиционни продукти, въвеждането на етикет с надпис "произведено в Европейския съюз" и разрешаването на проблемите с вноса на продукти с пониско качество от трети страни и със стандартите за безопасност са само някои области, които трябва да разгледаме, за да увеличим пазарния дял на продуктите на Общността.
Благодаря за вниманието. Очаквам вашите коментари и въпроси.
гн Председател, първо бих искала да благодаря на докладчика гн Dumitriu и на членовете на Комисията по земеделие за отличния доклад относно предложението на Европейската комисия относно действията за информиране и насърчаване, свързани със селскостопанските продукти на вътрешния и външния пазар.
Искам да подчертая важността на въпросите, които се разглеждат в този доклад.
Мисля, че всички сме съгласни, че популяризирането на европейските селскостопански продукти е много важно както във вътрешен, така и във външен план.
Убедена съм, че търговията със селскостопански продукти ще продължи да се разраства в бъдеще, дори да трябва да признаем, че в момента изпитваме затруднения поради икономическата криза.
Въпреки това ще има големи възможност за европейските ни продукти на пазарите в трети страни и нашата кампания за популяризирането им трябва да помогне на европейските производители да изследват тези нови пазари.
Преди да премина към съдържанието на доклада, нека посочим фактите. През 2008 г.
Комисията прие 42 програми за вътрешния пазар и за тези в трети страни, чиито бюджет за период от три години възлиза на 128 милиона EUR.
Съгласно правилата половината от тази сума тогава трябваше да се финансира от Общността.
Целта на Комисията е да даде възможност на държавитечленки да стартират програми, финансирани съвместно с Европейския съюз, в трети страни, както бе посочено от докладчика, защото днес такава възможност съществува само за вътрешния пазар.
Трябва също така да се осигури възможност тези програми да се изпълняват от международни организации.
Трите найважни изменения, предложени от докладчика и колегите му, са, както следва: първо, да се задължат държавитечленки да провеждат консултации с търговски асоциации във връзка с предложените програми; второ, да се посочи, че изпълнението на тези програми от международни организации не е възможност, запазена единствено за Международния съвет за зехтина, а възможност, която съществува по принцип (например както беше споменато тук, днес, и за сектора на виното); а от гледна точка на бюджета, да се увеличи процентът на съфинансиране.
По отношение на тези изменения искам да подчертая, че държавитечленки всъщност наистина се консултират с търговските асоциации, за да се уверят, че имат подкрепата на производителите.
Предпочитам това партньорство да продължи да съществува на доброволни начала.
Споменах Международния съвет за зехтина само като пример, във връзка с проведените напоследък обсъждания за целия сектор на зехтина.
Не изключвам, разбира се, другите международни организации като Международната организация за лозата и виното.
По отношение финансирането на бюджета, разбира се, тече обсъждане относно степента на съфинансиране от Общността, но ние обсъдихме този въпрос при обединяване на двата регламента за информиране и насърчаване през 2008 г. и следователно не мисля, че има нужда отново да обсъждаме този въпрос.
Искам да се възползвам от възможността да кажа, че когато се споразумяхме за реформите в сектора на виното, ние отчетохме важността за популяризиране на нашите продукти на пазари в трети страни.
Ето защо в интерес на подоброто и поразумното изразходване на бюджета за виното ние предложихме всяка година да се заделят по 120 милиона EUR за рекламиране на винарската ни продукция като отделен бюджетен ред.
Тъй като държавитечленки - и особено новите държавичленки - не желаят да бъдат в позиция, в която, ако не похарчат заделените по този начин средства, ги губят, включихме тези 120 милиона EUR в национални пакети, така че държавитечленки сами да вземат решение.
Във всеки случай това е ясен сигнал, че Общността е заинтересована и отчита важността за популяризиране на европейските продукти.
С нетърпение очаквам днешното обсъждане.
от името на групата PPE-DE. - Уважаеми гн Председател, уважаема г-жо Комисар, уважаеми колеги, бих искала да поздравя докладчика, г-н Dumitriu, за неговия обективен доклад, който отразява реалните нужди на сектора в Общността за насърчаване на европейските производители.
В доклада са заложени мерки, които ще допринесат за разкриването на нови пазари и за реализиране на селскостопанската продукция на нашите фермери.
Тази политика отговаря на действителните потребности на държавитечленки, които желаят да популяризират селскостопанското си производство както сред потребителите в Общността, така и сред тези в трети държави.
Много добра възможност е да се постави акцентът върху качеството, хранителната стойност, методите на производство и безопасността на произведените храни.
Подкрепям предложението на докладчика да се даде възможност на заинтересованите държави да предложат програми за информиране за трети страни, ако те са лишени от тази възможност.
Това изменение ще позволи на европейските страни да разширят приложното поле на действията, предвидени в тези програми, и да поискат помощ от международни организации за прилагането им.
Смятам, че в процеса на изработване на тези програми следва да се отчита важната роля на асоциациите и браншовите организации в отделните страни, които имат обективен поглед върху случващото се в отделните браншове.
Трябва да отбележим и значението на някои международни организации в насърчаването на спецификата и предимствата в хранителните продукти, специфични за определени райони в Европейския съюз.
Подкрепям предложението на докладчика процентът на финансовото участие на Общността да бъде увеличен, за да се предостави допълнителна помощ за проектите, подбрани от държавитечленки.
Призовавам ви да подкрепите доклада на гн Dumitriu.
Гн Председател, Комисар, бих искал да поднеса искрените си поздравления на гн Dumitriu за отличния доклад - продължение на изготвените порано доклади, в които говорихме за популяризирането и за разпределянето на средствата за рекламиране на стоките на Европейския съюз в трети страни.
Действията за информиране и насърчаване, свързани със селскостопанските продукти на вътрешния пазар и в трети страни, играят важна роля при изграждане на положителен имидж на марката "произведено в Европа".
Това е нещо, което повтарям отдавна, като подкрепям активно опитите да се опрости цялата система за предоставяне на информация и за насърчаване.
В изказванията си непрекъснато съм подчертавал необходимостта от популяризиране на марката "произведено в Европа" на пазарите в трети страни, а това важи с особена сила днес предвид съществуващите формални и законови условия.
В съответствие с декларацията от шестата министерска среща на Световната търговска организация в Хонконг използването на всички форми на субсидиране на износа и установените практики за прилагане на еквивалентни мерки при износа ще бъдат премахнати през 2013 г.
С оглед сложността на организиране на рекламните кампании на пазарите в трети страни и повисоките разходи за прилагането на такива мерки в много отдалечени райони, поспециално в Азия и Америка, механизмът за стимулиране на тези насърчителни дейности не събуди интереса на търговските организации.
Предложението на Европейската комисия позволява дейността им да бъде стимулирана.
Програмите за популяризиране, провеждани от държавитечленки, дават възможност на предприятията да работят съвместно в случаите, когато не са успели да изпълнят или да финансират тези дейности сами.
Въпреки това усилията за увеличаване на дела на финансиране на такъв тип проект от Комисията трябва да продължат.
Като пример ще посоча Съединените американски щати, където средствата за дейности, свързани с популяризиране на продуктите, надхвърлят неколкократно тези, заделени за виното и за рекламирането на други продукти в целия Европейски съюз.
Относно либерализацията на търговските потоци от селскостопански продукти създаването на инструмент за подпомагане рекламата на продуктите на Общността може да бъде единственото средство, което да съответства на рамковото споразумение в областта на селското стопанство към изготвената от Световната търговска организация Програма за развитие от Доха.
Популяризирането на марката "произведено в Европа" дава възможност за поддържане на конкурентоспособността и в подалечна перспектива дори за засилване привлекателността на европейските селскостопански и хранителни продукти и за разширяване на пазара им.
Бих искал да благодаря на Комисията, че е включила тези мерки, за които многократно сме говорили в този Парламент, и найвече за мерките за намаляване вноските на търговските организации от 20 % на 10 % и за увеличаване на средствата за рекламна дейност.
Гн Председател, Комисар, съгласен съм с вас, че рекламата е нещо важно и все пак тя не е резултат само от професионални действия, но също и от събития, случващи се в районите на произход на хранителните продукти.
Когато светът ни свързва със спонгиформената енцефалопатия по говедата, т.е. болестта луда крава, или сега, когато се изземват продукти заради проблема с диоксина, който също се разпространява по света, и когато в световните телевизионни новини се показват милионите изклани болни говеда, това също е вид реклама, но негативна.
Трябва да внимаваме и да избегнем противоречията тук.
От една страна, говорим за добрите продукти, а, от друга, имаме неблагоприятни доклади - ние работим по тези въпроси, както се видя от проведеното сега разискване и от направените заключения.
Ако искаме да рекламираме навън - да, наистина имаме основания да го направим, тъй като предлагаме добри продукти - аз не бих искал това да бъде обща реклама, а реклама, разкриваща европейското разнообразие.
Както знаете в Германия имаме ситуация, при която Федералният конституционен съд излезе с решение за задължително данъчно облагане на някои видове задължителна реклама.
В него се казва, че реклама, в която не се посочват отделните качества на продукта, не повишава продажбите и поради това отделните производители трябва да могат да рекламират своите продукти.
В допълнение, все поважно е не само в Европа, но и извън нея да се описва не само качеството на крайния продукт, но и това на производствения процес.
Какво е положението с опазването на животните, околната среда, съставките, структурата на животновъдството, със справедливата търговия?
Всички тези критерии, които не засягат непременно крайния продукт, стават все поважни за потребителите.
Ето защо тази информация също трябва да бъде част от рекламата и трябва да разберем, че това ще допринесе за подобряване репутацията на Европа в световен мащаб.
Гн Председател, Комисар, госпожи и господа, трябва да имаме предвид, че е важно да се подобрят условията и да се увеличи подкрепата за дейностите за информиране и насърчаване, свързани със селскостопанските продукти, както в Европейския съюз, така и в трети страни и да се разшири обхватът на предложенията, представени от Европейската комисия.
Ето защо ние подкрепяме предложенията на докладчика и на Комисията по земеделие и развитие на селските райони, и поконкретно тези, насочени към посериозна намеса и укрепване ролята на търговските организации, действащи в съответния отрасъл, като се имат предвид правомощията и значението им за осигуряването и контрола на качеството, включително на асоциациите и организациите на държавитечленки, изготвящи програмите, както и за увеличаване финансовото участие на Общността.
Важно е, че се предоставя допълнителна помощ, особено за проекти, избрани от държавитечленки.
По същия начин вярваме, че действията за насърчаване и реклама в трети страни трябва да имат благотворно въздействие и за други продукти освен за зехтина и маслините, найвече за виното, ползващо се със защитено наименование за произход или със защитено географско указание.
В тази връзка ще спомена също и важната роля на асоциациите на земеделските стопани и найвече на производителите на вино и други асоциации на малки и средни стопанства, чието съществуване е от изключително значение за гарантиране потока от продукция на селскостопанските производители, които не биха могли да оцелеят, ако разчитат само на себе си.
Още веднъж искам да призова към поширока подкрепа за тези организации на земеделските стопани, за да могат да изпълнят своята роля за насърчаване на семейните ферми и за рекламиране на произвежданите от тях висококачествени селскостопански продукти, гарантиращи здравословно хранене за населението на нашите държави.
Ето защо ние ще гласуваме в подкрепа на този доклад.
Гн Председател, Комисар, Европейският съюз е важен износител на множество селскостопански продукти, но бъдещето на селското стопанство на ЕС ще зависи от потреблението на вътрешния пазар, а стимулирането му би могло да донесе ползи на селскостопанските производители, на потребителите и на икономиките като цяло.
В много държавичленки потреблението на здравословни хранителни продукти не е много голямо и е желателно делът му да нарасне посредством предоставяне на повече информация и популяризирането на тези продукти.
Важно е обаче селскостопанските производители в ЕС, и поспециално малките и средни стопанства, които са 95 % от всички ферми, да извлекат ползи от обсъжданите програми.
Тези програми трябва да обогатят познанията на потребителите за здравословното хранене и в същото време да оставят избора на тях.
Ето защо си заслужава да се предприемат следните стъпки: да се организират консултации със специалисти в областта на здравословното хранене и да се обучат търговците, които също трябва да играят ролята на консултанти за потребителите по отношение на здравословното хранене.
Доброто представяне на информацията относно ползите за здравето от рекламираните продукти и за начина, по който те се произвеждат е изключително важно.
Информацията на етикетите на храните е недостатъчна.
Тази програма може да бъде застрашена от рекламирането на храни, произвеждани масово от големите корпорации, разполагащи с възможности за изготвяне на ефективни програми и с найдобри специалисти.
Няма ли това да дискредитира производството на висококачествени хранителни продукти?
Изключително важно е да се изписва четливо датата на годност върху продуктите, тъй като обществото все повече се интересува от цялата информация, която може да се намери на етикетите на продуктите.
(RO) Преди всичко бих искала да поздравя моя колега за усърдната работа, която свърши като докладчик във връзка с опростяване на законодателството на ЕС с цел намаляване на административната тежест - това бе нещо наложително.
Мерките за предоставяне на информация, предприети от Европейския съюз, са в отговор на действителната потребност, която изпитват държавитечленки във връзка с рекламиране на селскостопанските си продукти както сред европейските потребители, така и сред потребителите в други държави, найвече по отношение на качеството и хранителната стойност на продуктите, както и на безопасността на храните и безопасните методи за производство.
Като докладчик за качеството ценя високо конкурентоспособността на европейските ни продукти.
Това законодателно изменение ще даде възможност на заинтересованите държавичленки да предлагат програми за информация, включително когато няма предложени програми за трети страни.
В резултат от това изменение държавитечленки ще имат възможност да разширят приложното поле на мерките, заложени в тези програми, и да потърсят съдействие от международни организации за прилагането им.
Процентът на финансовото участие на Европейския съюз трябва да бъде увеличен, за да се осигури допълнителна подкрепа за избраните от държавитечленки проекти, по време на цялостно затягане на условията, при които националните органи и организации се опитват да получат средствата, които трябва да допринесат за съфинансирането.
Подкрепям идеята организацията, натоварена с изпълнението на избраната програма, да бъде международна, особено когато програмата има за цел да популяризира сектора на зехтина и трапезния зехтин, както и сектора на виното, ползващо се със защитено наименование за произход или със защитено географско указание, в трети страни.
Същевременно трябва да отчитаме важната роля на професионалните асоциации и организации, функциониращи в съответните сектори на държавитечленки, за изготвянето на програмите за информиране относно селскостопанските продукти.
В заключение, искам да благодаря на докладчика и особено на Комисар Vassiliou, тъй като тя прие всички предложения в този доклад.
(IT) Гн Председател, госпожи и господа, през последните няколко месеца и преди всичко през този мандат на Парламента станахме свидетели на устойчивото отслабване на непосредствената подкрепа за нашите земеделски стопани и на правилата, използвани за предпазване на нашата промишленост от евтин внос от държави извън ЕС, за да се освободят ресурси, необходими за посрещане на новите предизвикателства на хилядолетието в областта на околната среда, икономиката и социалната сфера и за постигане на съответствие с международните търговски споразумения.
Като член на Комисията по земеделие и развитие на селските райони и найважното като представител на държава, призната на световно равнище по отношение на качеството на селскостопанската си продукция, мислейки си за зехтина, виното и сирената, не мога да не одобря всяко действие, което Комисията би предложила, за да се запази високото качество на европейската продукция и да се рекламира, където е възможно, продажбата на тази продукция както на вътрешния, така и на външния пазар.
Тази програма за информация всъщност е особено важна, тъй като е насочена към това европейските и другите потребители да разберат, че нашата продукция не се конкурира с поевтина продукция от други страни, а поскоро, че тя предлага алтернатива по отношение на качество и производствени методи, съобразени с екологичните и социални стандарти и с тези, свързани с хуманното отношение към животните, което от своя страна е в полза на здравето на хората.
Законодателството, което гласуваме в този Парламент всеки ден, има своята цена, особено за нашите производители.
Ето защо трябва да им предлагаме всякаква помощ в рамките на възможностите си, така че изобилието и качеството на продукцията ни да се запази и да не се изгуби сред все поеднообразния световен пазар.
По тази причина подкрепям предложените от докладчика изменения, насочени към повишаване дела на финансиране от страна на Комисията, в допълнение към дейностите, които могат да бъдат финансирани, и найважното към все поактивното участие в асоциациите на производителите, които найдобре могат да защитят качеството на продукцията си, за да отговорят на нуждите на все повзискателните потребители.
(RO) Днес обсъждаме доклад, който е изключително важен за европейското селско стопанство.
Както самият докладчик подчерта, качеството и безопасността на европейските продукти ги правят конкурентни, а тази характеристика все още не се използва ефективно.
Мерките, насочени към предоставяне на информация и рекламиране на тези продукти, тяхното качество и стандартите за безопасност, с които са съобразени, могат да предизвикат верижна реакция чрез стимулиране на търсенето, повишаване на селскостопанската продукция, увеличаване на печалбите и създаване на нови работни места, което от своя страна означава икономически растеж.
Тези мерки трябва да са насочени еднакво както към потребителите на вътрешния пазар, така и към тези в трети страни.
Нека не забравяме за конкуренцията, пред която сме изправени на вътрешния пазар от страна на производители от други държави, предлагащи продукти, които понякога са поевтини, но чието качество и стандарти за безопасност са много пониски.
Потребителите трябва да познават продуктите на Общността и да знаят защо те са поздравословни от останалите.
Накрая, но не на последно място, те трябва да са информирани, че купувайки тези продукти, те подкрепят фермерите в Европа и производителите на аграрни култури, а в този смисъл и европейската икономика.
Особено високо оценявам инициативата от страна на докладчика за признаване съществената роля на професионалните асоциации и организации, тъй като в повечето случаи те притежават експертни познания, с каквито държавните институции не разполагат.
Те са доста подобре запознати с реалната ситуация на пазара и с изискванията му.
Същевременно смятам, че в условията на сегашната кредитна криза предложението за увеличаване процента на съфинансиране наистина има своето място и вярвам, че така ще се стимулира и усвояването на тези средства.
В заключение бих искал да поздравя докладчика, гн Dumitriu, за усърдната работа и за предложенията му. Вярвам, че всички мои колеги споделят това мнение.
(RO) Бих искала да поздравя докладчика, гн Dumitriu.
Секторът на селското стопанство е важен за икономиките на държавитечленки, тъй като осигурява храна за населението, селскостопански продукти за износ, както и огромен брой работни места.
Европейският съюз трябва да може да осигури достатъчно количество храна за населението си на приемлива цена.
Ясно е че в условията на конкурентен пазар предоставянето на информация и насърчаването, свързано със селскостопанските продукти на вътрешния пазар и в трети страни стават все поважни.
При изготвянето на програмите за популяризиране на селскостопанските продукти трябва да се провеждат консултации с професионалните асоциации и организации.
Вярвам, че този регламент ще насърчи европейските селскостопански производители да рекламират продуктите си.
Румъния произвежда голям брой селскостопански хранителни продукти, които за съжаление не срещаме на европейските пазари, въпреки че повечето от тях са екологично чисти.
Една кампания за популяризирането на тези продукти ще бъде полезна както за европейските потребители, така и за румънските селскостопански производители.
Поспециално в условията на икономическа криза секторът на селското стопанство остава един от секторите, на който трябва да се обърне специално внимание и да се предоставят подходящи програми и финансиране.
В ситуация на криза държавитечленки трябва да отделят повече внимание при определяне на приоритетите си.
Ето защо вярвам, че трябва да продължим да осигуряваме подкрепа в областта на селското стопанство, тъй като то е важно за европейската икономика.
(RO) Преди всичко бих искал да поздравя докладчика за упоритата работа по този доклад, който повдига много важен въпрос.
Наистина има нужда от популяризиране от страна на държавитечленки на селскостопанските им продукти, както сред потребителите от Европейската общност, така и сред тези в останалите държави.
Искам да поставя акцент върху две от предложенията, споменати в този доклад.
Отправена е молба за повишаване процента на финансовото участие на Европейската общност, така че да се предостави допълнителна помощ за проектите, подбрани от държавитечленки, като се има предвид общия контекст на въвеждането на построги условия за получаване на съвместно финансиране от националните организации и органи.
Във втория параграф на това изменение се предлага 70 % финансово участие от страна на Европейската общност за мерки за насърчаване консумацията на плодове и зеленчуци особено за децата в училище.
Считам тези изменения за подходящи и се надявам инициативата да бъде подкрепена от възможно найголям брой членове на Европейския парламент.
(RO) Бих искал да поздравя докладчика за усърдната работа и за приноса му за разширяване приложното поле на програмите за информиране и насърчаване, свързани със селскостопанските продукти на вътрешния пазар и в трети страни.
Едно от найважните изменения, предложено в този доклад, е повишаването с 10 % на европейското съвместно финансиране на програми за популяризиране на европейските селскостопански продукти и на бюджетните средства, разпределени за насърчаване потреблението на млечни продукти, плодове и зеленчуци в училищата.
От една страна, рекламирането на голям брой селскостопански продукти ще бъде от полза за Европа, а, от друга страна, найголемите бенефициери на помощ за Общността ще са децата и учениците.
Считам предложените мерки за изключително важни, тъй като сега повече от всякога се нуждаем от инвестиции в области, които се развиват бързо и могат да спомогнат за икономическото възстановяване.
Селското стопанство е една от тези области и Европейският съюз може да допринесе съществено за стимулирането й.
(EN) Гн Председател, основните производители на храни по света харчат милиарди, за да се рекламират. Те вероятно използват храни, произведени в ЕС, но се концентрират не върху произхода им, а върху собствените си търговски марки.
Имаме известни телевизионни готвачи, рекламиращи свои версии за производство на храни, на които се предоставя телевизионно време и бюджет за милиони, а ние тук говорим за относително малка сума пари, с която да се рекламират всички европейски хранителни продукти както по света, така и в държавите от ЕС.
Не е неизпълнима молба, нали?
Докладът е отличен и аз изцяло го подкрепям, както и коментарите, направени тук днес от нашия Комисар.
Проявявам особен интерес към идеята, че се нуждаем от реклама извън границите си и на драго сърце бих се съгласил с това, но трябва да бъдем реалисти и по отношение на това как ще се конкурираме и дали сме конкурентни на световния пазар.
Вероятно колегата Комисар ще отчете този аргумент при отговорите си.
Въпросът с нашите стандарти трябва да бъде осъзнат и признат.
Направено ли е това от Световната търговска организация?
(EN) Гн Председател, заставам изцяло зад рекламирането на висококачествените ни стоки.
При днешните трудни пазарни условия качествените продукти са найдоброто убежище, но е необходима отлична реклама.
Шейсет процента съвместно финансиране биха били достатъчни, ако можехме да ги получим, и съжалявам, че Комисарят не бе достатъчно сговорчива в това отношение, колкото очаквахме.
Що се отнася до собствения ми регион, много решително ще призова регионалните органи на управление, които не се славят нито с инициативност, нито със средства, предвид колко от тях се харчат за огромната администрация и ненужните презгранични организации, да се напрегнат и да усвоят тези средства на ЕС като по този начин дадат шанс за реализиране на пазара на отличното ни местно производство.
Вярвам, че тази възможност наред със 70 % подкрепа от Европа за насърчаване потреблението на храна и зеленчуци в нашите училища няма да бъдат пропилени в резултат от апатично отношение на местното управление.
(EN) Гн Председател, искам да започна като благодаря на Комисията за одобрените наскоро във връзка с предложението на An Bord Bia 50 % за финансиране на действия за предоставяне на информация относно месото в Азия през следващите три години - предложение, което се цени високо.
Тъй като наистина го подкрепям, моля да ми позволите да направя две уговорки във връзка с рекламата.
Първо, някои държави като Ирландия например може и да не изготвят програми за информиране, ако търговските организации не проявят интерес.
Второ, повишаването на процента на финансиране за рекламиране на 60 % и на 70 % за плодовете и зеленчуците би било прието много добре предвид сегашната икономическа конюнктура, но ако погледнем реално, инициативата за всеобщо популяризиране може да бъде ограничена, тъй като програмата ще бъде от полза както за участниците, така и за онези, които не участват в нея.
Искам да благодаря на докладчика.
(RO) Искам да изразя подкрепата си за представения от гн Dumitriu доклад относно действията за информиране и насърчаване, свързани със селскостопанските продукти на вътрешния пазар.
Вярвам, че трябва да увеличим процента на финансово участие на Европейската общност, така че да се предостави допълнителна помощ за проектите, подбрани от държавитечленки.
Поконкретно, изключително важно е да се увеличи процентът на финансовото участие на Европейската общност на 70 % от реалните разходи за новата програма за насърчаване консумацията на плодове и зеленчуци найвече от децата в училищата на Европейския съюз.
Тази мярка ще спомогне значително за изпълнението на програмата за насърчаване потреблението на плодове и зеленчуци в училищата - усилие, което е необходимо да направим в полза на здравето на нашите деца.
(EN) Гн Председател, бих искал да поздравя докладчика за изключително добрия доклад.
Комисар, бих искал да изразя подкрепата си за казаното от вас.
Вярвам, че бъдещето на европейската политика в областта на селското стопанство в голяма степен е свързана с пазара.
Трябва да стъпим там и да рекламираме висококачествените си продукти.
Споменахте реформата в сектора на виното. Преди изтегляхме голямо количество нискокачествени вина от пазара, намесвахме се като го изкупувахме и след това го превръщахме в биогориво.
Това бе абсолютно погрешно. Това, което трябва да правим, е да рекламираме качествени храни.
Имаме голямо разнообразие от вина, сирена, меса, зехтин, плодове, зеленчуци и др.
Европа има от тях в изобилие и в бъдеще трябва да излезем на пазара и да ги търгуваме.
Мисля, че при преминаването към прегледа на новата селскостопанска политика през 2013 г. и след това трябва да се уверим, че използваме повече пари за популяризиране на нашите продукти - да намерят място на пазара, - тъй като това е бъдещето.
Последно, бих искал да кажа на колегата Комисар, че вероятно трябва да посети Америка и да убеди президента Обама, че сиренето Рокфор е изключително добро и вероятно трябва да намали митническите тарифи, наложени от президента Буш преди да напусне поста си.
(PL) Гн Председател, европейските потребители и потребителите от трети страни получават твърде оскъдна информация за качеството и стандартите за производство на европейските храни.
Изискванията, които поставяме за европейските производители, са изключително високи и потребителите трябва да знаят този факт, тъй като това ще се отрази на решенията им, свързани с избора на подходящи продукти.
Подкрепям действията за насърчаване и информиране, макар често да твърдя, че информацията е пообективна форма на послание.
Трябва да имаме също и конкретни изисквания и стандарти относно качеството на информацията и методите за насърчаване.
В заключение, подкрепям предложението чрез бюджета на ЕС, а също и чрез националните бюджети да се осигури помощ за програмите за предоставяне на информация и за реклама в областта на храните.
В условия на криза действията за информиране и насърчаване са важни, за да можем да се противопоставим на спада в търсенето и потреблението (включително на храните).
Гн Председател, изказвам моите благодарности за всички изказвания.
Чудесно е да се види такъв ентусиазъм и интерес по този важен въпрос.
Мисля, че всички направени коментари до голяма степен съвпадат с виждането на Комисията за предложението.
Бих искала да използвам предоставената ми възможност и да отговоря на някои от поставените въпроси.
Първо по въпроса за финансирането - той беше повдигнат от много от вас - да се увеличи процентът на съвместното финансиране.
Аз мисля обаче, че ние трябва да бъдем много предпазливи и да внимаваме, когато се опитваме да контролираме ползата от финансирането от страна на Общността, защото се страхувам, че увеличаването на съвместното финансиране ще доведе в крайна сметка до послабо насърчаване.
Това не би било добре, поради което ние държим на нашето предложение.
Днес качеството беше споменато доста пъти и аз съм напълно съгласна с вас.
Мисля, че имаме златната възможност да дискутираме въпроса за качеството, който е свързан и с това как ние рекламираме нашите продукти в третия свят и как обясняваме на клиентите какво получават, когато купуват от Европа.
Миналия октомври ние представихме Зелена книга за качеството, която получи широк отзвук - в уебсайтовете на цяла Европа има над 1000 статии.
Сега систематизираме всички тези различни идеи и ще ги представим през месец май.
Ние трябва да се възползваме от възможността по време на дискусията за комуникациите в Парламента и да направим връзка - как увеличаваме нашите възможности, за да я направим видима и разбираема.
Въпросът за обозначенията, едновременно труден и важен, ще бъде обсъждан, така че аз се надявам да дискутираме по него през есента.
Най-накрая, що се отнася до програмата за насърчаване консумацията на плодове в училище, въпрос, който беше повдигнат тук днес. Това не е част от предложението, но само за сведение - ние въведохме тази програма с процент на съвместно финансиране 70 %, за да повишим осведомеността на младите хора и да използваме възможността да подчертаем важността на добрите хранителни навици сред децата в училищна възраст.
Още веднъж благодаря на докладчика, гн Dumitriu, за много добрия доклад.
Мисля, че днес той намери много добро отражение в активното разискване, което проведохме.
Бих искал да се извиня, ако превиша предоставените ми две минути с няколко секунди.
Благодаря ви за изключително уместните коментари и мнения, които изразихте по този доклад.
Убеден съм, че останалите ни колеги ще разберат, че предложените нови правила са уместни и ние ще гласуваме в тяхна подкрепа.
Бих искал да кажа на колегите, че ще подкрепя техните предложения, особено тези, които са насочени към насърчаване на разнообразието в Европа, въвеждане на европейски етикети за качество и по-последователна финансова помощ от Общността.
Бях попитан: защо виното е включено наред със зехтина сред продуктите за насърчаване от международните организации, които могат да изпълняват такива проекти?
Бих искал да отговоря с друг въпрос: защо е включен зехтинът тогава?
Моят отговор е положителен и в двата случая.
Това са изключително успешни експортни продукти от държавитечленки на Европейския съюз.
Те имат силни, опитни международни организации, които вече са показали способността си да ръководят сложни програми.
Всъщност докладът не изключва и други области.
Що се отнася до втория въпрос, този за съвместното финансиране със 70 %, първоначалният процент беше 60 %, но аз разбрах, че при сегашните икономически условия той трябва да бъде увеличен.
Както показа досега опитът от усвояването на европейските фондове, един от големите проблеми остава получаването на съвместно финансиране, особено в момент, когато съществува криза на кредитирането.
Ето защо този процент трябва да бъде увеличен, в противен случай ние рискуваме да останат неизползвани фондове.
Гжа Fischer Boel, бих искал да ви благодаря за това, че вие придадохте на настоящия доклад голямо значение и най-вече за виждането, което изразихте.
Въпреки че това е консултативен доклад, аз се надявам и бих искал тези изменения да бъдат включени в новото предложение на Комисията.
В заключение ще обобщя, че има две причини, поради които този доклад е необходим.
Държавитечленки ще имат възможност да разширят областта на приложение на мерките, планирани в тези програми, и да търсят подкрепа от международни организации за изпълнението им.
Докладът придава поголяма роля на професионалните организации и асоциации в процеса на съставяне и допълване на информацията за продуктите и програмите за насърчаване.
Найнакрая, но не и по важност, той е част от логиката на предложенията за адаптиране на европейското законодателство с цел да направи използването на европейските фондове подостъпно чрез увеличаване процента на съвместно финансиране във време, когато е изключително трудно да се получи кредит.
Искам да изтъкна също така, че докладът беше приет единодушно от членовете на Комисията по земеделие и развитие на селските райони.
Бих искал да използвам възможността и да благодаря на моите колеги от комисията за помощта.
Лично благодаря на Neil Parish за подкрепата, която ми оказа, и накрая, но не и по важност, на Lutz Goepel за доверието, което ми гласува като ми възложи този доклад.
Разискването приключи.
Гласуването ще се проведе покъсно днес.
1.
Действия за информиране и насърчаване, свързани със селскостопанските продукти на вътрешния пазар и в трети страни (
2.
Прилагане в Европейския съюз на Директива 2003/9/ЕО за определяне на минимални стандарти относно приемането на лица, които търсят убежище: посещения на Комисията по граждански свободи от 2005 г. до 2008 г.
- Преди гласуването:
Гн Председател, тъй като по време на пленарните заседания нямахме възможност да разискваме този важен доклад, а ние смятаме, че това е необходимо, днес аз си позволявам да взема думата от името на Комисията по граждански свободи.
Всички ние работихме заедно като на мен бе възложено да бъда докладчик в сянка.
Посетихме не по-малко от 26 центъра за задържане в 10 държавичленки на Европейския съюз и набелязахме няколко ключови точки.
След като в отделни центрове забелязахме очевидно западане и очевидна липса на хигиена, ние осъдихме недостатъчното зачитане на човешкото достойнство.
Видяхме, че достъпът до здравни грижи невинаги е възможен и че невинаги се зачита правото на децата на образование.
Ние призоваваме да се спазват ясни, честни, ефективни и съразмерни процедури за предоставяне на убежище, призоваваме да се въведе система на постоянни посещения и проверки на центровете за задържане.
Ние трябва да покажем какво е реалното положение и да отстояваме правото да проверяваме тези центрове - нещо, което тези посещения позволяват. Трябва да постъпваме именно по този начин, за да може нещата да се променят.
Пресата ме попита защо в този кратък доклад не сме посочили никакви страни.
Отговорих, че това е бил моят избор, че това е бил нашият избор, доколкото ние имаме обща отговорност за това, какво става в центровете за задържане в Европа, и че целта на този доклад не е да класифицира държавитечленки.
Ние няма да спрем да призоваваме за европейска солидарност в областта на предоставянето на убежище.
Няма да оставим държавитечленки на границите на Европейския съюз сами да се справят с големите потоци от мигранти.
Още веднъж ще повторя: нашата отговорност е обща.
(Ръкопляскания)
Много ви благодаря, гжо Roure.
Виждам, че и найизявените юристи тук, в пленарната зала, или тези, които се смятат за такива, не знаят, че докладчикът е упълномощен да направи двеминутно изказван след като докладът не е бил обсъждан на пленарно заседание.
Ето защо гжа Roure има правото, което упражни, и всеки ще се съгласи с това, тъй като то е заложено в нашите процедурни правила.
(Ръкопляскания)
3.
Засилване на ролята на европейските малки и средни предприятия в рамките на международната търговия (
- Преди гласуването:
Гн Председател, госпожи и господа, моля да ме извините и да приемете моите благодарности за проявеното търпение.
Както знаем, Европейският парламент от много години има желание да изрази своето виждане за малките и средните предприятия, които представляват 99 % от всички европейски предприятия и осигуряват 75 милиона работни места. Но днес едва 3 % от МСП считат износа на стоки извън ЕС за свой приоритет, а само 8 % изнасят извън националните граници.
Ето защо ние призоваваме Съвета и Комисията да вземат предвид тези факти в рамките на многостранните и двустранните преговори при осигуряване на достъпа до външни пазари, в борбата срещу фалшифицирането, при употребата на инструменти за търговска защита и в конкурентните тръжни процедури.
Търговията е ключът за поголям просперитет.
Бих искала да благодаря на моите колеги от Комисията по международна търговия и найвече на докладчиците в сянка от двете найголеми групи, гжа Saïfi и гжа Locatelli, както и да изкажа найсърдечни благодарности на секретариата и на др Bendini в частност.
Аз вярвам, че след цялата работа, която свършихме, днес ние даваме на Комисията общи мисли и предложения по тема, близка на гжа Ashton, както разбрахме на откриването от нейната реч като Комисар, и нещо, което трябва да бъде решено незабавно, ако искаме да се преборим поне частично със сериозната икономическа и финансова криза, която измъчва нашите работници и граждани.
4.
Международна търговия и интернет (
5.
Пускане на пазара и използване на фуражи (
6.
Въздействие на споразуменията за икономическо партньорство (СИП) върху развитието (
7.
Косово (гласуване)
Преди гласуването на изменение 2:
(EN) Гн Председател, ние стигнахме до заключението, че няма да е справедливо да споменем само една от партиите, затова бихме искали да се позовем и на органите в Косово.
В такъв случай изменението ще гласи: "Подчертава значението на пълното икономическо сътрудничество на регионално равнище и задължението да се съблюдават и прилагат изцяло разпоредбите на Централноевропейското споразумение за свободна търговия (ЦЕФТА)".
8.
Търговски и икономически отношения с Китай (
Преди гласуването (относно изменение 1):
Гн Председател, бих искала да направя устно предложение за изменение под формата на допълнение към параграф 64, буква а).
Допълнението гласи следното: "когато за участието не се изисква качеството на държава, например в Международната организация на труда (МОТ)".
Така последната част на параграф 64, буква а) ще гласи следното: "подкрепя участието на Тайван като наблюдател в съответните международни организации, когато за участието не се изисква качеството на държава, например в МОТ;".
Ще помоля колегите да не се противопоставят на това устно изменение, защото за социалистите подкрепата на тази резолюция е нещо много важно, а широката подкрепа би трябвало да изпрати сериозен сигнал към Комисията и към Китай.
Време за гласуване
Следващата точка от дневния ред е време за гласуване.
Обяснения на вот
Устни обяснения на вот
- (CS) Гн Председател, за мен беше удоволствие да подкрепя един доклад, който ще доведе до административно и правно опростяване, който ще привлече вниманието на потребителя към качеството и хранителната стойност на храните както в Европа, така и в трети страни, и който също така ще изясни на потребителя методите за производство на безопасни продукти.
Аз не съм съгласна с приоритетното място на зехтина или на сектора, произвеждащ зехтин, и вярвам, че Комисията ще включи и сектора на винопроизводството в специфичните програми с цел да привлече вниманието на обществеността към висококачествените вина, произвеждани в различни региони на Европейския съюз.
(EN) Гн Председател, бих искала да кажа само, че аз подкрепих този доклад.
По време на дебатите с интерес разбрах, че Комисията е одобрила 70 % съвместно финансиране на програмата за насърчаване консумацията на плодове в училище, което ще бъде изключително важно за въвеждането на тази програма, и аз открито я приветствам.
(EN) Гн Председател, благодаря ви още веднъж, че ми дадохте думата.
Аз подкрепих този доклад, защото той показва, че ние трябва да имаме регламент, който да защитава интересите на фермерите и интересите на производителите.
Мисля, че това, от което се нуждаем сега, е да общуваме със заинтересованите страни или като производители, или като потребители на фуражи. Това, че ние имаме такъв добър регламент, няма да е достатъчно, докато няма добра комуникация между всички заинтересовани страни.
(PL) Гн Председател, аз подкрепям доклада за пускането на пазара и използването на фуражи, защото той представя интересите на фермерите и производителите, както и здравното осигуряване на селскостопанските животни и по същата причина здравното осигуряване на хората, които покъсно ще консумират месото им.
Едно ясно определение на съставките на комбинираните фуражи в общностния регистър на фуражните добавки ще улесни фермерите при вземането на разумни решения относно избора на правилния вид фураж.
Това е стъпка в правилната посока.
Въпреки това обаче аз ще си позволя да посоча, че закрилата на търговската тайна на производителите не може да оправдае липсата на основна информация и не може да води до ситуации като болестта "луда крава" или появата на диоксин в комбинираните фуражи.
(EN) Гн Председател, през ноември 2007 г. аз посетих Уганда, за да се срещна с местните предприемачи и местните неправителствени организации.
Когато излизахме от Кампала на един прашен път шофьорът ми посочи някакви сергии, на които продаваха предплатени телефонни карти.
Той се обърна към мен и каза: "Тези телефонни компании, тези частни компании са направили повече, за да изведат хората в тази страна от бедността, отколкото която и да е от вашите бели, западни неправителствени организации".
Помислих си, че това беше малко несправедливо, но това засили чувството, че толкова много предприемачи имат към Европейския съюз политики за развитие.
Всъщност, предприемачи в много бедни страни ми бяха казали, че вярват, че в действителност нашите целеви програми и нашите неправителствени организации имат интерес да ги държат бедни.
Мисля, че това не е справедливо, но то говори, че ние трябва да покажем, че подкрепяме предприемачите в развиващите се страни и едни от найдобрите начини да направим това, е като насърчаваме глобалното отваряне на пазара.
(EN) Гн Председател, доволен съм, че имам възможност да подкрепя отличния доклад на гн Schröder по този въпрос.
Споразуменията за икономическо партньорство са основни инструменти за развитие.
Търговията, а не помощта, ще извади бедните страни от мизерията.
Сега ние се намираме в глобално икономическо състояние с глобална рецесия, където вече се чувства полъх на протекционизъм, идващ от развитите страни, найвече от Съединените щати, и аз се надявам, че той не идва от Европейския съюз.
Ако създадем условия за протекционизъм, тогава целият въпрос за търговия вместо помощ, която да помогне за облекчаване на бедността, ще бъде захвърлен и ще изчезне яко дим.
Ние не искаме развиващите се страни, които наистина искат да търгуват с нас, да бъдат възпирани от нашите собствени егоистични нужди, погрешно насочени към защита на собствените ни пазари.
В дългосрочен план това би било катастрофа за нашите икономики.
(NL) Аз гласувах срещу резолюцията относно Косово по две причини.
Първо, има един параграф, в който се казва, че държавитечленки, които още не са признали независимостта на Косово, все още могат да направят това.
Всъщност параграф от този род е в разрез с принципа на субсидиарност.
Държавитечленки имат право сами да взимат решения, няма нужда те да бъдат притискани от Европейската комисия, Съвета или Парламента.
Втората причина, поради която гласувах против резолюцията, е свързана с параграфа, в който се твърди, че Косово, както и целият регион, имат ясни перспективи за членство в Европейския съюз.
Според мен е погрешно Парламентът да прави подобни обещания.
В момента разширяването е свързано с много проблеми, такива има и при редица от новите държавичленки, затова ще бъде абсолютно неправилно на страни като Косово да се обещава, че на някакъв етап те ще могат да се присъединят към Европейския съюз.
(EN) Гн Председател, откъде се появи нашата натрапчива идея за запазване на мултиетническите държави независимо от волята на техните жители?
Косово имаше несъмненото право на самоопределение: то беше изразено на референдум, на който гласуваха 90 % от избирателите.
По същата логика обаче правилно ли беше наистина струпването в удобна близост до сръбската граница на косовци от сръбски произход?
Защо не позволим и на тях да се радват на самоуправление?
Ние направихме това de facto, защо да не го направим и de jure?
Отговорът е, че ние поскоро бихме запазили Косово като европейски протекторат - като сатрапия, точно както е било в Османската империя.
Ние им наложихме версията на нашето знаме с дванадесет звезди и версията на нашия национален химн.
Имаме косовски парламент и институции, подчинени на найважните решения на назначения европейския комисар.
Ние трябва да позволим на хората в Косово да проведат референдум за разделяне - ако това е, което те искат - и за етническо самоопределение; трябва да дадем същото право на гражданите на Европейския съюз. Pactio Olisipiensis Censenda Est !
(Договорът да се подложи на гласуване!)
(EN) Гн Председател, Китай е много важен търговски партньор на Европейския съюз, както и Тайван.
Бих искала да обърна внимание на едно много позитивно обстоятелство в Комисията по външни работи.
Членовете й гласуваха становище, с което призовават Китай да зачита правата на жените и децата като преустанови принудителните аборти и принудителната стерилизация.
То също призовава Китай да спре преследването по политически причини, както и други нарушения на човешките права.
Мисля, че оттук произтича проблемът, че ние не можем да отделяме търговията от другите фактори.
Обърнах внимание на този въпрос в речта си в Газа относно търговията ни с Израел - ако ние не повдигнем въпроса за нарушаването на човешките права, има опасност нашите пари да бъдат използвани за насърчаване незачитането на човешките права.
Така че аз искам да поздравя Комисията по външни работи, че призна принудителния характер на политиката на Китай за едно дете на семейство и че включи това във въпроса за търговията.
(CS) Гн Председател, дами и господа, ползата за Китай от присъединяването му към Световната търговска организация (СТО) през 2001 г. е огромна.
Ние отворихме пазарите си за Китай, но той не спазва условията, под които се е подписал, и ние всъщност покорно приемахме този факт вече няколко години.
Аз съм твърдо за установяване на стратегическо партньорство с този важен икономически фактор.
Стратегическото партньорство обаче следва да се основава на задължението на Китай да зачита човешките права, тъй като ние се нуждаем от партньорство с държави, които са демократични, а не тоталитарни.
Ние всички в новите държавичленки твърде добре познаваме тоталитаризма.
(NL) Аз гласувах в подкрепа на изменението, предложено от групата на Европейската народна партия (Християндемократи) и Европейските демократи, наймалкото защото то отчита факта, че Тайван е важен икономически бизнес партньор, и подкрепя участието на страната като наблюдател в съответните международни организации.
В действителност обаче това изменение е твърде рестриктивно.
Тъй като Тайван е демократична държава, притежаваща de facto национален суверенитет, наистина е срамно, че той не се възприема като пълноправен член в различните международни институции.
Изменението се отнася до участието на Тайван в тези институции в качеството му на наблюдател.
Всъщност аз мисля, че на Тайван трябва да се даде възможност да участва в тях като пълноправна държава членка.
(EN) Гн Председател, искрено благодаря за предоставената ми възможност да обясня моя вот по доклада за ЕСКитай.
Като цяло това е един много балансиран доклад и аз съм твърде доволен, че докладчикът в общи линии се придържа към темата за търговията, вместо да насочи вниманието си към редица други проблеми, за което настояваха, както разбрах, много мои колеги.
Аз обаче съм загрижен найвече за упоменаването в този доклад на инструментите за търговска защита.
Ние следва да осъзнаем, че потребителите в моята страна - Великобритания - и в много други страни от Европейския съюз извличат полза от отворената търговия с Китай.
Тя ни помогна навремето да се борим с риска от инфлация.
Да се защитават обаче неконкурентните производители от ЕС за сметка на други възползващи се страни, е проблемът, с който трябва да се справим внимателно.
Ние трябва да сме сигурни, че сме намерили оптималния баланс и не пренебрегваме ползите от търговията с Китай за потребителите, предприятията със световни вериги за доставка и сектора на дребно.
Като цяло търговията с Китай следва да се приема радушно.
В крайна сметка това ще доведе до разрешаване на всички други проблеми, такива като подобряване състоянието на човешките права и свързани с труда въпроси.
(EN) Гн Председател, Китай е един от найважните ни търговски партньори.
На територията му живее една четвърт от населението на света.
В продължение на много години ние се отнасяхме към Китай едва ли не като към малко дете, което трябва да бъде мъмрено и убеждавано от нас, сякаш сме някаква висшестояща институция.
Ние не трябва да забравяме, че историята на Китай е постара от нашата с хиляди години.
Тази държава защитава културните традиции и ценностите си.
Ние искаме Китай да бъде част от международната общност, той е много важен търговски партньор за Европейския съюз и ние следва да се отнасяме към него с уважение като към равностоен партньор.
Ако действаме по този начин, Китай не само ще се вслушва в нашите мнения, но и ще търгува повече с нас, а ние ще можем да инвестираме поактивно в Китай и той да инвестира повече у нас.
В настоящия момент Китай притежава огромно количество пари, които ще трябва да се инвестират извън страната.
Европейският съюз трябва да е мястото, където те ще бъдат инвестирани.
(EN) Гн Председател, аз подкрепям изменението, предложено от гжа Wortmann-Kool, за признаването на Тайван като икономически и търговски субект, защото той от дълго време е демократична държава и има жизнеспособна, свободна пазарна икономика.
Ние следва да положим наймалкото политически и морални усилия, за да подкрепим статута на Тайван и му предоставим също така международен достъп до организации, които не са свързани с изискванията за държавност.
Писмени обяснения на вот
Аз гласувах в подкрепа на настоящия доклад, тъй като предприетите от Общността мерки за информиране са в отговор на реалната необходимост от страна на държавитечленки да рекламират селскостопанските си продукти както сред потребителите от Общността, така и сред тези в други държави, особено от гледна точка на качеството и хранителната стойност, както и безопасността на храните и методите за осигуряване на безопасна продукция.
Докладът спомага също така за откриването на нови пазарни обекти и се явява ускоряващ фактор за инициативи на национално ниво и на ниво частен сектор.
Това законодателно изменение ще предостави на заинтересованите държавичленки възможност да предлагат информационни програми, включително в случаи, когато на трети страни не са предоставени никакви програми.
В резултат на това изменение държавитечленки ще получат възможността да разширят обхвата на приложение на заложените в тези програми мерки и да търсят подкрепа от международни организации при осъществяването им.
Целта на това предложение е да разшири обхвата на член 9 от Регламент (ЕО) № 3/2008, който позволява на държавитечленки при липса на предложения от страна на промишления сектор да предлага организирането на кампании по информиране и насърчаване на територията на трети страни, без да се изисква финансиране от страна на промишления сектор.
Съгласно настоящите изисквания приносът на промишлеността във финансирането е в размер на 20 %, докато Европейският съюз предоставя максимум 50 % от финансирането.
Тази свобода на действие ще даде възможност на държавитечленки да започнат самостоятелно кампании по насърчаване и информиране без финансовото участие на промишлеността.
Потенциалът на това предложение да стимулира производството на плодове и зеленчуци е значителен, а също така желателен, ако вземем предвид настоящите икономически условия.
Ето защо аз с удоволствие подкрепям това предложение.
Необходимо е държавитечленки да рекламират селскостопанските си продукти както сред потребителите на Общността, така и сред тези от трети страни, особено от гледна точка на качеството и хранителните характеристики, безопасността на храните и методите за осигуряване на безопасна продукция.
Аз приемам, че при отсъствието на програми, предлагани от организации на земеделския и хранителен сектор, държавитечленки трябва да могат да съставят такива програми и да избират чрез възлагане на поръчки организация, която да ги осъществява.
Предложението на Комисията, доколкото то дава възможност на държавитечленки да чертаят национални програми, ще подобри съществуващото законодателство.
Аз подкрепям доклада на гн Dumitriu и приветствам включването на сектора на винопроизводството в обхвата на това предложение.
в писмена форма. - (SV) Партията "June List" счита, че Общата селскостопанска политика (ОСП) трябва да се изостави и селскостопанските продукти следва да се продават на свободен пазар, без да е необходимо Европейският съюз да инвестира финансови ресурси в информационни кампании и мерки за насърчаване продажбите на тези продукти.
Особено сериозен е въпросът дали Европейският съюз трябва да финансира мерки за насърчаване на продажбите в трети страни - политика, която ще доведе до нелоялна конкуренция със селскостопанските продукти на държави извън ЕС.
Какво прави Европейският съюз?
Разумно ли е наистина той да използва парите на европейските данъкоплатци за рекламиране на кампании, чрез които да убеждава същите тези граждани, че трябва да купуват стоките, които самите те вече са субсидирали?
Разбира се, не.
Това предложение изцяло е изтъкано от прикрит протекционизъм.
През януари 2009 г. в Швеция, Финландия и Дания започна нова рекламна кампания, в която шведите бяха убеждавани да купуват повече лалета.
Според вестник "Resumé" Европейският съюз инвестира общо 14 милиона SEK за три години в кампанията за лалетата в трите гореспоменати държави.
Трябва да се сложи край на очевидното пилеене на пари на Европейския съюз.
Аз съм категорично против този доклад.
Бих отбелязал още веднъж, че за щастие Европейският парламент няма правомощия за приемане на съвместни решения по селскостопанската политика на ЕС.
В противен случай Европейският съюз би попаднал в капана на протекционизма и огромните субсидии за всички групи стоки в рамките на аграрния сектор.
Аз поддържам това предложение, чиято цел е да опрости и разшири информационните програми за селскостопанските продукти.
Подкрепям го, защото то ще осигури финансиране на пазарите на трети страни за предоставяне и подобряване на информацията относно качеството, хранителната стойност и безопасността на хранителните продукти, както и методите на производство.
Аз гласувах в подкрепа на доклада на гн Dumitriu относно действията за информиране и насърчаване, свързани със селскостопанските продукти на вътрешния пазар и в трети страни.
Споделям виждането, изразено неколкократно от Комисията, че ние следва да опростим административните процедури в европейската институционална рамка.
Този регламент всъщност позволява на Общността да предоставя информация за много селскостопански продукти на вътрешния пазар и на пазарите в трети страни, приспособявайки тази дейност към отделните райони.
Аз приемам направения политически пробив, зачитащ потребността на държавитечленки, които се надяват да насърчат потребителите вътре в Европейския съюз и извън него и да поставят селскостопанската си продукция над всичко от гледна точка на нейното качество, хранителните характеристики, безопасността на храните и методите на производство.
в писмена форма. - (RO) Аз гласувах в подкрепа на законодателната резолюция на Европейския парламент по предложението за регламент на Съвета за изменение на Регламент (ЕО) № 3/2008 относно действията за информиране и насърчаване, свързани със селскостопанските продукти на вътрешния пазар и в трети страни - C6-0313/2008 -, защото считам, че населението следва да е добре информирано за селскостопанските продукти, които консумира.
Мисля също така, че добрата реклама и популяризиране на който и да е продукт ще предостави полезна информация на потребителите.
Статутът на бежанец се отнася до лице, което поради основателни опасения от преследване по причина на раса, религия, националност, принадлежност към определена социална група или политически убеждения се намира извън страната по произход и не може или поради същото това опасение от преследване не иска да разчита на защитата от страна на властите в своята страна.
Това е определението на Обединените нации от 1951 г.
Настоящият преглед на директивата относно условията за приемане от 2003 г., определяща минимални стандарти относно приемането на лица, търсещи убежище в Европа, има за цел да наложи спазването на определени правила като достъп до информация, образование, здравни грижи, както и стандартите, свързани с подходящи структури за приемане на бежанци.
Директивата позволява на държавитечленки да определят продължителността на периода, през който търсещите убежище лица няма да имат достъп до трудовия пазар.
За жалост Ирландия не прилага директивата от 2003 г. и процедира по системата на "пряко предоставяне" на жилище, храна и 19,10 EUR на седмица за един възрастен, чиято цел е да попречи на търсещите убежище лица да останат в Ирландия като не им позволява достъп до официалния пазар на труда по време на цялата процедура за искане на убежище.
Законопроектът за имиграцията, пребиваването в страната и закрилата от 2008 г., който стои на дневен ред пред ирландския парламент (Oireachtas), предвижда разширяване обхвата на тази забрана въпреки сериозната загриженост за последствията от това.
Други мерки в ирландското законодателство включват криминализиране на фалшивите жалби и възможността за налагане на санкции на законните представители, които поемат такива случаи.
Тъй като Ирландия не е страна по директивата от 2003 г., аз бях задължен да се въздържа от гласуване, но приветствам целите на доклада.
Гн Председател, дами и господа,
Гжа Roure призовава за одобряването на някои особено привлекателни условия за приемане на търсещите убежище лица - увеселителни открити центрове за настаняване (можеш полесно да изчезнеш яко дим), свободен достъп до здравни грижи, включително психиатрична помощ, правни консултации, писмени и устни преводачи, обучение и дори работа!
Тя вероятно е забравила начина, по който самите имигранти злоупотребяват с исканията си за международна закрила с цел заобикаляне на националните закони за чужденците, пристигащи и живеещи в нашите страни, като в същото време истинските им мотиви са социални и икономически.
Тя "забравя" и това, че те могат да лъжат за произхода и езика, унищожавайки документите си и прочие, за да не бъдат депортирани.
Тя вероятно "забравя" също така, че това, което иска да направи за чужденците, често е недостъпно за нашите граждани, като например прилични жилища, работа и достъп до висококачествени обществени услуги, особено в някои области като остров Майот, където огромната вълна от имигранти създава колосални икономически и социални проблеми за жителите на острова.
Аз си давам сметка за нещастието и мечтите на мигрантите, но ние нямаме възможности и още помалко средства да настаняваме всички бедстващи по света.
Този доклад е вреден и може да има "порочен ефект".
Ние вече сме свикнали с мнозинството в Парламента, одобряващо решения без правни последствия, чието съдържание противоречи на законодателните резолюции, които той приема.
Тази тенденция се засилва с приближаването на изборите за Европейски парламент.
Ние сме изправени пред примера на "двете лица" - истинското и неговата маска - като в този случай виждаме маската.
Няма съмнение, че е необходимо, и ние последователно поддържахме тази теза от дълго време, да се гарантират правата на търсещите убежище лица от гледна точка на приемането им, достъпа до информация и правото на превод, на безплатна правна помощ, здравни грижи и заетост.
Несъмнено е важно да осъдим увеличаването на броя на задържани лица в рамките на дъблинската система, както и почти системното прилагане на мерки за лишаване от свобода и ограничения за достъп съгласно стандартите за приемане.
Необходимо е обаче да настояваме за затваряне на центровете за административно задържане и за отхвърляне политиката на Общността, която налага по метода на наймалкото общо кратно стандарти за приемане и процедура за предоставяне на убежище.
Ако Парламентът действително е загрижен за зачитането на правата на имигрантите и търсещите убежище лица, то той не биваше да приема директивата за връщане на незаконните имигранти (която криминализира деянието и ги връща обратно), както и директивата за Синята карта (която прави подбор на имигрантите) и директивата за санкции за работодатели (наказваща и работниците), която бе отхвърлена от Португалската комунистическа партия.
Когато става дума за правата, предоставени на мигрантите на територията на Европейския съюз, правилото несъмнено е да се дава все повече.
Въпросът, който следва да си зададем, е дали даваните преимущества в рамките на европейските институции не са незаслужени.
Настоящият доклад е просто един дълъг списък от предложения и препоръки, насочени към държавитечленки, които следва да предоставят на стотици хиляди хора, нахлуващи на териториите им законно или незаконно всяка година, права, които не са просто равни на тези на жителите им, но ги превишават по брой и ефективност.
В действителност държавитечленки от ЕС са призовани например да отстранят бариерите за достъп на тези имигранти до трудовия пазар и да приемат национални закони, които освен всичко друго насърчават този достъп.
Следва ли от това да заключим, че отсега нататък на нашите граждани ще се наложи да отстъпят пред легитимното страдание на хора, напуснали родината си по икономически, политически, климатични или семейни причини?
Да, и това е смисълът на селективната имиграция, която президентът Sarkozy препоръчва от цялото си сърце.
Обратното, ние мислим, че особено по време на криза работните места в Европа следва да се пазят за европейци, а във Франция - за французи.
Националното възстановяване на европейските нации зависи от това.
в писмена форма. - (SV) Настоящият доклад съдържа няколко пункта, които аз напълно подкрепям, като например факта, че следва да се уважава достойнството на търсещите убежище лица и да се гарантират човешките им права.
Критиката, отправена към няколко т. нар. центрове за приемане, е оправдана.
Редица европейски държави не изпълняват дълга си по подобаващ начин, когато се наложи да приемат търсещи убежище хора и бежанци.
Докладът обаче съдържа някои тези, които аз не мога да подкрепя.
Главната цел, която преследва, е необходимостта Европейският съюз да има обща политика за имигрантите и търсещите убежище лица.
Освен всичко друго докладът призовава държавитечленки да подпомагат онези държави от ЕС, които са "найзасегнати от предизвикателствата на имиграцията".
Партията "June List" вярва, че държавитечленки следва да се заемат с въпроса за политиката относно имигрантите и търсещите убежище, ако международните конвенции и споразумения се спазват.
Тази обща политика за имиграция и получаване на убежище ще бъде застрашена от риска, водещ към "Крепостта Европа" (Fortress Europe), ясни признаци на която вече наблюдаваме и понастоящем.
Аз се въздържах при гласуването на доклада, тъй като Ирландия не участва в приемането на директивата от 2003 г.
Главната причина за тази позиция е свързана с достъпа до трудовия пазар на търсещите убежище лица.
Забраната за търсещи убежище лица да имат достъп до трудовия пазар следва да се преразгледа в проектозакона, разглеждан понастоящем в Камарата на депутатите в ирландския парламент.
Докладът не представя действителните размери на ужасните условия, в които живеят бежанците и имигрантите в центровете за приемане и настаняване в държавитечленки на Европейския съюз.
Той се ограничава само в рамките на трагичните условия, в които те оцеляват, но ги обяснява с лошото прилагане на директивите на ЕС.
По такъв начин, от една страна, докладът подкрепя общото антиимиграционно законодателство и политиката на ЕС и правителствата, залегнала в пакта за имиграцията и дъблинската система за убежище, а, от друга страна, протестира срещу нечовешките условия.
Това е наймалкото обидно за политическите правомощия на "еднопосочна" Европа, която гласува в Европейския парламент за директива, предвиждаща освен всичко друго и задържане на незаконните имигранти за цели 18 месеца, да изразява в този доклад съмнително съжаление за нечовешките условия при задържането им и да призовава те да не бъдат задържани.
"Крокодилските сълзи" на Европейския парламент не могат да оправдаят неговата нехуманна, експлоататорска политика.
Дори найосновните мерки, без да засягаме мерките за адекватно подпомагане на имигрантите и бежанците, както и тези за запазване на правата им, могат да бъдат осъществени като се изправим срещу политиката на Европейския съюз и я отхвърлим наред със самата му структура.
Държавитечленки, включително Гърция, следва да положат повече усилия като се възползват от изискванията и предложенията на Европейския парламент, който обвинява правителствата за тяхното отношение към бедните имигранти, преминаващи всекидневно през границите на Европейския съюз и излагащи на риск живота си.
Такива държави като Гърция, които се намират на външните граници на Европейския съюз, следва да се възползват от предлаганата от ЕС подкрепа и на основата на зачитане правата на бежанците и търсещите убежище лица да се опитат да осигурят човешки условия при приемането им.
Даже ако отчетем неприемливото омаловажаване на правата на имигрантите от страна на Комисията и Съвета напоследък във връзка с продължаващия поток към "Крепостта Европа", Гърция изостава твърде много по отношение на стандартите на Общността за закрила на техните основни права.
Предоставянето на убежище е максималният жест от страна на държава и цяла общност като признаем тяхната неспособност да защитават човешките права в световен мащаб и волята въпреки всичко да действат според скалата на ценностите.
Ето защо системата, управляваща този процес, следва ясно да се разграничава от имиграцията.
Колкото повече се стараем да разширим това понятие, включвайки несвързани с него неща, толкова помалка стойност ще има то като объркването може само да навреди на законните лица, търсещи убежище.
Следователно важно е правилата да са ясни, процедурите - бързи, а начинът, по който се отнасяме с търсещите убежище, да е зачитащ достойнството при всички обстоятелства.
Въпреки че е нужна координация на действията и възможностите, предоставянето на убежище от гледна точка на числеността, размера и принципните условия не поражда същите проблеми, както имиграцията, дори и в области без граници.
Държавитечленки имат различни традиции по отношение предоставянето на убежище и различията не трябва да се игнорират в рамките на гореспоменатата координация.
Търсещите убежище лица, чиито молби се отхвърлят или трябва да бъдат отхвърлени, формират понятие, възникнало в резултат на благородно, но тясно определение на убежище, което не може да означава помалко човечност при приемането и третирането на тези хора, които винаги ще бъдат уязвими поради състоянието, в което се намират.
Аз гласувах "против" доклада на гжа Roure относно прилагането в Европейския съюз на Директива 2003/9/ЕО за определяне на минимални стандарти относно приемането на лица, търсещи убежище, и бежанци.
В действителност, въпреки че съжалявам поради това, че някои посещения показаха, че настоящите директиви се прилагат лошо или въобще не се прилагат от някои държавичленки, аз не съм съгласен с твърдението на докладчика, че се наблюдават редица недостатъци по отношение на равнището на условията за приемане.
Нещо повече, аз не съм съгласен, че капацитетът на откритите центрове за настаняване, създадени от някои държавичленки, е недостатъчен и изглежда не отговаря на потребностите на мигрантите.
Накрая, аз не приемам лицата, търсещи убежище, да бъдат приемани с предимство в откритите центрове за настаняване вместо в затворени структури.
Благодарение на този доклад Европейският парламент потвърждава още веднъж ангажимента си по отношение на основните права като правото на достоен живот.
Недопустимо е, че в самия Европейски съюз условията за приемане на мигранти и търсещи убежище лица не могат да бъдат дадени за пример.
Посещенията на центрове за задържане от страна на членове на Европейския парламент между 2005 г. и 2008 г. позволиха този доклад да бъде изготвен под ръководството на гжа Roure.
Той разкрива недостатъците на системата за задържане на мигранти в Европа като насочва вниманието към проблеми за разрешаване, свързани с правната помощ, здравните грижи, хигиената, разнородността и информацията.
Ето защо с този доклад Европейският парламент дава сигнал за тревога.
Държавитечленки трябва да го вземат под внимание и, когато е необходимо, да прилагат съществуващите директиви за условията на приемане и за процедурата възможно найскоро или да отбележат напредък в осъществяването им.
Ние от Лейбъристката партия в Европейския парламент се въздържахме от гласуване по този доклад, не защото сме против засилването на ролята на европейските малки и средни предприятия (МСП) в рамките на международната търговия, а защото докладът на гжа Muscardini играе ролята на "троянски кон", в който са скрити неприемливи твърдения за инструменти за търговска защита.
Ние сме разочаровани, че Комисията отлага прегледа поради трудности при осигуряването на консенсус за понататъшните действия.
Нашето виждане продължава да сочи остра необходимост от изменение на режима за търговска защита на Общността, така че той да отчита подобре тенденциите в световната икономика.
Отсъствието на реформи означава, че промишлеността ни е в лошо състояние, което не позволява да се възползваме от предимствата на глобализацията.
Въпреки че приветстваме факта, че подобряването на прозрачността на инструментите за търговска защита се включва в работната програма на чешкото председателство, това не е достатъчно.
Ние гласувахме в полза на доклада на гжа Muscardini за малките и средните предприятия.
Той представлява остра критика на търговската политика на Европейския съюз, макар и направена завоалирано на технократски език, на който държи този парламент.
Докладът включва всичко - политиката, насочена към потребностите на големите предприятия; слабостите на мерките, насърчаващи достъпа до чуждестранните пазари и гарантиращи прилагането на реципрочност от трети страни; трудностите при достъпа на малките предприятия до инструменти за търговска защита; погрешността на мерките за защита срещу фалшифицирането и забраненото или измамното използване на географските указания за произхода и др.
Всъщност време е Европейският съюз да престане да жертва предприятията и работниците си на олтара на някаква форма на конкуренция и свободна търговия, сякаш това е единствената възможна форма в целия свят.
Време е да се подпомогне износът на малките и средните предприятия, действително да се защитят от нелоялната конкуренция и да се вземат разумни мерки за защита на нашите пазари.
Фактически, оставайки вярна на глобализацията на предприятията като самоцел, докладчикът продължава да насърчава системата, основана на абсолютна свобода на движение на стоки, услуги, капитал и труд - система, която ни води към дълбока икономическа, финансова и социална криза и която Европейският съюз трябва непременно да премахне.
Не е случайно, че с наближаването на изборите за Парламент се вземат решения, които се опитват да свалят отговорността от политиката, възприета от Европейския съюз (особено през последните 5 години) по отношение на много сериозното положение, в което се намират повечето микропредприятия и малки и средни предприятия, поспециално в Португалия.
Именно малките и средните предприятия, а не големите транснационални компании, са жертва на либерализацията на пазара, прокламирана от ЕС (сякаш рамката, според която важат правилата за естествения подбор, би могла да работи в тяхна полза).
Има много МСП, които "участват" в "международната търговия" по силата на зависимостта си от големите транснационални компании, за които те произвеждат по цени, които често не съответстват на производствените им разходи.
Несъмнено е необходимо да се предоставят (и използват) инструменти за търговска защита, права върху интелектуална собственост, обозначения за произход и географски указания на селскостопанските продукти, както и да се подпомага интернационализацията на малките и средните предприятия.
В такъв случай защо мнозинството от представените в Парламента политически сили, което съответства на мнозинството, представено в Комисията и Съвета на ЕС, не приема регламент за обозначаване на страната на произход, не прилага към вносните продукти същите стандарти за безопасност и защита, каквито се изискват за произвежданите в ЕС продукти, не използва Финансовата рамка за 20072013 г., за да закриля производството и заетостта, подпомагайки малките и средните предприятия?
Аз съм много доволна, че Европейският парламент прие доклада на гжа Muscardini, по който имах възможност да работя като консултант за Комисията по вътрешния пазар и защита на потребителите.
Много неща бяха казани днес за подобряването на условията за малките и средните предприятия на вътрешния пазар на Европейския съюз, особено в контекста на предложения принцип: "Мисли първо за малките!".
Малките и средните предприятия съставляват над 99 % от всички предприятия в Европа.
Предприемането на стопанска дейност обаче извън националните граници е право преди всичко на големите предприятия.
Едва 8 % от малките и средните предприятия осъществяват износ към дестинации извън националните граници.
Ако все пак говорим за предприемане на стопанска дейност извън границите на Европейския съюз, то това се отнася само за 3 % от предприятията.
Не бива да забравяме, че дружествата, чиято дейност има международен характер, проявяват голяма способност за въвеждане на иновации.
А това е ключът към конкурентоспособността и растежа на европейската икономика.
Ето защо аз се надявам, че политиката по отношение на вътрешния пазар ще предостави на малките и средни предприятия възможност да се възползват в максимална степен от общия пазар и, когато е възможно, да положат основите за интернационализиране на дейността им.
МСП следва също така да получат поголяма подкрепа от държавитечленки и Европейската комисия в различни области, включително насърчаване на износа или търсене на потенциални търговски партньори, свързани поспециално с водещи на пазара продукти и услуги, както и нови технологии.
Представеният от гжа Muscardini доклад засяга един важен икономически и социален въпрос.
Той е особено значим сега, пред заплахата от икономически срив.
Броят на малките и средни предприятия (до 250 работници или служители; оборот, равен на или по-малък от 50 милиона EUR) в Европа достига 23 милиона, което представлява около 99 % от всички предприятия на нашия пазар.
Над 75 милиона хора работят в тези предприятия.
Поради тези причини оправдан е призивът, отправен към Комисията, държавитечленки и регионалните и местни органи за ефективна подкрепа на тези предприятия, включително безпрепятствен достъп до кредити.
Освен това търговията трябва да се улесни, а бюрократичните бариери пред износа и вноса - да се премахнат.
По отношение на обществените поръчки, чиито сложни и невинаги ясни процедури затрудняват достъпа на малките и средни предприятия, пазарът следва да се отвори повече както в рамките на ЕС, така и в трети страни.
Както показах в доклада си за иновативната политика, трудно е да се надцени ролята на МСП в този сектор.
Това е така, защото те са погъвкави и отворени за съвременните технологии и организационни методи.
Специално внимание следва да се отдели на малките и средни предприятия в селското стопанство и хранителния сектор, за да се осигури защита на наименованията за произход на продуктите и се противодейства на вредните за здравето на потребителите заместители.
Аз също така одобрявам идеята за организиране на Европейска седмица на малките и средни предприятия през май 2009 г.
Тя ще даде добра възможност за обмен на широк кръг от информация по проблема в рамките на Европейския съюз.
Въпреки че ние всички осъзнаваме и одобряваме ролята, която малките и средни предприятия играят в международната търговия, жалко е наистина, че голяма част от настоящия доклад е посветен на защита на т. нар. инструменти за търговска защита.
В практиката тези инструменти се използват от неефективните производители като форма на чист протекционизъм, за да си осигурят закрила от конкуренцията не само на производители извън Европейския съюз, но и на поефективни конкуренти вътре в ЕС, които се възползват от предимствата на глобализацията и създават световни вериги за доставки.
Инструментите за търговска защита наказват търговците на дребно и потребителите, които са заставени да заплащат повисоки цени за стоки, които могат да придобият другаде поизгодно.
Те са наказание и за найефективните и новаторски малки и средни предприятия.
Ние всички знаем за такива предприятия в нашите избирателни райони, които са наказани от същите тези инструменти, възхвалявани в настоящия доклад.
Това е причината, поради която консерваторите, макар и неохотно, гласуваха срещу доклада.
Малките и средни предприятия наброяват 23 милиона (99 % от общия брой) и осигуряват 75 милиона работни места (70 %) в рамките на Европейския съюз.
Аз гласувах в подкрепа на доклада на гжа Muscardini, тъй като той разкрива основната стратегия за оцеляването на малките и средни предприятия през трудни икономически периоди.
Тази стратегия е свързана с политическа и финансова подкрепа, насочена към насърчаване на иновациите, свързани с продуктите и технологичните процеси, и разширяване на достъпа до финансова и фискална информация, включително интернационализация.
Тя също така предполага заемането на твърда позиция в рамките на преговорите относно процедурите за улесняване на търговията с цел понижаване на разходите, свързани с митническите процедури, които могат да достигнат до 15 % от стойността на търгуваните стоки, както и ефикасност на регистрацията на произхода на стоките и модернизиране на митническите проверки.
По отношение на Румъния, интернационализацията на малките и средни предприятия е решение, което по време на настоящата икономическа криза ще е от решаващо значение за оцеляването им и развиването на техния бизнес като това ще изиграе съществена роля за създаването на нови работни места.
Аз приветствам организирането на Европейска седмица на малките и средни предприятия през май 2009 г., чиято основна цел е да предостави на тези предприятия информация за начина, по който да интернационализират бизнеса си.
Тогава, когато светът търси отговор на световната икономическа криза и протекционистичните тенденции се засилват, какъвто беше случаят напоследък с обсъждането на клаузата "купувайте американското" в Конгреса на САЩ, задължение на правителствата и институциите на Общността е да се грижат за интересите и да гарантират зачитането на правилата, прилагани по отношение на малките и средни предприятия, и на международната търговия.
Очевидна е ползата за МСП от достъпността на международните пазари.
Както показват проучванията, когато тези предприятия оперират на пазара извън Общността, те като правило придобиват добра практика, обновяват се и стават поконкурентоспособни.
Въпреки всичко ние знаем, че някои от тях не могат и не ще могат да издържат на конкуренцията.
Имайки предвид обаче тази полза и факта, че поголемите компании са позащитени в настоящия период на протекционизъм, необходимо е органите на властта да действат в защита на тези предприятия чрез наблюдение и строго прилагане на международните споразумения.
В същото време това твърдение следва да се прилага и по отношение на трети страни.
Международната търговия ще бъде истински лоялна, ако е такава и за двете страни.
Аз гласувах в подкрепа на доклада на гжа Muscardini относно засилване на ролята на европейските малки и средни предприятия в рамките на международната търговия.
За Европейския съюз, в който преобладават малките и средни предприятия, тяхното международно присъствие е от изключително значение.
Понастоящем само 8 % от тези предприятия имат международно измерение като поголямата част от износа им продължава да се осъществява в рамките на ЕС.
Малкият брой изнасящи извън ЕС МСП има тенденция да се концентрират към развитите и на практика пренаситени пазари като САЩ, Канада и Швейцария, докато присъствието на МСП в страните с нововъзникващи икономики е слабо.
По такъв начин, въпреки добрите намерения на Европейския съюз като проекта "Мисли първо за малките!", все още е необходимо да извървим дълъг път, преди европейските предприятия да придобият едно действително международно измерение.
Електронната търговия е отлична възможност за малките и средни предприятия и за младите предприемачи.
Тя спомага за преодоляване на традиционните нетехнически бариери чрез предоставяне на достъп до иначе недостъпни пазари.
По същите причини този вид търговия гарантира и поголямо участие на найслабо развитите държави в международната търговия.
Включването на тези партньори обаче зависи от създаването на основна инфраструктура, за която ние безусловно следва да дадем своя принос.
Ние трябва да вземем под внимание и факта, че на този вид търговия не са присъщи толкова пиратството, фалшифицирането или нарушаването на защитата на личните данни, а поскоро приспособяването на стари практики.
В случаите на действително приспособяване е необходимо да се предоставят всички гаранции, използвани при традиционната търговия.
Правната мрежа по отношение на електронната търговия е разгледана в различни аспекти, което не позволява да се погледне с критично око - например управлението на интернет все още следва да е предмет на подходяща, призната в международен план структура; съществуват и въпроси, свързани с международното частно право или инспекциите.
Когато говорим за Световната търговска организация, налице е объркване по отношение на електронната търговия и въпреки многото настоятелни искания преговорите за този вид търговия продължават да се водят в опасна изолация на двустранна основа.
в писмена форма. - (PT) Интернет играе все поголяма роля в търговските отношения и в международната търговия.
Съществуват обаче сериозни пропуски по отношение защитата на ползвателите и потребителите от гледна точка на защитата на личните им данни и гарантирането на качеството на предоставените услуги или купените продукти.
Настоящият доклад, въпреки че споменава тези факти, не формулира предложения, които да спомогнат за подобряването на защитата на ползвателите и качеството на предоставените услуги въз основа на използването на неминуемо обществени услуги като комуникациите.
Въпреки че докладът включва някои аспекти, възприемани положително от нас, основната му цел е да насърчава развитието и използването на електронната търговия като инструмент, който улеснява международната търговия и спомага за преодоляване на текущите трудности при откриването на повече пазари.
Това означава, че той се грижи главно за улесняване и насърчаване на електронната търговия, а именно производството, рекламата, продажбата и разпространението на продукти чрез телекомуникационните мрежи в полза на либерализирането на световната търговия.
Ето защо ние се въздържахме от гласуване.
Интернет дава нови възможности за търговията на стоки и услуги.
Това се отнася и за презграничните трансакции.
Наблюдаваното през последните години увеличаване на трансакциите, осъществени през интернет, поражда оптимизъм относно нивото на доверие на потребителите към интернет.
Все още съществуват обаче бариери като например езикът, които трудно могат да се преодолеят.
Друга сериозна заплаха за международната търговия в интернет е отсъствието на правна сигурност и защита на потребителите.
Аз се надявам, че предложената директива относно правата на потребителите ще премахне някои от тях като предостави допълнителен стимул за развитието на търговията в интернет.
Следва да се отбележи, че интернет позволява на малките и средни предприятия да участват на международните пазари с много ниски разходи в сравнение с традиционните методи като предлага възможности за развитие на бизнеса им, които порано не са имали.
Търговията в интернет обаче повдига някои въпроси, свързани поспецилно с продажбата на фалшиви продукти, които са защитени с правата върху интелектуалната собственост.
Фалшивите продукти са сериозен проблем за търговията в интернет, найвече защото хората, които ги продават на международния пазар, не могат лесно да бъдат предадени на правосъдието.
Потребителите, които използват интернет, също често са жертви на измама, като например кражба на пари по електронен път.
Всички тези явления подриват доверието на потребителите в търговията по интернет като по този начин се забавя развитието на международната търговия в интернет.
Аз одобрявам този доклад, тъй като той е широкообхватен, добре балансиран и разглежда в своята същност влиянието, което интернет оказва върху презграничната търговия.
Интернет позволява дори и на наймалките предприятия да имат достъп до световния пазар, което бе немислимо само преди няколко години и което спомага за разрастването на търговията и за разкриването на положителните аспекти на глобализацията.
Интернет открива нови пазари и премахва бариерите пред търговията.
Докладът правилно посочва, че увеличаването на измамите и фалшифицирането не следва да се разглежда като явление, породено изцяло от интернет, а поскоро като проблем, наследен от миналото, с който трябва да се борим с нови оригинални средства дотолкова, доколкото това не е в разрез с нашите граждански свободи.
Докладът също сочи, че интернет следва да се разглежда като възможност за културно разнообразие, а не като заплаха.
Накрая, той признава, че либерализирането на свързаните с интернет услуги като телекомуникационните, води до бум в инвестициите в инфраструктура, така че аз вярвам, че ние трябва да сме предпазливи при прилагането на допълнителни регулации за тези отрасли, каквото изглежда е намерението на Комисията в настоящия момент.
Аз приветствам този доклад, който хвърля светлина върху новите възможности и новите пазари, създадени от естеството и технологичното развитие на интернет.
Докладът признава ролята, която интернет може да изиграе за премахване на търговските различия между севера и юга при откриването на нови канали, свързващи развиващите се страни с развитите търговски системи, и за увеличаване на търговските потоци.
Той посочва, че това би могло да улесни хармоничното вливане на развиващите се страни в световната търговска система, което аз одобрявам.
Приветствам доклада на колегата ми за ролята, която интернет има за стимулиране на търговията.
С оглед на непрекъснато увеличаващия се брой интернет потребители, тази разширяваща се сфера има нужда от една подобра регулация.
Европейските политики следва да насърчат електронната търговия като ефективна алтернатива на конвенционалния метод на правене на бизнес, както и като начин за стимулиране на трансграничната търговия в рамките на Европейския съюз.
Необходима е съвкупност от мерки на Общността, която да елиминира потенциалните пречки, възпрепятстващи подоброто използване на интернет за комерсиални цели.
Това включва мерки, които са разработени, за да противодействат и предпазят от измами и кражби на лични данни.
Общностните мерки следва също да насърчат потребителите да имат повисоко доверие в онлайн средата.
В същото време, за сделките на електронната търговия трябва да бъдат определени общностни стандарти.
Европейският съюз следва да улесни прилагането им, чрез което да предложи на представителите на електронната търговия възможността да бъдат разпознати като надеждни доставчици.
Вследствие на глобалното естество на интернет и възможността да се осъществяват изгодни търговски сделки с трети страни, надявам се, че също ще станем свидетели и на напредък в рамките на СТО по отношение на насърчаване на електронната търговия в световен мащаб.
Аз гласувах в подкрепа на този доклад, тъй като неговата цел е да подчертае тези сфери от международната търговия, в които интернет е изиграл ролята на катализатор като е създал нови условия за развитие на търговията в световен мащаб.
Докладът също признава необходимостта от отворени стандарти и важния им принос към иновациите и конкуренцията, както и от реална възможност за потребителски избор.
Докладчикът предлага търговските споразумения на Европейския съюз да насърчат отворената и широка употреба на интернет за електронна търговия, при условие че достъпът на потребителите до услуги, онлайн продукти и употребата им не е ограничен, освен в случаите, когато те са забранени от националното законодателство.
Подкрепям искането на докладчика към Комисията за разработване на цялостна стратегия, която да спомогне за елиминиране на пречките, които все още стоят пред малките и средни предприятия по отношение на използването на електронната търговия, както и създаването на база данни, разработена да предложи информационна подкрепа и съвети за управление на новите участници без опит в електронната търговия.
Аз гласувах в подкрепа на доклада на гн Papastamkos за международната търговия и интернет.
Наистина, аз подкрепям целта на докладчика да подчертае тези области на международната търговия, в които интернет е изиграл ролята на катализатор като е създал нови условия за развитието на международната търговия на световно ниво.
Лесно е да се види, че международната търговия и интернет са взаимно изгодни.
Повече от това, аз твърдо вярвам, че развитието на онлайн търговията има значителни предимства за потребителите.
Основните ползи, независимо дали на национално, европейско или световно ниво, са значително поширок избор на стоки и услуги, конкурентни цени, пониски ежедневни разходи и подобрено качество на живот.
Благодарение на поголямата налична информация, потребителите сега имат възможността да намерят подобри стоки и услуги, до които имат достъп 24 часа в денонощието от дома или работното място.
Аз гласувах в подкрепа на достигнатия компромис и считам, че новият регламент ще бъде доста положителен, тъй като ще направи възможно хармонизирането на условията за пускане на пазара и използване на фуражи за животни, както и ще гарантира, че и животновъдите, и потребителите на месо получават адекватна информация, с което се осигурява правилното функциониране на вътрешния пазар.
Искам да подчертая важността на "откритото обявяване" - списъкът със суровини, които са използвани във фуражните смеси в низходящ ред спрямо тегловните им проценти, което ще спомогне да се поддържа високото ниво на доверие на фермерите и потребителите.
В допълнение, производителите сега ще имат поясни правила за пускане на пазара на фуражи, което ще позволи полесното предотвратяване на криминални практики.
в писмена форма. - (SV) Докладът на Европейския парламент съдържа някои конструктивни изменения, като например включване на етикетиране за съдържанието на месокостно брашно в някои комбинирани фуражи за непреживни животни.
Независимо от това, измененията на доклада също съдържат подробности, които следва да бъдат разглеждани от държавни служители, а не от политици.
Например формулировката на цитираните текстове "хранене на животни през устата: въвеждане на фуражи в стомашно-чревния тракт на животното през устата с цел задоволяване на потребностите му от храна, съответно поддържането на продуктивността на средно здрави животни", "съдовете за близане, които съдържат минерални вещества" или "изпражнения, урина, както и отделеното съдържание на храносмилателния тракт в резултат на изпразване или отстраняване на храносмилателния тракт, независимо от всякакъв вид обработване или смесване".
Това със сигурност са важни въпроси, които се отнасят до безопасност на храните, но за тях би трябвало да се погрижат експертите на национално ниво.
Аз гласувах в подкрепа на доклада, тъй като съдържа някои предложения, които по принцип са важни, но това не означава, че подкрепям подхода му по отношение на ангажирането му с конкретни подробности.
Докладът Baringdorf за пускането на пазара и използването на фуражи е от съществено значение за земеделието и пазара на храни в светлината на последните скандали около храненето на животни, предизвиканите болести при животните, поради причини, включващи липсата на знание за състава на предоставяните им фуражи, скандала с диоксина, болестта луда крава и др.
На операторите от фуражния сектор ще се даде поголяма свобода и отговорност.
Това обаче означава, че в случай на сериозен проблем със замърсяване с отровни субстанции или вреден фураж в огромна степен ще се засегне развитието на животните или околната среда.
Ако производителят не разполага с достатъчни финансови ресурси, за да разреши проблема, биха могли да се появят дори още посериозни проблеми.
Аз считам за необходимо, което е и причината, поради която гласувах в подкрепа на доклада, на фермерите и на селскостопанските работници като цяло да бъде предоставена акуратна информация за състава на фуража, но също и че те трябва да бъдат достатъчно защитени от финансова, социална и икономическа загуба в случай на бедствие.
Аз искрено благодаря на докладчика за отделеното внимание по един толкова труден и противоречив въпрос.
Етикетирането на фуража и координирането му на общностно ниво изисква съгласуване с интересите на потребителите, които имат право да знаят какъв продукт купуват, дали е безопасен и от какво е направен, както и с правата на производителите, които бранят правото си на защита на интелектуалната собственост.
Обжалването от страна на бизнеса и държавите-членки срещу изискването да се поставя "точна информация при поискване" върху фуражните етикети показва фундаменталния конфликт на интереси между тези заинтересовани групи.
Компромисната процедура, разработена с помощта на Европейския съд, на пръв поглед изглежда разумна, но независимо от това тя е откъсната от реалността, защото е трудно да си представим фермер, който, докато принципно работи нощ и ден, е достатъчно заинтересован от проблема, за да хаби време и средства по сложни процедури на обжалване.
Точната информация за състава на фуражните съставки следва да бъде налична на етикета не само поради неотменимото право на потребителя, а и найвече поради основната цел на директивата, която е защита на здравето.
Кой, ако не производителят, ще гарантира, че фуражът не е генетично модифициран например?
Защитата на интелектуалната собственост не следва да поощрява злоупотребите.
Аз гласувах в подкрепа на доклада на гн Graefe zu Baringdorf за пускането на пазара и използването на фуражи.
Подкрепям предложението, което изисква цялостен преглед на европейското законодателство за фуражи, който да включва не само опростяване на съществуващите стандарти, но също и привеждането му в съответствие със законодателството за храните.
Едно от главните неща е, че аз несъмнено подкрепям изброяването на фуражните суровини, от които са съставени комбинираните фуражи, както и точните им количества ("откритото обявяване"), което бе едно от ключовите искания на Европейския парламент след кризата със спонгиформната енцефалопатия по говедата.
На последно място, съгласен съм с докладчика за защитата на правото на информация на потребителите и за етикетирането на фуражите.
Комисията превръща Споразуменията за икономическо партньорство (СИП) в найсъществената част от стратегията си за развитие.
Докладът Schröder и Европейската десница правят същото.
Подкрепяйки засегнатите държави, както и правим, европейските социалисти не утвърждават този подход.
Що се отнася до нас, ние сме против СИП.
Все още има време, за да насърчим друг начин на мислене и да превърнем СИП в реални инструменти за развитие чрез подкрепа за повторното отваряне на преговорите по найконфликтните точки, както обещаха да направят гн Barroso и гжа Ashton; чрез избора в полза на селективната регионализация, както правят и самите страни от Африка, Карибите и Тихоокеанския басейн (АКТБ), поскоро чрез уважаването на ангажиментите относно свързаната с търговия помощ, обещана през 2005 г., отколкото чрез "ограбването" на Европейския фонд за развитие (ЕФР); чрез гарантиране на действителен парламентарен контрол на процеса, в който парламентите от АКТБ да вземат водеща роля и чрез включване на гражданските общества на юг, както и чрез отхвърлянето на "стратегията булдозер", имаща за цел да разшири преговорите към услугите и въпросите от "Сингапур", при условие че страните от АКТБ не са готови за това.
Това не е "пътната карта", описана в доклада Schröder.
Ето защо, аз ще гласувам "против".
Още веднъж, найвече поради съпротивата на различни страни от Африка, Карибите и Тихоокеанския басейн (АКТБ), въпреки че е задължено да използва "политически коректен" език, мнозинството в Парламента не може да скрие истинския произход и действителните намерения на Споразуменията за икономическо партньорство (СИП) между Европейския съюз и страните от АКТБ.
Макар и член 36, параграф 1 от Споразумението от Котону да съхранява заключението за търговски споразумения, съвместими със Световната търговска организация (СТО), които постепенно премахват бариерите пред търговията между тях и засилват сътрудничеството във всички области, отнасящи се до търговията, това, което Европейският съюз възнамерява да направи, е да задмине установеното към момента и да достигне нещо, което към днешна дата все още не е постигнато в СТО. Въпреки че Десетият европейски фонд за развитие (ЕФР) се реализира с тази цел, в същото време той намалява публичната помощ за развитие.
С други думи, Европейският съюз се опита да влезе през прозореца, след като не е успял да влезе през вратата.
Целта на Европейския съюз е либерализация на търговията, на която основа главните финансови и икономически групи се опитват да осигурят отваряне на пазарите, продажба на стоки и услуги, експлоатиране на суровини и налагане на производствен модел, насочен към износ, съобразно собствените си интереси.
Необходима е друга политика, която да насърчи ефективната независимост, суверенитет, сътрудничество, солидарност, развитие и социална справедливост.
Аз гласувах в подкрепа на доклада на гн Schröder за въздействието на споразуменията за икономическо партньорство (СИП) върху развитието.
Подписаните до момента "преходни" споразумения са само началото на дълго и ползотворно сътрудничество с тези неевропейски страни.
В случая със СИП, процесът на либерализация в продължение на 15 години бе възприет като приемлив от Европейския съюз и страните от АКТБ.
В допълнение, минималното изискване за покриване на "съществена част от търговията" не би било помалко от 80 % от търговията между партньорите.
По този начин аз съм убеден, че развитието на бъдещите споразумения би могло само да подобри икономическата позиция на двете договарящи страни.
в писмена форма. - (NL) Докладът по собствена инициатива за въздействието на споразуменията за икономическо партньорство (СИП) върху сътрудничеството за развитие съдържа няколко валидни аргумента.
Той призовава за повече правителствена помощ (все пак страните от АКТБ понасят найголемия удар от финансовата криза) и подчертава, че СИП са инструмент за развитие, който не трябва да влияе неблагоприятно върху регионалната интеграция на юг.
Независимо от това, аз подкрепям алтернативната резолюция внесена от Групата на Зелените/Европейски свободен алианс.
Все пак би било пологично, ако Парламентът изчака да демонстрира утвърждаването си на СИП, докато парламентите на засегнатите страни от АКТБ определят позициите си.
Според мен, парламентарният орган, който наблюдава СИП, трябва да е Съвместната парламентарна асамблея АКТБЕС, а не орган, който е изграден за тази конкретна цел.
Това би могло да има само разделящ ефект и да отслаби позициите на страните на юг, които не разполагат с финансовите или лични средства да посещават всички тези срещи.
Повече от това, отделният орган е непрозрачен и би попречил на холистичния подход към темите, свързани с развитието.
в писмена форма. - (FR) Въпреки че споразуменията за икономическо партньорство (СИП) в доста голяма степен придават структура на взаимоотношенията на Европейския съюз със страните от Африка, Карибите и Тихоокеанския басейн (АКТБ), чрез приемането на този доклад Европейският парламент изпраща много лошо послание.
Европа със сигурност трябва да промени начина, по който преговаря и търгува със страните от АКТБ, ако не желае да допринесе за тяхното фалиране.
Този доклад утвърждава една система, основана на предполагаемо равенство между страните, когато в действителност Европейският съюз е водещата икономическа сила в света, а страните от АКТБ трябва да наваксват много.
Сега има спешна нужда за приемане на асиметричен и консенсусен подход, който найнакрая да даде на тези страни шанс тогава, когато става въпрос за световна конкуренция.
Моите колеги от Групата на социалистите в Европейския парламент и аз гласувахме "против" доклада.
Приемането му от Парламента е наистина доказателство, че Европа се управлява от десните, както и че това трябва да се промени.
Признаването на Косово като суверенна държава от редица страни вероятно вече е създало повече проблеми, отколкото ще реши такива.
Аз съм скептично настроен към това дали Косово беше готово за независимост.
Фактът, че някои държавичленки на Европейския съюз няма да признаят независимостта на Косово от страх да не създадат прецеденти в собствените си граници, допълнително усложни бъдещето му.
Сега Европейският съюз е поел първостепенна отговорност за вътрешното подпомагане на Косово.
Този ангажимент не би трябвало да е с отворен край както времево, така и финансово.
Съществува искрена загриженост за политическата стабилност на Косово, степента на корупция, вътрешното и външно влияние на организираната престъпност и третирането на малцинствата, в това число сърби.
От съществена важност е институциите на Европейския съюз да останат бдителни и готови за намеса, ако Косово не успее да оправдае високите стандарти, които неизменно трябва да съпътстват суверенната държавност.
Въпреки загрижеността ми, давам подкрепа си за резолюцията.
Около ситуацията в Косово или около ролята, която Европейският съюз играе там, няма нищо удовлетворяващо.
EULEX, мисията на ЕС в областта на върховенството на закона в Косово, в конкретния случай представлява просто "военното" рамо на ООН, което отговаря за наблюдение на функционирането на постоянното косовско правителство и администрация, в нарушение с Резолюция 1244 на ООН, която признава сръбската върховна власт в тази провинция.
Добрите намерения, изразени в този Парламент, съветите и молбите трудно биха скрили трагичната реалност: потъпкани права на малцинствата, найвече на сръбското малцинство, в една територия, която сега - поради международната и особено европейска общност - е отдадена на корупция, организирана престъпност, на албанската мафия и вероятно дори на ислямски терористични групи.
Целта на тази резолюция е да омаловажи подкрепата на Европейския съюз за незаконната и едностранна декларация за независимост на сръбската провинция Косово.
Неприемливо, целта на Парламента е да "легитимира" изграждането на протекторат, създаден и реализиран чрез агресия и военна окупация от Съединените щати, НАТО и Европейския съюз, което гарантира тяхното политическо, икономическо и военно влияние в този изключително важен регион на Европа.
Съществуването на "псевдодържава" със "суверенитет под наблюдение", защитена от ЕС/НАТО, и поконкретно от техните "EULEX" и "наместници", "международен граждански представител" и "специален представител на ЕС", които имат юридически, полицейски и митнически правомощия, както и "изпълнителни функции" и функции на мониторинг представлява неприемлив акт на неоколонизация.
С тази резолюция открихме, че "найважната мисия на Европейската политика за сигурност и отбрана (ЕПСО) (на Европейския съюз) до днес" представлява явно нарушение на Хартата на Обединените нации, както и опасен прецедент по отношение на международното право с непредвидими последици за стабилността на границите, особено на европейския континент.
Някои от тези, които вдигнаха шум за спазване на международното право, както и териториалната цялост, суверенитет и независимост на Грузия, в края на краищата са същите тези, които насърчиха и подкрепиха агресията срещу Югославия.
Тази резолюция представлява просто още едно упражнение по лицемерие и цинизъм от мнозинството в Парламента.
В продължение на почти 20 години този Парламент стоя и гледа, докато народът на Косово постепенно се сбогува със Сърбия.
В тази пленарна зала дебатите за Косово обикновено не са за самото Косово, а основно за ефекта му върху останалия свят.
Тези, които са за независимостта и които са против нея, основно са загрижени дали дадено решение не формира прецедент за други региони, както и за риска от това Европейският съюз да не се отдаде на самовъзхвала като резултат.
В продължение на 30 години аз спорех в подкрепа на противоположното както в, така и извън този Парламент.
Демокрацията изисква от нас, преди всичко, да обърнем внимание на нуждите и желанията на самите хора.
След векове турско управление, а през последния век и сръбско такова, последното, от което имат нужда хората, е насилие от вън.
Ако не им се позволи да се присъединят към Албания, то те искат реална независимост.
През последните 10 години защитавах политиката, която тръгва от хората, от гледната точка на бедните, непривилегированите, хората, които страдат като резултат от липсата на демокрация и обществени разпоредби, жертвите на екологичните бедствия и войните - накратко всеки, който е непривилегирован поради липсата на равенство между всички хора.
Аз ще гласувам "против" проекта "EULEX", тъй като той не предоставя решения в интерес на обикновените хора на Косово.
Резолюцията на Европейския парламент не само признава Косово като отделна държава, но също и обидно насърчава тези държави-членки на Европейския съюз, които все още не са признали независимостта му, да го сторят, в очевидно нарушение на международното право и самата Резолюция 1244 на Съвета за сигурност на ООН.
С тази цел тя подкрепя основаването на Косовски сили за сигурност (KSF), с други думи, на отделна армия, която, разбира, се ще оперира под покровителството на окупиращите сили на НАТО - KFOR.
Целта за изграждане и развиване на репресивни полицейски/съдебни сили на EULEX в Косово, както и реформите, които те насърчават - приватизация и други, е да се наложат интересите на Европейския съюз и да се ускори инкорпорирането на тези сили в уеднаквени европейски структури.
Това ще приключи процеса на превръщане на Косово в протекторат на Европа и НАТО.
Първият кървав цикъл от разпадането на Югославия и преначертаването на новите граници се затваря с разкриване на нови рани на балканско и глобално ниво чрез империалистичния закон разделяй и владей, което ще събуди нови напрежения и интервенции.
Комунистическата партия на Гърция гласува срещу тази неприемлива резолюция като подчерта необходимостта да се ускори антиимпериалистичната борба и да се противопостави на Европейския съюз и политиките му като изиска гръцката и всички други окупиращи армии на Европа и НАТО да напуснат Косово и Балканите като цяло.
Аз гласувах "против" тази резолюция, тъй като Румъния не признава независимостта на провинция Косово.
Аз гласувах "против" предложението за резолюция относно Косово, защото не съм съгласен с някои положения, които то съдържа.
Лично аз не възприемам изграждането на функционираща програма за защита на свидетели като съществена предпоставка за ефективни правни действия срещу високопоставените престъпници в Косово, найвече при военните престъпления.
След това, не считам, че е от жизнена важност за Косово да се насърчават проекти, насочени например към възстановяване на гробища, разрушени при вандалски прояви, с прякото ангажиране на участници на местно равнище - в действителност такива проекти не биха имали практическа стойност за общностите в Косово и не биха подобрили климата между етносите.
Членовете на този Парламент са добре запознати с възгледите ми относно миналото не само на Косово, но и на целия Балкански регион.
Според мен въпросът с Косово може да бъде разрешен само чрез консенсусен подход, който включва не само и преди всичко Сърбия, но също и съседните страни.
Към доста неща в този доклад бих могъл да се присъединя, но настояването, че всяка държава-членка на ЕС трябва да признае независимо Косово, не е позиция, която мога да подкрепя.
Независимостта на Косово може да бъде постигната само чрез консенсус и съгласие със Сърбия.
Неспособността да се признае това, по мое мнение, е просто отлагане на проблеми в бъдеще и проява на антисръбски нагласи в този Парламент.
Следователно, одобрението на изменение 3 превръща тази резолюция в пристрастна и сериозно вреди на останалата част от текста.
Това означава, че за съжаление, аз не мога да я подкрепя.
Според мен гласуването по изменение 3 и финалното гласуване бяха изключително важни.
Аз гласувах "против" и в двата случая.
В изменение 3 Европейският парламент иска от страните в Европейския съюз да признаят независимостта на Косово.
Според мен целият процес на независимост е прибързан и недобре обмислен.
Наясно съм, че преговорите между Косово и Сърбия, дори и в присъствието на международни личности и организации, бяха дълги и много хора не виждат изход те да доведат до решение или дори да продължат.
Ето защо, повечето от страните в Европейския съюз и Съединените американски щати приеха плана "Ахтисаари".
Въпреки това аз вярвам, че всички едностранни декларации за независимост представляват единствено източник на бъдещи проблеми и потенциални конфликти.
Периодът след декларацията за независимост на Косово само потвърждава това.
Ако трябва да опазим мира в региона си, тогава не можем да определим времето, прекарано в преговори, като дълго или безсмислено.
Този доклад отразява растящата сила на Китай като търговска нация.
Той също обръща внимание на търговията между Китай и Тайван, която изглежда ще се разшири след подписването на търговските споразумения в района на Тайванския пролив.
Потесните икономически връзки между Китай и Тайван имат потенциала да способстват един поположителен подход към пообщия въпрос за отношенията в района на Тайванския пролив.
Независимо от това, успокояването на ситуацията има малко смисъл, освен ако не е съпроводена с интеграцията на Тайван в международните организации, особено тези, свързани с търговията като Световната здравна асамблея (СЗА) и Международната морска организация (ММО).
Парламентът трябва да обяви силната си подкрепа за декларираната политика на Съвета в подкрепа на значимото участие на Тайван в международните организации.
Парламентът също трябва да упражни натиск върху Китай, поради продължилото му нежелание да позволи на Тайван да участва на международната сцена.
Просперитетът и здравето на 23 милиона тайвански граждани не трябва да бъдат държани в залог на политически цели.
Предвид подкрепата ми за значимото участие на Тайван в международните организации, гласувах в подкрепа на този доклад.
Аз гласувах в подкрепа на доклада WortmannKool, тъй като подкрепям развитието на икономическите отношения между Европейския съюз и Китай.
Тази страна отбеляза драматичен икономически растеж, което я направи един от найголемите икономически участници на световния пазар.
Търговските отношения между Европейския съюз и Китай се разшириха съществено през последните години, което превърна Европа в найголемия търговски партньор на Китай от 2006 г. насам. През 2007 г.
Китай беше номер две в списъка с търговски партньори на Европейския съюз.
Сега ние имаме нужда от едно изключително сътрудничество между Европейския съюз и Китай, за да намерим решение на настоящата икономическа и финансова криза.
Считам, че след като Китай е един от двигателите на световното развитие, той трябва напълно да поеме отговорност за гарантиране на устойчивото и балансирано развитие на глобалната икономика.
Търговските отношения на Европейския съюз с Китай трябва да се основават на принципите на реципрочност, устойчиво развитие, опазване на околната среда, предотвратяване на измененията в климата, лоялна конкуренция, придържане към правилата на Световната търговска организация и да не забравяме и правата на човека.
Европейският съюз трябва да настоява за съответствие с разпоредбите за защита на потребителите, така че европейските граждани да не са изправени пред риска да купуват продукти, които са опасни за здравето, стоки със скрити дефекти или фалшиви продукти.
Всяка година този Парламент приема текст за търговията и икономическите отношения с Китай и всяка година констатациите са полоши: нарушения на правата на човека, нелоялни търговски практики, дъмпинг, неизпълнение на международните ангажименти на Китай както към Световната търговска организация (СТО), така и към Международната организация на труда (МОТ), контрабанда, патентна политика, която е толкова добра, колкото и кражбата и така нататък.
Списъкът става все подълъг и все поплашещ.
Постресираща обаче е твърдата вяра на докладчика в мита за "демократична промяна чрез търговия", найявното опровержение на което е настоящата ситуация в Китай.
Този мит служи като алиби на всички тези, които поставят икономическите интереси на малцина над спазването на ценностите, които публично заявяват, така че със сигурност да не се наложи да се вземат необходимите решения: прилагане на инструменти за защита на търговията и санкции.
Без съмнение вие вярвате, че Китай трябва да се превърне в работилницата на света, която на ниска цена произвежда стоки с повече или помалко - фокусът е върху помалко - високо качество.
Ние предпочитаме една политика, която се състои от производство на стоки, които консумираме в Европа и от европейците, както и от възвръщане на индустриалната независимост в рамките на европейския пазар, който да е изцяло защитен.
От 2006 г. насам Европейският съюз е водещият търговски партньор за Китай, а от 2007 г. Китай е вторият найголям търговски партньор за Европа.
Към момента на Китай се пада 6 % от световната търговия.
Китайската народна република (КНР) направи големи крачки след доклада от 2002 г., който имах честта да представя в този Парламент.
Изглежда обаче, че много от проблемите, които имаха нужда от решение тогава, все още стоят, въпреки че в някои отношения, те са разрешени със забележителен напредък.
По отношение на социалното и екологично въздействие китайската индустрия се характеризира с ясна липса на подготовка и това изисква посилен европейски подтик.
Китай и Европейският съюз преговарят по Споразумението за партньорство и сътрудничество от октомври 2007 г., а резултатите все още предстоят да бъдат видени.
С оглед на европейската подкрепа на много аспекти от международната търговия, Китай не трябва да нарушава ангажименти, поети в рамките на СТО.
Бяха въведени пречки под формата на правила и разпоредби, които ограничават достъпа на европейски компании в стратегически сектори.
През ноември КНР обяви намерението си да изостави системата за двоен контрол при вноса на текстилни продукти и обувни изделия от 2007 г.
Наличната статистика не улеснява дискусията, но може да се окаже, че сме изправени пред търговски спор.
След като не е възможно да разгледаме многото въпроси, повдигнати с тази резолюция, считаме за важно да подчертаем, че въз основа на взаимно полезното посрещане на нуждите на различните народи защитаваме засилването на отношенията на действително и ефективно сътрудничество между държавите от Европейския съюз и Китай, които допринасят към реципрочното развитие, уважаване на принципа за ненамеса и националния суверенитет.
Въз основа на тези принципи и въпреки че резолюцията съдържа някои аспекти, с които сме съгласни, ние определено й се противопоставяме, защото тя приема неолибералната матрица като своя собствена, именно чрез стремежа си за продължаване на търговската либерализация - в този случай с Китай.
Като маскира сериозните последици от либерализацията на световната търговия, резолюцията подтиква към продължаване на отварянето на пазарите между Европейския съюз и Китай, акцентира усилията да се ускорят преговорите в рамките на СТО и "подчертава, че новото Споразумение за партньорство и сътрудничество между ЕС и Китай следва да има за цел установяване на свободна и лоялна търговия".
Както се видя в други подобни парламентарни резолюции, целта е да се отговори на експанзионистичните нужди на основните икономически и финансови групи в Европейския съюз, което е в противовес на това да се посрещнат нуждите на работниците и малките и средни предприятия в различните страни на Европейския съюз - и найвече в Португалия.
Аз подкрепям препоръките в този доклад за подобряване на пазарния достъп до Китай, вдигане на бариерите пред търговията чрез увеличаване на достъпността на чужди компании в Китай и съсредоточаване върху изграждане на еднородна конкурентна среда.
В настоящата глобална икономическа и финансова криза отношенията между Европейския съюз и основните му външни икономически партньори придобиват много поголямо значение, отколкото в миналото.
Икономическата стабилност и устойчивостта на търговските потоци, които включват Европейския съюз, стават поактуални от всякога за бъдещата ни сигурност.
Аз гласувах в подкрепа на доклада на гжа Wortmann-Kool за търговските и икономически отношения с Китай, защото вярвам, че това е крачка в посока към една подобра структура на търговските взаимоотношения между Европейския съюз и един ключов световен партньор.
Необходимостта от този доклад е подчертана от тежката действителност на търговския дефицит от 160 милиарда EUR.
Независимо от това обаче повечето от елементите в доклада са не само искания на Европейския съюз по отношение на определени аспекти от икономическата и търговска политика на Пекин, но също и предложения, чието реализиране ще донесе вътрешни ползи на Китай, както и поглед към бъдещото му развитие.
Подобрата регулация и защита на интелектуалната собственост, намаляването на социалното и екологично въздействие от драматичния икономически растеж на нашия азиатски партньор, както и намаляването на контрабандата, подмяната и пиратството на стоки са области на действие, в които Пекин вече отбеляза сериозен напредък.
Ако това може да бъде запазено в бъдеще, то би могло само да стимулира развитието на Китай.
Аз гласувах "за" доклада Corien Wortmann-Kool за търговските и икономически отношения с Китай въз основа и на личния ми опит, придобит по време на срещата с делегацията от Комисията по вътрешния пазар и защита на потребителите между 1621 март 2008 г. в Китай.
Търговията между Европейския съюз и Китай се увеличи драматично след 2000 г.
Европейският съюз е найголемият търговски партньор на Китай, а Китай е вторият по големина търговски партньор на Европейския съюз.
Въпреки че Китай се ползва от значителни предимства в резултат на членството си в СТО, европейските фирми трябва да преодолеят значителни пречки в опита си да получат достъп до китайския пазар, основните от които са неспазване на патентните права и неопределената система на стандарти.
Приветствам намерението за стартиране на схемата "Gateway to China", насочена именно към създаването на обучителни програми за мениджъри в Китай с оглед да се подобри достъпът на европейските малки и средни предприятия до китайския пазар до 2010 г.
Докладът предоставя препоръки за подобряване на търговските отношения между Европа и Китай, които трябва да се основават на принципите на реципрочност, устойчиво развитие, спазване на екологичните ограничения, принос в изпълнението на глобалните цели за предотвратяване на изменението на климата, лоялна конкуренция и търговия съгласно нашите общи ценности и правилата на СТО.
Приветствам изменението в предложението, с което Европейският съюз приема Тайван като търговски субект и подкрепя тайванското участие като наблюдател в съответните международни организации.
Разискването за търговските отношения с Китай винаги ни връща към проблема с правата на човека в тази страна.
Това е разбираемо.
Възраженията, повдигнати във връзка на отношенията с Китай, могат да бъдат разбрани в светлината на различните оценки, които в повечето случаи са оправдани.
Битува възприятието, че китайският икономически растеж няма паралел в спазването на правата на човека и демокрацията в страната, нито в действията й на международно ниво, експлоатацията на работници, трудовата правна рамка, която е несравнимо невзискателна, неспазването на екологичните въпроси и правилата за интелектуална собственост и патенти. Всички тези въпроси са пречки за отношенията при отворена система на търговия, които се характеризират с уважение към добрите международни практики.
Независимо от това обаче тази търговия е там и тя расте.
Ролята на Китай в съвременната световна икономика е несравнима и участието му за преодоляване на настоящата криза е жизнено важно.
Следователно е необходимо да настояваме за спазване на правилата и принципите на международната търговия, за равен достъп до пазарите и за защита на демокрацията и правата на човека, без да отказваме да приемем реалността и растящата ни взаимозависимост.
Всъщност, ние трябва да вземем максимума от тази ситуация, дори и това да означава само да повлияем подобре на тази голяма държава.
При гласуването на доклада за търговските и икономически отношения с Китай аз гласувах "за" приемането му.
Китай е вторият по големина търговски партньор на Европейския съюз и Европейският съюз е найголемият търговски партньор на Китай от 2006 г.
Това е една страна, която е двигателна сила на световния растеж.
От изключително значение е търговските отношения на европейските страни с Китай да бъдат основани преди всичко на принципите на реципрочност, устойчиво развитие, спазване на екологичните ограничения и лоялна конкуренция.
Развитието на търговските отношения с Китай трябва да върви заедно с политическия диалог, който трябва да включи въпроса за правата на човека.
Китай трябва да увеличи усилията си в областта на прилагане на правата на интелектуалната собственост и да разреши проблема, свързан с производството на фалшиви и пиратски стоки в Китай.
Високото ниво на замърсяване, причинено от китайската индустрия и нарастващото потребление на природни ресурси, е също обезпокояващо.
Провалът на преговорите с пратениците на Далай Лама хвърля сянка върху отношенията с Китай.
Тази държава трябва да прекрати всякакви форми на преследване на тибетския народ.
За да се гарантира правилното ниво на търговските отношения с Китай, последните трябва да се основават на ангажименти и стратегическо партньорство, което съхранява принципите на реципрочност, лоялна конкуренция и търговия в съответствие с общите ни ценности, както и придържане към правилата на СТО.
Аз не приветствам предложението на гжа Wortmann-Kool за търговските и икономически отношения с Китай, тъй като не съм съгласен с различни положения в доклада.
Например по отношение на бъдещите стъпки, които ще бъдат предприети от Европейския съюз - не съм съгласен, че е необходимо проблемите да се предотвратяват чрез двустранен диалог.
Проблемът е в това, че срещите на взимащите решения от китайското ръководство с колегите им от Европейската комисия не могат адекватно да адресират въпросите от взаимен интерес, особено в области като инвестиции, достъп до пазара и защита на правата на интелектуалната собственост, както и други стратегически въпроси, свързани с търговията.
Това се дължи на провала на китайското правителство да съблюдава икономическите споразумения, реализирани с Европейския съюз.
Този доклад споменава нарастващата търговия на Китай с Тайван и аз го приветствам.
Под ръководството на президента Ма Тайван направи големи стъпки към нормализиране на търговските си отношения с Китай и се опита да спре обструкционното отношение, което комунистическите ръководители от Пекин имаха към търговските отношения с Тайван.
Независимо от това, ако Тайван някога бъде напълно интегриран в регионалните икономики на Югоизточна Азия, то той трябва да бъде приет в международните организации, независимо от това дали е признат като независима суверенна държава или не.
Предвид различните страхове за здравето през последните години в Източна Азия, свързани с движението на стоки и хора - такива като САРС, птичи грип, скандала със заразеното с меламин мляко - от съществено значение е Тайван да получи статут на наблюдател в Световната здравна асамблея (СЗА).
Този ход би укрепил търговията в района на Тайванския пролив, би стимулирал стандартите за качество в региона и издигнал Тайван на международната сцена.
Начинът, по който Китай използва несъгласията си с Тайван, за да прави политика по въпросите на общественото здраве, трябва да бъде осъден.
По същия начин трябва да се отнесем и към срамното мълчание, с което толкова много хора в Европа посрещат китайския натиск.
Аз гласувах в подкрепа на този доклада.
Поправки на вот и намерения за гласуване: вж. протокола
Одобряване на протокола от предишното заседание: вж. протокола
Искане за снемане на парламентарен имунитет: вж. протокола
Състав на комисиите и делегациите: вж. протокола
1.
Положението в Шри Ланка
Следващата точка от дневния ред е разискване по четири предложения за резолюции относно положението в Шри Ланка.
Гжо Председател, в северната част на Шри Ланка в момента се случва хуманитарно бедствие, което получава относително малко внимание.
Армията на Шри Ланка провежда атаки върху цивилно население, които могат да бъдат описани също като масово избиване.
Дори една болница попадна под огъня, а според хуманитарните организации цялостното положение е бедствено.
Червеният Кръст обяви тревога.
Положението в Шри Ланка ескалира и Европейският съюз не е невинен за това, след като взриви преговорите, проведени под ръководството на Норвегия, чрез поставянето на организацията "Тамилски тигри за освобождение на Елам" (LTTE) в списъка с терористични организации на Европейския съюз.
Това означаваше, че преговорите в рамките на Европейския съюз вече бяха невъзможни.
В самата Шри Ланка свободата на словото вече не съществува.
Наскоро един журналист бе убит.
Германският посланик, който говори на погребението му, бе описан от президента като някой, който трябва да напусне страната.
Всичко, което той направи, бе да опише точно положението.
Носи се слух за хиляди бежанци на север - а трябва да е ясно - цялото положение там е такова, че ние трябва да съсредоточим в много поголяма степен вниманието си в тази посока.
Европейският съюз следва да се обяви много покатегорично срещу това, което в момента прави правителството на Шри Ланка.
Нападенията както от армията на Шри Ланка, така и от LTTE са неморални, ясно е, че ударите попадат предимно върху цивилни.
Ние трябва да помогнем на хората, които са в капан на север, както и да постигнем незабавно спиране на огъня, тъй като там са убиват огромен брой цивилни граждани.
Това е неприемливо и Европейският съюз споделя вината за това, ако не успее да заяви много покатегорично, че подкрепата за правителството на Шри Ланка трябва да се преустанови.
Гжо Председател, изглежда, че кървавата гражданска война в Шри Ланка найнакрая ще приключи.
LTTE, които бяха поставени от Европейския съюз в черния списък на терористичните организации, сега със сигурност трябва да прекратят военните действия и да се предадат.
Европейският съюз и други съпредседатели изискаха от LTTE да направи това.
Отговорът на LTTE сега ще ни покаже дали в действителност в душата си те таят найдобри намерения към тамилите.
LTTE използва подставените си организации в Европа, за да постигне ефект на максимална пропаганда и за да набира средства чрез изнудване на международно ниво.
Някои от активистите на LTTE могат дори да се опитат да потърсят убежище в рамките на Европейския съюз.
През цялата тази жестока 26годишна гражданска война LTTE бе пионер в зверските терористични атаки като самоубийствени бомбардировки, които сега - за съжаление - се използват в много други части на света.
Армията на Шри Ланка следователно трябваше да употреби всички средства, с които разполагаше, за да противодейства на това брутално бунтарство.
Ясно е обаче, че цифрите за жертви, обявени от LTTE, са преувеличени.
Някои от тях вече са оттеглени - например историята на Agence Presse за убийството на 300 цивилни - след като предполагаемият автор отрече авторство.
Въпреки това смъртта на цивилни във военните зони е трагедия, независимо от това къде и кога се случва.
Ясно е, че въоръжените сили на Шри Ланка също не могат да обявят обективни данни, но те не са се опитвали съзнателно да експлоатират цивилни и да им навредят, както се твърди за LTTE.
Ако войната наистина свърши скоро, от съществено значение е сега Шри Ланка да обърне вниманието си към следконфликтното разоръжаване, демобилизация и реинтеграция.
Маргинализирането на тамилите за сметка на мнозинството от синхали трябва да бъде адресирано по един незабавен и перманентен начин, за да може да се гарантира стабилно и мултиетническо общество с регионално самоуправление.
Европейския съюз също трябва да гарантира, че Шри Ланка разполага с ресурси за подкрепа на следконфликтното развитие.
Въпреки че ние следва да подкрепим предложението на правителството за амнистия на повечето членове на LTTE, изключително важно е да не се позволи на нито един отговорен за найсериозни военни престъпления да се измъкне безнаказано.
Гжо Председател, Шри Ланка е засегната от вътрешни борби в продължение на десетилетия.
Това трагично положение се появи в резултат на въоръжения конфликт главно между сепаратистките въстанически сили на север и армията на Шри Ланка.
По време на боевете бяха убити и ранени хиляди невинни хора, а имотите, инфраструктурата и околната среда бяха значително разрушени.
Това тъжно състояние на нещата през последните месеци се изостри, предимно вследствие на мащабната военна офанзива на правителството срещу Тамилските тигри.
Докладите от Шри Ланка показват, че през последните седмици положението в определени области се е влошило трагично като стотици цивилни граждани са изселени и попадат в боевете.
Според "Амнести Интернешънъл" нарушенията на международните конвенции и правата на човека се наблюдават както при правителството, така и при силите на Тамилските тигри.
Несъмнено, при такива обстоятелства е много трудно да бъдем абсолютно сигурни кой трябва да бъде обвинен за трагичните събития в Шри Ланка, но ние трябва да призовем и двете страни да се възпрат и да отдадат найголямо внимание и уважение към невинните граждани, както и да спазват установените военни практики.
След като правителството на Шри Ланка има власт в тази ситуация и то е международно признатият орган в страната, нашият призив трябва, по необходимост и по пътя на логиката, да бъде насочен главно към него.
В същото време, ние трябва да призовем лидерите на Тамилските тигри да спазват призивите на международната общност, да се възползват от правителственото предложение за амнистия, да се откажат от жестокостта и да се опитат да достигнат целите си чрез политически диалог.
Също така ние трябва още веднъж категорично да обявим, че боят не решава проблеми, както и че трайният мир и стабилността могат да бъдат постигнати единствено на масата за преговори, което рано или късно неминуемо ще се случи.
В тези преговори и двете страни ще трябва да правят компромиси, а постигнатото решение ще бъде за благото на гражданите на тази красива държава.
Надяваме се, че чрез тази резолюция ще спомогнем за намаляване на страданието на народа на Шри Ланка, както и че ще донесем толкова необходимия мир в тази страна.
Гжо Председател, Групата на социалистите в този Парламент официално отказва да вземе участие в гласуването за Шри Ланка.
Миналият месец Парламентът проведе обстойно разискване за положението в Газа със становища на Съвета и Комисията.
От тази страна на Парламента придаваме същата важност на Шри Ланка и вярваме, че темата заслужава равнопоставено и реално разискване, но съжалявам, че тази наша позиция не бе подкрепена от нито една друга парламентарна група.
Едно кратко разискване този следобед с малцина в четвъртък е обида за хилядите нападнати и умиращи хора в северната част на Шри Ланка.
Ние искахме да призовем, както при съвместната декларация между Съединените американски щати и Обединеното кралство от Вашингтон порано тази седмица, за незабавно и безусловно спиране на огъня и от двете страни, но Групата на европейската народна партия (PPE) отказа да включи това в текста.
Нашето желание бе да осъдим, без резерви, бомбардирането на болници и хуманитарни работници, но гн Van Orden, преговарящ за PPE, отказа да направи това осъждане.
Ето защо то не е в резолюцията пред вас.
За него - и както може да се предполага и за др Tannock - всичко, което казва правителството на Шри Ланка, е факт, а хуманитарните организации на място - от Червения кръст до ООН - могат да бъдат пренебрегнати.
"Амнести Интернешънъл" днес намеква, че армията на Шри Ланка би могла да е виновна за военно престъпление за използването на касетни бомби в болница - 16часова бомбардировка.
Групата на социалистите (PSE) също искаше да осъди и убийствата на журналисти и други медийни работници от представители на правителството.
Параграф 4 на резолюцията моли правителството - същото това правителство на Шри Ланка - да разследва собствените си сериозни нарушения на правата на човека.
Колеги, някои от вас може и да искат да асоциират себе си и групите си с този вид гледище, но ние не искаме.
Гласувайте за този текст и вие ще опростите атаки на болници и ще пренебрегнете твърдения за военни престъпления.
Забелязвам, че гн Van Orden дори не е имал куража да застане тук и да защити кървавата си работа, но това трудно би ме учудило.
В преговорите ни, той просто отхвърли и отмина с насмешка като пропаганда твърдения за случаи на изнасилвания от войниците на Шри Ланка, така че какво можете да очаквате?
В Близкия изток, милиони хора - в това число много евреи - бяха възмутени до краен предел от това, което Израел стори на Газа, но това не ги направи поддръжници на "Хамас".
Тъжно е, че на всеки, който не подкрепя правителството на Шри Ланка, му се слага етикета апологет на тероризма и поддръжник на LTTE.
Въпреки това нашето мнение е критично по отношение LTTE и тактиката им.
Ние действително осъждаме атаките им и желаем те, Тамилските тигри, да седнат на масата за преговори, но тази война да бъде спряна незабавно.
Правителството трябва да спре военната си кампания, която донесе - както казаха други - хуманитарно бедствие на стотици хиляди обикновени хора в северната част на острова.
За съжаление, тази резолюция не призовава към незабавен край на боевете, така че ние няма да утвърдим този подход като вземем участие в гласуването днес.
Гжо Председател, колеги, ние се разграничаваме от това предложение и насърчаваме всички други със сходни виждания да направят същото.
Започвам с уточнението, че финално договорената резолюция съвсем не е тази, която аз бих написал.
Вярвам, че тя страда от излишно благодушие по отношение на правителството в Коломбо.
Страхувам се, че тя представлява още един случай на опростяване, криминализиране и продължително преследване на група като просто привежда довода, че това е терористична група.
В действителност нещата са много посложни.
Независимо от това, аз действително вярвам, че настоящото положение е такова и Парламентът трябва да изпрати ясни послания по определени въпроси.
Например един от ключовите въпроси, който считам за важно да подчертая, е апелът на Токио за необходимостта и двете страни, а именно "Тамилските тигри за освобождение на Елам" (LTTE) и правителството, да разберат, че прекратяването на огъня трябва да бъде договорено, за да се позволи преминаването на хуманитарната помощ, а ранените и болните да бъдат евакуирани.
На второ място, считам, че е важно да помним, че не може да има военно решение, гн Tannock.
Това не може да се случи, то е просто невъзможно.
Следователно сега е времето да се договорят условията за прекратяване на жестокостта, демобилизацията и разоръжаването.
За да се случи това обаче, правителството трябва да спре да търси военна победа, което всъщност удължава страданието на толкова много хора.
Жест на добра воля би било например да се позволи на независимите медии и хуманитарните служители да навлязат на север.
Нещо повече, по отношение на Общата система за преференции плюс (GSP +) аз съм един от тези, които мислят, че тя никога не трябваше да се отваря за страни като Шри Ланка, предвид сериозните и продължаващи нарушения на основните права на човека в страната като много от тези нарушения са подстрекавани от правителствените органи.
Считам, че сериозно трябва да обмислим започването на задълбочено разискване за релевантността от прилагане на тази преференциална схема и найвече за последиците, които тя има за много групи, в това число работници.
Поради тези причини призовавам Европейската комисия да осъществи разследване in situ, за да установи ефектите от мярката, както и да я преразгледа, ако е необходимо.
Гжо Председател, гражданската война в Шри Ланка продължи 25 години.
Повече от 70 000 души загинаха в този конфликт.
Днес, между правителствената армия на Шри Ланка и силите на Тамилските тигри, в зона от близо 300 км2, около 250 000 цивилни плащат драстичната цена на тази война.
Стотици беззащитни хора са умрели в конфликтната зона от средата на януари.
В болницата се намираха близо 500 души, когато тя бе обстреляна от артилерийски огън.
По данни на Международния червен кръст снарядите са улучили педиатричното отделение.
Ужасените хора се страхуват да избягат независимо от четиридесет и осем часовото прекратяване на огъня, обявено от правителството.
Те се страхуват от смърт или наранявания.
И двете страни в конфликта привличат вниманието върху нарушения на човешките права, извършени от противоположната страна - двете страни нарушават тези права.
Правителството предрича скорошна победа над тамилите.
Хората, хванати в капан между двете армии, може да не доживеят края на военните действия.
Призоваваме и двете страни в конфликта да сведат до минимум цивилните жертви и да започнат мирни преговори.
от името на групата PPE-DE. - (DE) Гжо Председател, като член на делегацията за връзки със страните от Южноазиатската асоциация за регионално сътрудничество (СААРК) имах възможността да посетя Шри Ланка няколко пъти.
Лично видях колко страда населението в резултат на войната, продължаваща 25 години и взела 70 000 живота.
Бойните действия между правителствените сили и LTTE ескалират още повече.
Възвърнат е контрол над големи зони на север и са превзети укрепления на тамилските бунтовници.
Това, което ми казаха от организациите за правата на човека в Коломбо и Джафна за нещастие се потвърждава отново: "войната е институция".
Хуманитарната ситуация е тревожна.
Бежанците наброяват хиляди души.
Налице е липса на медицински грижи и храна.
Агенциите за хуманитарна помощ трябва да получат неограничен достъп до цивилното население при едно договорено прекратяване на огъня.
Правителството е установило коридори с цел спомагане на евакуацията на цивилното население от военните зони; неразбираемо е как Тамилските тигри не зачитат безопасната зона, продължават огъня и използват хора като жив щит.
Токийската група, състояща се от Япония, Съединените щати, Норвегия и Европейския съюз, призова ръководството на LTTE найсетне да договори подробностите около прекратяване на огъня с правителството на Шри Ланка.
Започването на мирния процес е в интерес на всички - включително на тамилите.
Изрично приветствам решението на правителството да се съобрази с тринадесетото изменение на конституцията на Шри Ланка и да предаде местното управление на избраните представители на Севера и Изтока.
Очакваме също и гаранция за внимателно, неутрално разследване на нарушенията на правата на човека, които обсъдихме токущо, и на нарушенията на свободата на пресата.
Сигурността и стабилността не трябва да остават само мечта за гражданите на Шри Ланка.
Гжо Председател, госпожи и господа, какво знаем и какво виждаме по отношение на Шри Ланка?
С какви доклади разполагаме, когато всички неправителствени организации освен Червения кръст са евакуирани от страната от септември насам?
На кого да вярваме?
На правителството на Шри Ланка или на анонимни свидетели?
Едно е сигурно: положението се развива към една финална атака, към достигане на целта на едно правителство, което е решено да използва сила за прекратяване на бунт, който е добил неудобна продължителност.
И отново, кой понася последствията, госпожи и господа?
Всички цивилни граждани, жени, деца, възрастни хора, разбира се, които са притиснати между страните в конфликта и търпят непоносимо насилие.
Това трябва да спре.
Крайно време е международната общност наистина да окаже натиск върху правителството на Шри Ланка, така че то да спре ескалиращото насилие и убийствата.
Европейският съюз трябва да заеме особено ясна позиция и да не превръща тамилското цивилно население в хората, пренебрегнати от историята и мъчениците на безразличието.
Нашият Европейски парламент трябва да не спира с тази обща резолюция.
Трябва да изискаме незабавно и безусловно прекратяване на огъня, което ще бележи началото на един посилен ангажимент в полза на мирно разрешение на този конфликт при зачитане на правата на човека и културната идентичност.
(DE) Гжо Председател, драматичните картини от Шри Ланка показват, че една брутална гражданска война, която продължи десетилетия, приближава своята кулминация.
Както всички знаем, въпреки че е възможно една война да се прекрати с оръжия, не е възможно по този начин да се установи продължителен мир.
В допълнение, не може да има ефективна, дълготрайна борба срещу тероризма, особено с използване на оръжия, тъй като тероризмът винаги намира съответния начини за отговор.
Следователно е важно да се преодолеят причините.
Следващата стъпка трябва да бъде достигането на мирно споразумение, базирано на следните фундаментални елементи.
На първо място, ясен монопол на властта от страна на единната държава.
Никоя държава не може да позволи етнически групи или части от населението да се въоръжават и да влизат във въоръжен конфликт.
Това изисква обаче държавата да се съобразява с демократичните правила и принципа на правовата държава и активно да търси политическо решение, следващо модела на автономност, която найсетне да разреши националните проблеми на Шри Ланка, израз на старо историческо наследство от колониалните времена, които трябва спешно да се разрешат.
Затова бих искал да се обърна към Европейския съюз и всички държави по света за спомагане на развитието на демокрацията и принципа на правовата държава със засилване на автономността и правата на малцинствата и, разбира се, с икономическото развитие на една страна, която е обезкървена така силно от ужасите на гражданската война.
Следователно, ако оръжията найпосле замлъкнат - за жалост още не сме достигнали този етап - това няма да означава край на развитието, а ще бъде едва началото на придвижване към мир, основан на принципа на правовата държава, свободата, правата на човека, правата на малцинствата и националната автономност.
- (CS) Токийската конференция даде сигнал, че кризата в Шри Ланка може да приключи и да има надежда за мир.
Въпреки това четвърт милион цивилни граждани, хванати в капан в зоната на конфликта, се нуждаят от сигурно преминаване и трябва да им се осигури хуманитарна помощ.
Чуждестранни наблюдатели трябва да имат достъп до зоната, за да оценят хуманитарните нужди.
Освен това скорошните нападения на журналисти не дават гаранция за безопасността на хуманитарните организации.
Въпреки че правителството обеща да разследва нападенията на журналисти, това не е решение.
Трябва да окажем също натиск върху правителството на Шри Ланка за подписване на Отавската конвенция и за премахване на фугасните мини.
Съжалявам, че членове на Европейския парламент от Групата на социалистите предпочетоха да се приберат у дома вместо да вземат участие в днешното разискване, като по този начин защитиха различните си възгледи за решаването на проблема в Шри Ланка.
(EN) Гжо Председател, искам само да изразя подкрепата си към подхода на Robert Evans.
Мисля, че гн Posselt бе този, който описа конфликта като гражданска война и, за жалост, хората, които поставиха за разискване това съвместно предложение за резолюция отказаха, според колегата ми, да го нарекат гражданска война.
Бих искала да изразя подкрепата си към казаното от предишните оратори относно незабавното прекратяване на огъня.
Скорошното засилване на военните действия между LTTE и правителствените сили на Шри Ланка отежниха ситуацията и приблизително 230 000 вътрешно разселени лица са хванати в капан в район Wanni дори и сега.
Жестокости, подобни на обстрела на PTK болница, правят наземната ситуация много потежка и опасна.
Това е много тъжен ден. Ние не можем да подкрепим всичко това и се надявам в следващата месечна сесия да станем свидетели на пообширно разискване на особено сериозната ситуация в Шри Ланка с повече участници.
(PL) Гжо Председател, сценарият на трагичните събития в Шри Ланка прилича на други подобни случаи.
Като говорим за трагедията на бедните хора, забравяме, че причината за трагедията са отново хора - не бедни хора, а хора, идващи от същата среда.
За да получат власт, те използват религиозни, племенни и етнически различия, исторически недоразумения и други начини за сеене на раздор между части от обществото във въпросната страна.
Това води до разрушаването на обикновено слабо развитите елементи на демокрация и до гражданска война, заедно с всичките й жестокости, до незачитане на правата на човека и на информацията и до пълно унищожаване на противника.
Подкрепям резолюцията като израз на неодобрение към тези, които възкресяват граждански войни, и към тези, които им оказват материална и политическа подкрепа.
Като предупреждение към създателите на подобни жестоки сценарии би могло да бъде знанието, че те ще бъдат заловени например от международни специални сили и осъдени на доживотен затвор.
(EN) Гжо Председател, гн Evans предава грешно фактите и това ме принуди да го поправя.
Не е била бомбардирана болница.
Агенцията, която изпрати доклада, оттегли тази история като заяви, че е грешна.
Хванатите в капан цивилни граждани, които се използват като жив щит от LTTE, не са 230 000, а 113 000.
Ако наистина ги беше грижа за тамилските граждани, те не биха ги използвали като жив щит, за да се предпазят.
Каква смелост е това?
Шри Ланка претърпя двадесет и пет годишна гражданска война.
Трябва да помогнем на тази страна да запази статута си на една от найстарите демокрации в света.
Тя има подълга история на демокрация от 22 от 27 държавичленки на ЕС.
Страната е имала шестнадесет парламентарни избори, пет президентски избори и се е държала като член на семейството на демократичните нации.
Тя е демокрация, която се е борила срещу терористическа кампания и е победила.
(NL) Бих желал да припомня, че преди няколко години проведохме разискване относно Шри Ланка в този Парламент и че тогава правителството на Шри Ланка беше в процес на създаване на пространство за получаване на максимална свобода на движение, включително от Европейския съюз, базирана на принципа на ненамеса, а не на посредничество за достигане на решение.
Искам да отбележа, че всички опасения, които изразих по време на разискването, във връзка с това, което ще се случи в бъдеще, сега стана реалност.
Затова вярвам, че наистина трябва да се върнем към позицията на посредничество и да се борим за автономност в рамките на Шри Ланка от името на тамилския народ в североизтока.
Ако не направим това, Европа ще бъда отчасти виновна за ужасните кръвопролития, които се случват в Шри Ланка в момента.
Гжо Председател, като един от токийските съпредседатели на мирния процес в Шри Ланка Европейската Комисия следи отблизо положението там.
Дълбоко загрижени сме от настоящата ситуация и трагичните хуманитарни последици от конфликта като изразихме това в изявлението, направено локално от съпредседателите на 3 февруари 2009 г.
Приехме със загриженост затрудненото положение на хилядите вътрешно разселени лица, хванати в капан от военните действия в северна Шри Ланка.
Комисарите Ferrero-Waldner и Michel вече заявиха публично загрижеността си относно последиците от военните действия върху цивилното население и призоваха и двете страни, LTTE и органите на Шри Ланка, да предпазят цивилното население, според изискванията на международното хуманитарно право, и да позволят безопасното и свободно придвижване на хора извън зоната на военните действия.
Комисията е загрижена за информацията, която е получила относно условията, при които вътрешно разселените лица живеят в така наречените "центрове за грижи" след като са напуснали територията, контролирана от Тамилските тигри и са преминали в зони, контролирани от правителството.
Важно е също в тези временни лагери да бъдат съблюдавани международните стандарти.
Агенциите на ООН, Червеният кръст и други хуманитарни организации трябва да имат пълен достъп до тези центрове, съгласно международното хуманитарно право.
Комисията продължава да се тревожи за положението с правата на човека в Шри Ланка на фона на доклади за извънсъдебни екзекуции, отвличания и сериозни заплахи към медиите.
Особено важно е правителството да проследи найсериозните случаи.
При скорошните си срещи с външния министър на Шри Ланка Комисар Ferrero-Waldner призова правителството на Шри Ланка да предприеме решителни действия за справяне със злоупотребите с правата на човека, включително действия срещу виновниците за събитията, и за гарантиране на свободата на пресата.
Комисията запазва убеждението си, че не може да съществува военно решение на етническия конфликт в Шри Ланка.
Нужен е широк диалог за постигане на политическо решение на конфликта, така че да бъде постигнат траен мир чрез разглеждане на проблемите, довели до бунта, на първо, място и за осигуряване на адекватно пространство за всички общности.
Разискването приключи.
Гласуването ще се проведе в края на разискванията.
2.
Положението на бежанците от Бирма в Тайланд
Следващата точка от дневния ред е разискването на шест предложения за резолюции относно положението на бежанците от Бирма в Тайланд.
автор. - (NL) Гжо Председател, Бирма е известна като насилствена военна диктатура, в която каста от спекуланти е успяла да се задържи на власт години наред.
Потисничеството и бедността са накарали много хора да напуснат страната или да се опитат да го направят.
Етническото разнообразие на страната едновременно оправдава и засилва тази диктатура.
В обширни зони малцинствени народности са мнозинство.
Те се стремят към автономност и организират протести срещу централната диктатура.
Военните ръководители считат диктатурата си за необходима за поддържане на единството на страната и за подчинение на бунтуващите се.
Те са позаинтересовани от територията, отколкото за хората, които я населяват.
Предоставяйки силно експлоатиращи концесии за чужди предприятия, жизненоважни източници на приходи се отнемат от местното население като при този процес сериозно се увреждат природата и околната среда.
Нуждата да се напусне страната се засилва и от факта, че не се вземат предвид местните мнозинства.
Режимът бърза да елиминира обезпокоителните групи или като ги избива, или като ги прогонва от страната.
Мнозина бягат по море като използват импровизирани лодки и се излагат на сериозен риск от удавяне.
Много бежанци преминават границата със съседката на Бирма - Тайланд: според някои приблизителни данни до два милиона души са преминали границата за последните 25 години, а десетки хиляди, на които е отказан прием, остават бездомни в ничията земя по границата.
За нещастие чувствата на съчувствие и солидарност към бежанците са още послабо развити в Югоизточна Азия в сравнение с Европа.
Много често бежанците биват връщани, което означава сигурна смърт.
Публичното мнение не проявява заинтересованост, дори ако става въпрос за хора, споделящи същата религия, като например мюсюлманските бежанци, които с лодки стигат от Бирма до Индонезия.
Правителствата отдават приоритет на добрите връзки с колегите си в държавите с диктатури вместо да окажат натиск за подобряване на положението.
Някои правителства в Европа дори клонят към приемане на подобна позиция и можем да видим бедственото въздействие на това в Азия.
Това е още една причина да призовем азиатските държави да намерят решение.
Гжо Председател, този случай подчертава тежкото състояние на едно малцинство в страна, където малцинствата в найдобрия случай са маргинализирани, а в найлошия - третирани с жестокост.
Хората от общността рохингия търпят двойна дискриминация в продължение на години.
Като мюсюлмани не им се дава право да изповядват вярата си свободно, право, което в ЕС зачитаме като фундаментално, а джамиите им са повредени или осквернени.
Като етническо малцинство на общността рохингия непрекъснато се отказват граждански права, които в почти целия свят се вземат за даденост: правото на брак, правото на свободно движение, правото на гражданство в страната, в която живеят, и правото на нормално образование.
Докато хвалим собствените си прогресивни постижения в сферата на правата на човека, ние в ЕС не виждаме факта, че много хора по света нямат дори основни права.
В този Парламент добре знаем за тежкото положение на народа на Бирма, но от бунтовете на будистките монаси от 2007 г. насам тази страна сякаш се загуби от общественото съзнание.
Потресаващата съдба на малко известните хора от общност рохингия, особено на тези, които бягат с лодки като бежанци и които са обект на настоящата резолюция, подновиха вниманието ни към деспотичния режим в Бирма, една страна, която е много богата на човешки потенциал.
Бруталностите на военната хунта контрастира ярко на действията на Тайланд, която като страна, според мен само частично, се е освободила от отговорност към бежанците от общността рохингия, тъй като за жалост заявява, че те са просто икономически бежанци, което аз считам за много малко вероятно, и се опитва да ги отпрати.
Тайланд трябва да приеме посериозно нарастващата си роля на сила за стабилизиране и хуманност в района.
В съпоставка - можем да очакваме много малко от бруталните бирмански военни ръководители, които остават глухи за апелите ни, както са били години наред.
Надявам се, че презрението на генералите на хунтата към цивилизованите възгледи един ден ще ги застигне, вероятно във формата на международен трибунал, когато Бирма найсетне ще бъде освободена от деспотизма.
Гжо Председател, бруталният режим в Бирма от известно време принуждава хиляди цивилни граждани да напуснат страната в търсене на посигурно бъдеще и подобър жизнен стандарт в съседен Тайланд или през Тайланд към други страни в Югоизточна Азия.
Сред тези бедстващи хора са и местната общност рохингия от Западна Бирма, която през последните години е жертви на етническо прочистване, извършвано от бирманското правителство.
За съжаление тайландските органи не оказват на тези бежанци хуманитарната помощ, която те явно заслужават.
Вместо това има доклади, че тези хора са подложени на свирепо преследване.
Призоваваме тайландското правителство да зачита човешките права на бежанците от Бирма и да се отнася към тях с уважение, състрадание, достойнство и хуманност.
Тази резолюция ми дава възможност и да засегна въпроса за четиридесет и една годишния австралийски писател от кипърски произход Harry Nicolaides, който бе осъден на тригодишен затвор в Тайланд за предполагаема обида към кралското семейство в книга, написана от него през 2005 г.
По това време гн Nicolaides преподава английски език в един тайландски университет, а в романа си той прави само анонимна препратка към член на тайландското кралско семейство като уличаващата творба е явно измислена.
По време на делото гн Nicolaides, воден пред международните медии във вериги, казва на репортерите, че е понесъл неописуеми страдания.
Гн Nicolaides се извини на тайландското кралско семейство и отправи молба за кралска милост.
Смятаме, че гн Nicolaides е бил подложен на достатъчно наказания и лошо отношение от страна на тайландските органи, които се отнесоха към случая крайно нечувствително и неподходящо и които призоваваме, също както и кралското семейство, да извършат незабавното освобождаване на гн Nicolaides, за да се завърне у дома в Австралия.
Да се постъпи по различен начин би било крайно неразумно, жалко и вредно за Тайланд.
Гжо Председател, днес обсъждаме Шри Ланка, Бирма и Тайланд, а на други сесии сме обсъждали други държави.
Във всички случаи обаче става дума за нестихващи граждански войни, за убийства, за нарушения на основни права на човека.
Никога няма да спрем тези зверски престъпления, ако не разкрием политическите сили и безскрупулните външни интереси, които се крият зад тези войни.
Тези войни никога нямаше да могат да продължат безкрайно в бедни държави, които изобщо не могат да си ги позволят, ако зад всичко това не се крият външни интереси.
Ето защо трябва да направим две неща, за да спрем този процес.
Първо, трябва да разкрием какви са тези интереси и политически сили и чрез използването на политически методи да им кажем да спрат.
Второ, трябва да създадем експедиционни, полицейски и военни корпуси, които ще предприемат превантивни мерки, когато политическите средства не действат.
Европейският съюз е в състояние да направи това.
Гжо Председател, третирането и дискриминацията срещу лицата от общността рохингия ужасява всички ни.
Като мюсюлманско малцинство в будистка Бирма те не са признати като едно от етническите малцинства на Бирма.
Имат твърде малко законни права и, както се посочва в изменение 3, внесено от гжа Glenys Kinnock, те са подложени на целенасочено обричане на бедност, отказ на гражданство, отказ на свобода на движение, произволно данъчно облагане, изземване на земи и отказ на разрешение за встъпване в брак.
Не е изненадващо, че много от тях се опитват да напуснат Бирма, тъй като нямат друг избор.
Потресаващите сведения, че хиляда души от общността рохингия, пристигащи с лодки в продължение на 12 дни, вместо да бъдат приютени на безопасно място от тайландските органи, които са ги намерили, са били изтеглени обратно в международни води без навигационно оборудване, храна и вода и са били оставени да се спасяват сами, ужасяват всеки, у когото има и капчица човещина.
Едва вчера статия във вестник "Guardian" отрази други събития.
Найскорошният случай се отнася за 220 души, които са били намерени в открит плавателен съд от рибари.
Тези бежанци твърдят, че са били задържани от тайландските органи на отдалечен остров в продължение на два месеца и че са били бити, преди да бъдат принудени да се качат на лодки и изоставени на произвола на съдбата.
Трябва да се разреши проблемът с нарушенията и липсата на координирани международни действия в помощ на общността рохингия.
Тайланд също трябва да поеме отговорност.
Тайландският министърпредседател трябва да действа.
На проблема с нарушенията от страна на тайландски длъжностни лица трябва да се обърне сериозно внимание.
Тайландското правителство трябва да подпише Конвенцията на ООН от 1951 г. за статута на бежанците и протокола от 1967 г.
Както каза гн Joel Chamy, заместникпредседател на организацията "Refugees International" със седалище във Вашингтон, лицата от общността рохингия се нуждаят от защита и убежище.
Тайланд заяви, че не желае да го предостави, но това е проблем, който няма да отшуми.
Постоянно пристигат сведения за третирането на бежанци от Бирма, които влизат в Малайзия.
Много от тези хора се продават като роби, жените и децата са принуждават да станат роби за сексуални удоволствия, а мъжете се продават за принудителен труд на рибарски плавателни съдове.
Част от тази риба може дори да влиза на пазара на Европейския съюз.
Надявам се, че днес ще можем да насочим вниманието към положението на бежанците от Бирма, и поконкретно към общността рохингия.
Преди две седмици имах възможността да посетя хората от Бирма и границата между Тайланд и Бирма.
Там с очите си видях несправедливостта, с която се отнасяме към някои части на света в политическо и медийно отношение.
Твърде често се вълнуваме само от заглавията на новините.
Това, което видяхме в Бирма и което вече не е на първите страници на вестниците, е драма, която не е много поразлична от това, което ни е мобилизирало в много други случаи.
Имаме много явни примери за преследване, мъчения, незаконно задържане, изнасилвания и други зверства, извършвани от военната хунта в Бирма.
Едно от найвъзмутителните неотдавнашни действия беше приемането на така наречената конституция, която погазва найосновните демократични принципи и осигурява почти пълна безнаказаност за всички действия, които токущо споменах.
Напълно разбираемо е, че хората бягат от тази ситуация, както правеше племето карен в продължение на няколко години и както, днес съобщаваме с настоящата резолюция, постъпиха и хората от общността рохингия, заловени в Тайланд.
В тази връзка, по време на посещението ми забелязах, че и Тайланд, и международната общност са възприели обезпокоителното чувство на примирение по отношение на хунтата.
Например много адвокатски асоциации, опозиционни партии, бежанци и политически затворници ни предупредиха за ужасните последствия, които ще сполетят народа на Бирма, ако международната общност, и поспециално Европейският съюз, подкрепи и признае фалшивите избори, които са свикани от Държавния съвет за мир и развитие (ДСМР) за 2010 г.
Те ни предупреждават, че това ще даде картбланш на хунтата да продължи да извършва безнаказано найразлични престъпления.
Политическите и етническите групи, които се противопоставят на хунтата, са организирани много добре и са съставили алтернативна конституция, която в много поголяма степен съответства на принципите, които твърдим, че защитаваме в Европейския съюз.
Ето защо ще бъде грешка да ги изоставим на произвола на съдбата като това би ни направило съучастници, било то активни или пасивни, на диктатурата в Бирма.
от името на групата PSE. - (FR) Г-жо Председател, Комисар, госпожи и господа, вчера видях някои картини, в които участват бежанци от общността рохингия от Бирма.
Човешко страдание е това, с което може да се опише животът на тези импровизирани лодки.
След кратко задържане тайландската военна флота ги изведе от своите териториални води и ги остави в бедстващо положение.
И въпреки това Тайланд иска да се представи като държава, която посреща добре бежанците и лицата, искащи убежище.
Освен това като непосредствен съсед на Бирма Тайланд е съвсем наясно с нечовешките условия на живот, създадени от хунтата, която принуждава много бирманци да емигрират, рискувайки живота си по време на преходите, които бих нарекла преходи на смъртта.
Призоваваме Тайланд и другите държави от Асоциацията на страните от Югоизточна Азия (АСЕАН) да намерят трайно разрешение на въпроса за бежанците и преди всичко за хората от общността рохингия, за които говорим днес.
Бихме искали също да призовем Тайланд да ратифицира Конвенцията на Обединените нации за статута на бежанците от 1951 г. и протокола от 1967 г.
Гжо Председател, проблемът с нарушенията на правата на човека в Бирма е обсъждан няколко пъти по време на настоящия мандат на Европейския парламент.
Бирма, държава, известна със своите прекрасни будистки храмове, изобилстващи от злато, е също и затвор за хиляди бирманци.
Те живеят в един от найсилните политически режими в света, от който се опитват да избягат - в САЩ, Австралия, Канада и в европейските държави и техните съседки.
След приемането на резолюции, призоваващи за освобождаването на хиляди политически затворници, включително много опозиционни лидери, сред които има и носител на нобелова награда, и след протести от страна на международни организации срещу задължителната военна служба за деца в Бирма, които след това биват принуждавани да работят и не получават необходимите грижи, днес ние обсъждаме проблема с нарушенията на правата на човека.
По време на бягството от този ад в Бирма хиляди хора, принадлежащи на мюсюлманското малцинство, са били заловени в лодките им в тайландски териториални води, изтеглени обратно в международни води и оставени без навигационно оборудване и хранителни запаси като някои са били хвърлени в затвора.
Мюсюлманското етническо малцинство е преследвано също от управляващия военен режим в Бирма.
Това включва случаи на отказ на право на гражданство, лишаване от свобода, ограничен достъп до образование, спънки за встъпване в брак, ограничаване на свободата на движение и разрушаване на джамии, църкви и други храмове.
Въпреки че трябва да оценим разрешението, предоставено от тайландските органи за временен престой на бежанци в страната им, както и декларацията на министърпредседателя на Тайланд, в която той съобщи, че ще бъде проведено разследване, неотдавнашните събития все пак са очевиден пример за нарушаването на правата на човека от тайландска страна.
Разбира се ние одобряваме резолюцията, която обаче не променя човешките трагедии в региона, където корените на конфликтите не се крият само в нечовешкия военен режим и религиозните противоречия, но и в интересите на различни сили.
Ето защо е необходимо да се противопоставим поефективно както на военната хунта, така и на сепаратистките наклонности на групите, които преследват лица, изповядващи различна религия.
(PL) Гжо Председател, в близките години хиляди бирманци напуснаха родината си поради страх от репресиите на управляващия военен режим и поради ширещия се глад, търсейки убежище в Тайланд или в съседните държави от Югоизточна Азия.
Този проблем засяга главно етническото малцинство рохингия, което живее в западната част на страната.
Те непрекъснато получават отказ на гражданство, имат ограничени права на словото и на движение и им се отказват други основни права на човека.
Проблемът с бежанците от Бирма има регионално измерение и съседните държави като Индия, Бангладеш и Индонезия трябва да работят в потясно сътрудничество, за да разрешат проблема и да предоставят на бежанците подходящи грижи и подслон.
Международните агенции съобщават за случаи на нехуманно отношение към бежанците от Бирма и за тяхното брутално депортиране, което без съмнение ги обрича на сигурна смърт.
Извеждането от тайландската брегова охрана в открито море на лодка с хиляда бежанци, без те да имат хранителни запаси, е било нечовешки акт, довел до смъртта на много от тях.
Освен това действията на военния режим в Бирма и проявите на насилие срещу лицата от малцинството рохингия трябва да бъдат енергично осъдени и да се отправи призив те да получат отново пълни граждански права.
(LT) Тези трагични събития на границата между Бирма и Тайланд имат две страни.
Жалко е, че тайландските органи са прибегнали до мерки, които не могат да бъдат оправдани, още повече че Тайланд е известен като държава, която зачита правата на човека и приема много бежанци.
Министърпредседателят заяви, че тези събития ще бъдат разследвани и лицата, които са се отнесли неприемливо с бежанците от Бирма, пристигнали с лодки, ще бъдат наказани.
Да се надяваме, че тези обещания ще бъдат изпълнени.
От друга страна, не за първи път обсъждаме безсрамното и недопустимо поведение на режима в Бирма.
Мисля, че Европейският съюз трябва да предприеме построги мерки и определено очакваме не просто думи, а действия от страна на поголемите държави.
В частност Китай трябва да окаже натиск върху Бирма тя да зачита правата на опозицията и малцинствата в страната.
(EN) Гжо Председател, днес в тази зала се прие доклад за определяне на минимални стандарти относно приемането на лица, търсещи убежище.
Той трябва да засяга и държави като Бирма и Тайланд.
Благодарение на представители на Европейския парламент днес се изправяме в защита на едно мюсюлманско малцинство в Бирма.
Положението стана ужасяващо и тревожно, когато тайландски войници изгониха тези бежанци от Бирма обратно в океана в безмоторни лодки; предполага се, че поне 500 от тях са загинали.
По отношение на Тайланд разказите на оцелелите разкриват осъдителни действия, меко казано.
Връщането на бежанци към опасността е достатъчно зло, но пускането им да се носят по течението и оставени да умрат, е много по-лошо.
Други са били оставени да работят като роби в Тайланд.
Чест прави на министърпредседателя, че обеща обстойно разследване, но ние трябва да го подкрепим да действа независимо от своята армия и да се ръководи от международните норми за хуманно поведение.
(PL) Гжо Председател, в тази зала сме обсъждали много пъти положението в Бирма.
Ето защо за никого не е изненадващо, че на застрашените бирманци се налага да правят такива драстични опити за бягство през Андаманско море.
Тези, които достигат до бреговете на Тайланд, често срещат нечовешко отношение.
Те биват връщани обратно в морето в безпомощно състояние и с безмоторни лодки.
Шестдесет и шест души от малцинството рохингия са хвърлени в затвора от силите за вътрешна сигурност в Тайланд, след като са достигнали остров Патонг.
Те не получават правна помощ, нямат и контакти с адвокати по въпросите на бежанците.
Бежанците от Бирма се нуждаят от незабавна хуманитарна помощ и убежище.
Гжо Председател, Европейската комисия следи положението в Мианмар и Тайланд като приоритетен въпрос, включително неотдавнашните инциденти, при които бежанци от Бангладеш и Мианмар бяха изхвърлени на бреговете на Тайланд.
Тайланд приютява приблизително 140 000 бежанци в девет лагера покрай границата.
Над един милион граждани на Мианмар съставляват важна част от работната сила в Тайланд в селскостопанския сектор, в текстилната индустрия и в туристическия сектор.
Лицата от общността рохингия, пристигащи с лодки и заловени в Тайланд, са част от многоликата принудителна или доброволна емиграция от Мианмар.
Освен това Тайланд има да разрешава и други проблеми с бежанци, като например с населението хмонг от Лаос.
Сложността на тези проблеми изисква всеобхватно политическо, хуманитарно, икономическо и социално решение.
Комисията провежда интензивни дискусии с международната общност и с тайландското правителство в търсенето на възможни решения.
Неотдавнашното неясно политическо положение в Тайланд прекъсна диалога с правителството по този въпрос, но това е временно.
Ето защо Комисията очаква, че инициативата на Европейския съюз по отношение на правителството ще доведе до намирането на конструктивен подход.
На 29 януари 2009 г. тройката на ЕС на посланическо равнище в Банкок сподели загрижеността си с тайландските органи.
Тя приветства намеренията на тайландското правителство да проведе пълно разследване на инцидентите и да съобщи заключенията си и призова настоятелно тайландското правителство да третира хората, пристигащи с лодки в тайландски териториални води, съгласно международните хуманитарни стандарти и стандартите за правата на човека.
Комисията приветства намерението на правителството да предостави достъп на службата на Върховния комисар на ООН за бежанците до хората, пристигнали с лодки в търсене на убежище.
Комисията насърчава тайландското правителство да се стреми към регионално сътрудничество с участието и на Върховния комисар на ООН за бежанците, тъй като проблемът с общността рохингия и другите проблеми, свързани с разселването, споменати порано, се нуждаят от всеобхватна реакция.
В заключение, устойчивото решение не може да бъде резултат от краткосрочни съображения за сигурност, а трябва да бъде съобразено с дългосрочните хуманитарни, политически и социално-икономически проблеми, пораждащи загриженост.
Въпреки че Тайланд не е подписал Конвенцията от 1951 г. за статута на бежанците, роялисткото тайландско правителство в миналото е показвало известна загриженост по отношение на хуманитарните въпроси.
Комисията ще продължава да напомня на тайландските органи стриктно да спазват международните стандарти за правата на човека като предпоставка за каквото и да е решение.
Разискването приключи.
Гласуването ще се проведе в края на разискванията.
3.
Отказът на Бразилия да екстрадира Cesare Battisti
Следващата точка в дневния ред е разискване на шестте предложения за резолюции относно отказа на Бразилия да екстрадира Cesare Battisti.
автор. - (IT) Гжо Председател, госпожи и господа, Antonio Santoro, служител в затвор, Lino Sabadin, месар, Perluigi Torregiani, бижутер и Andrea Campagna, полицай: това са имената на четирима граждани, които, наред с много други, загубиха живота си между 6 юни 1978 г. и 19 април 1979 г., погубени от безумните убийства на терористични организации, които направиха опит да премахнат демократичния ред в Италия.
Един от убийците се казва Cesare Battisti.
На първо място, бих искал да предам съжалението, изразено от президента на Италия гн Napolitano от решението на гн Lula, бразилския президент, да предостави политическо убежище на италианския терорист Cesare Battisti, който беше осъден от съдилищата на доживотен затвор за извършването на тези четири убийства по време на Оловните години.
Нека ви напомня, че гн Battisti беше признат за виновен не само от италианската съдебна система, но и от френската съдебна система, както и от Европейския съд за правата на човека.
Това е необясним и изключително сериозен акт, който не може и не трябва да остане незабелязан от европейските институции.
Ние носим отговорност към роднините на жертвите на гн Battisti, но найважното е, че сме ангажирани и поради това, че от много години Европейският съюз има определена антитерористична стратегия за гарантиране на безопасността на гражданите и защитаване на демократичните институции.
Да стоим настрана и само да наблюдаваме, би означавало да обезсмислим усилията, полагани през годините за съвместната борба срещу една постоянна заплаха.
Групата на Европейската народна партия (Християндемократи) и Европейските демократи също се надява, че Бразилия ще разгледа относно и ще осмисли задълбочено това много деликатно, но абсолютно основателно и законно искане.
Бразилия е прекрасна демократична държава и винаги се е радвала на отлични отношения с Европа и с Италия и именно поради това бяхме изненадани от това затръшване на вратата под носа ни.
В името на приятелството и уважението, което свързва нашите държави, в името на приятелството и споразуменията за сътрудничество и партньорство, свързващи Бразилия и Европейския съюз в политическо или икономическо отношение, реакцията на всички страни трябва да бъде решителна и ефективна.
Европа трябва да се обедини зад действията на италианското правителство, което използва всички законни форми на политически и дипломатически натиск и правна помощ, за да се отдаде дължимото.
Решението, взето от Бразилия, противоречи грубо на имиджа на Европейския съюз, тъй като от него може да се предположи, че в една от държавитечленки на Съюза се практикуват политическо преследване и мъчения.
Накратко, имаме една неприемлива ситуация, която преди всичко не почива на действителни основания.
Гжо Председател, мисля, че гн Mauro описа фактите много добре.
Този човек е убиец: той е убил четири души.
Той беше признат за виновен от италианските съдилища и за други актове като участие във въоръжена групировка, притежание на огнестрелно оръжие - едно сериозно престъпление в повечето европейски държави - и актове на насилие.
Този човек беше признат за виновен от италиански съд.
Въпреки това разбираме, че на 17 декември бразилското правителство, едно демократично правителство, му е предоставило политическо убежище.
Както каза гн Mauro, Европейският съюз трябва да изрази солидарността си с италианското правителство и да покаже на Бразилия, една приятелска демократична държава, че е допусната грешка.
Бразилските органи ни уведомиха, че по въпроса все още се очаква решение от обжалване пред федералния върховен съд, но е много жалко, че случаят протече по такъв начин.
Не трябва да се забравя и това, че Европейския съд за правата на човека отхвърли искането на гн Battisti за защита и че сега Европейският съюз основава действията си на зачитането на основните права на човека, което е съществен елемент на Европейската конституция.
Ето защо, предвид приятелските връзки между Европейския съюз и Бразилия, на бразилските органи трябва да се припомни, че ЕС е добър съюзник и приятел и се надяваме, че в замяна на това те няма да действат по досегашния начин.
автор. - (SV) Бих предпочел поскоро да бяхме обсъждали Филипините, където Европейският съюз би могъл да има съществен принос за спасяването на живота на много хора.
А сега обсъждаме индивидуално съдебно дело, което в момента се гледа в съда и за което имаме безочието да кажем, че защитаваме принципите на правовата държава.
В страната, от която идвам, един от найосновните принципи на правовата държава е, че парламентът не се намесва в индивидуални съдебни дела.
Моята група и аз смятаме, че е абсолютно неправилно да обсъждаме в парламента индивидуално съдебно дело, което се разглежда в момента.
За съжаление това не е първият, нито последният случай, тъй като скоро ще гласуваме по доклада Medina, с който се постъпва по съвсем същия начин.
Парламентът изрази становище по отношение на вината по разглеждано в момента дело за авторски права срещу Pirate Bay в шведско съдилище преди делото да е приключило.
Наистина се надявам това да не стане навик, тъй като ако стане така, точно ние тук, в Европа, ще противоречим и ще се противопоставим на собствените си принципи за правова държава, а това би било изключително жалко.
Благодаря ви.
Извинете, пропуснах да спомена нещо важно.
Ако не сме доволни от това как Бразилия и Европа работят по случаите на екстрадиция и ако не сме доволни от това как се тълкуват нашите закони в националните съдилища, трябва да променим законите, така че те да бъдат еднакви за всички.
Не трябва да се намесваме и да се опитваме да повлияем на отделни дела.
Това е работа на съдиите, прокурорите и адвокатите на ответника, а не на Парламента.
Ние създаваме законите и принципите на правовата държава, които гласят, че съдилищата са тези, които ги тълкуват в последствие.
Гжо Председател, госпожи и господа, абсолютно безобразие е член на Европейския парламент да взема думата в тази зала, без дори да е прочел текста на резолюцията, написана и подписана от всички основни групи, и да говори неща, които не са верни: съдебното производство приключи преди много години.
Нека да разгледам нашия проблем.
Безумията на един терорист и сериен убиец, осъждан многократно, не могат да бъдат защитавани от правителството на приятелска държава, с която си сътрудничим.
Ние искаме да наблегнем на необходимостта, вече изразена в писмо до действащия председател на Съюза, от разискване в Съвета, който като изходи от тази невероятна ситуация и вземе под внимание новия, интернационализиран тероризъм да се заеме с въпроса и да вземе решение за общо правило за екстрадиция, независимо дали то ще действа между 27те държавичленки на Съюза или между Съюза и трети страни.
Никой не може да позволи някой, който е убил невъоръжени хора и е използвал всички възможни начини да избегне правосъдието и роднините на жертвите, да се възприема като жертва на преследване и да създава опасни прецеденти в ущърб на закона и обществото.
от името на групата ALDE. - (EN) Гжо Председател, лицата, които са признати за виновни от нашите съдилища, трябва да понесат последствията и да не получават убежище от никоя държава в света.
Cesare Battisti е осъден в Италия убиец и позицията, възприета от бразилските органи да го защити от обсега на правосъдието на Европейския съюз, е не само неприемлива, но и осъдителна и жалка в найсилния смисъл на думата и ние, както и всеки друг органи и всяка друга структура в ЕС, имаме пълното право да го кажем.
Надявам се, че бразилското правителство ще се вразуми и при преразглеждането на този случай ще направи това, което се очаква от него - да екстрадира гн Battisti в Италия колкото може поскоро и преди този въпрос да започне да причинява сериозни последствия на иначе добрите взаимоотношения между Европейския съюз и Бразилия.
Бразилия не трябва да се превръща в безопасно убежище за осъдени престъпници и Европейският съюз не трябва никога да позволява убийци да избягват наказание.
от името на групата UEN. - (IT) Гжо Председател, госпожи и господа, с настоящото предложение за обща резолюция Парламентът ще представи своето авторитетно становище на международно равнище за преразглеждане на екстрадицията на Cesare Battisti и преди всичко ще отдаде почит на паметта на жертвите и ще засвидетелства солидарността си към техните семейства, които над 20 години очакват найнакрая да се осъществи основното им право на справедлив съдебен процес, отказвано им толкова дълго време.
Не е необходимо да говоря повече. Ето защо, гжо Председател, госпожи и господа, бих искала да посветя останалите секунди от моето време за изказвания, за да почетем паметта на жертвите с едноминутно мълчание.
(IT) Гжо Председател, госпожи и господа, гжо Angelilli, благодаря ви за този важен жест, който показва колко различно е отношението на присъстващите в тази зала в сравнение с отношението на Европейския съюз, който като Пилат Понтийски лицемерно си измива ръцете от случая, въпреки че всъщност има две държави, които са засегнати от него: Италия, която плати извънредно висока цена на тероризма с жертвите си и с изключително трудните години; и Франция, която е силно ангажирана посредством жалките интереси на скандалното лоби на хайверената левица, което вече се прояви в случая Petrella, а вероятно и в ролята на тайните служби.
По този начин Европа подкопава директивите си срещу тероризма и загубва целия си авторитет в глобалната стратегия за борба с тероризма.
Чудя се дали би се случило същото нещо, ако ставаше въпрос например за немски терорист от фракцията "Червена армия"?
Европа все пак казва на Бразилия, че да не екстрадира обикновен престъпник и комунист като гн Battisti, който сега дори и в затвора си позволява да се подиграва с жертвите си, би означавало да се принизи до положението на държава - убежище за найлошите престъпници и терористи.
Подобно поведение би поставило под съмнение всички споразумения за партньорство и предполагам, участието в Г8.
Трябва да подчертаем много ясно: не е приемливо да се правят споразумения с терористи.
Терористи, осъдени чрез законни съдебни производства - тъй като нашата държава има прекрасна съдебна система, в която никой не се подлага на мъчения и всички съдебни производства са законни - трябва да излежат присъдата си до последния ден.
Терористи, убийци и комунисти!
(DE) Гжо Председател, поисках да взема думата, тъй като бях председател на немскобразилската парламентарна група в долната камара на немския парламент в продължение на 10 години и познавам Бразилия много добре.
Действително съм изненадан от отказа на администрацията на гн Lula да екстрадира този убиец с присъда в държавачленка на Европейския съюз.
Надявам се, че съдебното производство в Бразилия ще приключи много бързо.
Администрацията на гн Lula показва особена ангажираност към правата на човека.
Една от страните на правата на човека е убийците с присъда да получават заслуженото наказание и поради това се надявам, че настоящото предложение за резолюция ще получи силна подкрепа.
Аз лично ще използвам моите контакти с бразилски членове на парламента, за да се предприемат мерки за оказване на натиск върху правителството и на вътрешно равнище, за да се одобри искането за екстрадиция.
(PL) Гжо Председател, след края на Втората световна война в Европа много нацистки престъпници избягаха в Южна Америка, за да избегнат правосъдието.
Опитите да бъдат върнати и изправени пред съд бяха изключително трудни.
Те доведоха до такива отчаяни стъпки като действията на израелските оперативни служби, които просто отвлякоха Eichmann от Южна Америка, за да го изправят пред съда.
Явно традицията за бягства в Южна Америка не е отмряла, както и убеждението, че там може да се получи убежище и че човек може да изживее дните си спокойно и безнаказано, въпреки престъпленията, които е извършил.
Действия като тези на бразилското правителство поддържат това убеждение и за съжаление могат да станат причина чувството за безнаказаност да се разпространи широко.
Ето защо е изключително важно това искане за екстрадиция да бъде прието.
Гжо Председател, Комисията е запозната с неотдавнашното решение на бразилския министър на правосъдието да предостави политическо убежище на лицето с италианско гражданство Cesare Battisti, осъдено задочно с доживотна присъда от италиански съд.
Внимателно обмислихме ролята на Комисията в тази ситуация, особено след като миналата седмица гн Andrea Ronchi, италианският министър на общностните политики, призова заместникпредседателя гн Barrot Европейският съюз да подкрепи искането на Италия за екстрадиция до бразилското правителство.
Както беше обяснено и на италианското правителство, Комисията не разполага с компетенции за намеса в този случай.
Договорът за Европейския съюз е изключително ясен по отношение на конкретния въпрос: юридическите правомощия на Европейския съюз и на Комисията в сферата на сътрудничеството по наказателни дела са ограничени до съдебното пространство на ЕС27.
Европейският съюз може да съдейства при случаи на екстрадиция между държавитечленки, но не притежава компетенции по отношение на връзките на държавитечленки с трети страни по въпросите на сътрудничеството в наказателните дела.
Двустранните отношения между Италия и Бразилия по този въпрос се определят от двустранно споразумение, подписано през 1989 г.
Разискването приключи.
Продължаваме с гласуването.
Разисквания по случаи на нарушения на правата на човека, демокрацията и принципа на правовата държава (разискване)
1.
Положението в Шри Ланка (гласуване)
Преди гласуването на точка 2:
Присъствам на това заседание, но в резултат на договорка в групата на социалистите в Европейския парламент няма да участвам в гласуването.
Но все пак съм тук.
Гжо Председател, в последния момент моля за промяна на формулировката на устното изменение, ако залата позволи, тъй като вече установихме какво е било объркването в общата резолюция.
Първоначалната формулировка гласеше "non-fire period" (период на спиране на огъня) и това не ни звучеше добре, затова я променихме на "cease-fire" (прекратяване на огъня).
Сега се оказва, че в официалния текст на декларацията на съпредседателите, в която участва Европейският съюз, се използва формулировката - която е странна, но все пак те я използват в писмена форма - "no-fire period" (период на прекратяване на огъня).
И така, можем ли да заменим "non-fire" с "no-fire", вместо да се използва "cease-fire", тъй като това ще отрази официалния текст на съпредеседателите?
(EN) Гжо Председател, мисля, че предстои още нещо за промяна и смятам, че гн Tannock трябва да ни съобщи за това преди да гласуваме.
Гжо Председател, става въпрос за включването на думата "хуманитарна" помощ, просто за да изясним за каква помощ говорим.
Но важното е да се обяви "no-fire period" (период на прекратяване на огъня), както е формулировката в декларацията на съпредседателите.
автор. - (ES) Да, има нещо, но не зная дали то е недоразумение или не.
На теория вариантът, който имаме от устното изменение, е, че текстът трябва да съдържа "cease-fire", а не "non-fire".
Така ли е или съм разбрал неправилно?
Текстът трябва да съдържа "cease-fire".
Гжо Председател, току що осъзнах, че заради реда, в който са отпечатани измененията в списъка за гласуване, аз всъщност съм прочел устното изменение на съображение К. Извинявам се за объркването, но всъщност сега внасяме изменение в точка 2.
Това може да обясни защо имаше известно объркване.
Можем ли да обърнем списъка за гласуване в обратен ред?
Извинявам се, но нещата са в обратен ред в моя списък.
Всъщност аз прочетох промяната, която исках да направим в съображение К, а не в точка 2, така че това е изменението, за което ще е следващото гласуване.
Наистина се извинявам за объркването.
Изменението на точка 2 следва да бъде това, което направихме миналия път: "Вярва, че военна победа над LTTE, предвиждана от правителството на Шри Ланка, няма да премахне необходимостта от намиране на политическо решение за гарантиране на траен мир".
Точно такъв е текстът в списъка за гласуване.
(EN) Гжо Председател, за да няма грешка, мисля, че сега трябва да гласуваме по съображение К.
Гжо Председател, сега, заради гн Romeva I Rueda ще повторя правилния текст.
Устно измененото съображение К сега трябва да гласи: "като има предвид, че съпредседателите от Токио съвместно призоваха правителството на Шри Ланка и LTTE да обявят период на прекратяване на огъня, за да позволят болните и ранените да бъдат евакуирани и мирното население да получи хуманитарна помощ,".
2.
Положението на бежанците от Бирма в Тайланд (гласуване)
Преди гласуването на точка 2:
Гжо Председател, още веднъж отбелязвам, че длъжностните лица всъщност не са написали устните изменения в същия ред, в който те са гласувани, така че този път самият аз ще внимавам много да спазя правилния ред.
По отношение на точка 2 искаме да добавим думите в края на точката, "както и целенасочено обричане на бедност, произволно данъчно облагане и изземване на земи".
Гжо Председател, устното изменение на точка 5 е както следва: "Приветства сътрудничеството на тайландското правителство с Върховния комисар на ООН за бежанците и призовава за незабавен и пълен достъп до всички пристигнали с лодки задържани лица от общността рохингия, за да може да се установи нуждата им от защита; същевременно призовава правителството на Тайланд да подпише Конвенцията на ООН от 1951 г. за статута на бежанците и протокола от 1967 г. към нея;".
Гжо Председател, ще прочета целия текст на точка 6 с устното изменение: "Подчертава, че проблемът, свързан с лицата от лодките, който засяга Тайланд и други държави, е основно от регионално естество; има положително отношение към усилията на тайландското правителство да засили сътрудничеството между съседите в региона с цел разрешаване на проблема, свързан с общността рохингия; в тази връзка приветства проведената на 23 януари среща между постоянния секретар на външните работи гн Kasit Piromya и посланиците на Индия, Индонезия, Бангладеш, Малайзия и Бирма; и призовава членовете на Асоциацията на страните от Югоизточна Азия, и поспециално тайландското председателство и съответните международни организации, да работят в посока намиране на трайно решение на този останал дълго неразрешен проблем;".
Гжо Председател, съображение Д трябва да гласи: "като има предвид, че Агенцията на ООН за бежанците изрази своята загриженост във връзка със сведенията за малтретиране на бежанците от Бирма и получи достъп до някои от 126те лица от общността рохингия, все още задържани от тайландските органи".
3.
Отказът на Бразилия да екстрадира Cesare Battisti (гласуване)
Време за гласуване
Следващата точка от дневния ред е гласуване.
(За резултатите от гласуването и друга информация относно гласуването: вж. протокола)
- Преди гласуването:
(FR) Гжо Председател, сигурно ще си помислите, че съм в лошо настроение, но честно казано смятам, че гласуването на такива важни доклади, на такива важни резолюции от толкова малко членове на Парламента - и, разбира се, вината не е на присъстващите тук - е една безнадеждна ситуация и действително се съмнявам, че заслужаваме доверие.
Ето защо, говорейки от свое име, не бих могла още дълго да приемам присъстващите тук да бъдем толкова малко на брой и в един момент ще е необходимо да се зададе въпросът дали не трябва да има проверка на кворум.
Съвсем наясно съм, че трябва да има 40 членове на Парламента, за да може да се поиска проверка на кворум.
Тъй като тук сме малко над 40 души, ще е трудно, но все пак мисля, че трябва да се направи нещо.
(Ръкопляскания)
Тъй като помалко от 40 членове на Парламента поставят въпроса, ще преминем към гласуване.
(EN) Гжо Председател, това се е случвало през последните пет години.
Не се случва за първи път днес.
Твърде късно е да го отбележим днес.
(CS) Искам само да подчертая, че този проблем се отнася за социалистите и може би за някои други групи, но не и за Европейската народна партия, която съзнава своите отговорности по отношение на този важен въпрос и присъства тук в много помногочислен състав в сравнение с други групи.
(FR) Гжо Председател, вие сте абсолютно права.
Процедурата за кворум може да се приложи само по искане на 40 членове на Парламента или от председателстващия заседанието.
Затова ако желаете, ако смятате, както каза гжа Roure, че това разискване е твърде важно и трябва да бъде прекратено сега, вие самата можете да поискате проверка на кворума и гласуването да отпадне -ако мислете, че си заслужава.
автор. - (IT) Гжо Председател, благодаря на гн Onesta, но мисля, че пропадна още един опит да се спаси in extremis (един терорист), който е осъждан многократно.
(DE) Гжо Председател, искам само да кажа, че именно всеки четвъртък следобед се обсъждат найважните въпроси и че поради тяхната неотложност тези въпроси действително трябва да се разглеждат четвъртък следобед.
Единствените лица, които можем да виним, са тези, които отсъстват в четвъртъците.
Те се покриват и се чудя дали отново ще желаят да се кандидатират за Европейския парламент.
Въпросът има пошироко политическо измерение.
Доста много хора могат да бъдат винени: политически групи и всеки един член на Парламента.
Не мога да наруша процедурата, гн Onesta.
Правилото гласи, че мога да отговоря на искане от 40 членове на Парламента, което не е така в настоящия момент.
Поправки на вот и намерения за гласуване: вж. протокола
Действия, предприети вследствие позиции и резолюции на Парламента: вж. протокола
Решения относно някои документи: вж. протокола
Предаване на текстове, приети на настоящото заседание: вж. протокола
Писмени декларации, вписани в регистъра (член 116 от Правилника за дейността): вж. протокола
График на следващите заседания: вж. протокола
Прекъсване на сесията
(Заседанието бе закрито в 16,35 ч.)
Възобновяване на сесията
Възобновявам сесията на Европейския парламент, прекъсната в четвъртък, 5 февруари 2009 г.
Изявления на председателя
Госпожи и господа, преди две седмици полският инженер Piotr Stańczak, който бе държан за заложник от терористи в Пакистан от септември миналата година, бе убит от своите похитители.
От името на Европейския парламент бих искал да изразя възмущението си от това ужасяващо убийство на невинен човек, който бе полски гражданин и гражданин на Европейския съюз.
Европейският парламент осъжда найкатегорично това престъпно деяние.
Бихме искали да изразим нашето дълбоко съжаление и да изкажем съболезнования на семейството и близките на загиналия.
Тероризмът е директна атака срещу свободата, човешките права и демокрацията.
Тероризмът е опит за постигане на нечии цели чрез сляпо насилие и за разрушаване на общите ни ценности.
Той излага на огромна опасност сигурността и стабилността на международната общност.
Тероризмът е престъпление, пред което не трябва да проявяваме слабост.
Госпожи и господа, бих искал да кажа на родния език на убития инженер: Niech spoczywa w wiecznym pokoju [Нека почива в мир].
Моля ви да станем на крака, за да почетем паметта на Piotr Stańczak.
(Парламентът запази едноминутно мълчание със ставане на крака)
Госпожи и господа, горските пожари в Австралия през последните дни доведоха до трагична загуба на човешки живот.
Найголемите горски пожари в историята на Австралия отнеха живота на много хора при ужасни обстоятелства.
Всички бяхме потресени от страшната стихия на това природно бедствие и ужасяващите му последици.
Писах на австралийския министър-председател, за да изразя искреното съчувствие на Европейския парламент.
От името на Европейския парламент на днешната пленарна сесия бих искал за пореден път да засвидетелствам нашата солидарност с Австралия, австралийския народ и австралийските власти в този тежък момент.
Следващата седмица делегация на Европейския парламент ще отпътува за Австралия, за да предаде лично нашите съболезнования.
Бих искал да използвам тази възможност да изразя дълбокото си съчувствие и да изкажа съболезнования на семействата на тези, които изгубиха живота си.
Ние мислим за вас.
Госпожи и господа, за пореден път от Ислямска република Иран идват обезпокоителни новини.
Седем водещи фигури на религиозната общност на бахаите бяха задържани през май 2008 г.
В продължение на осем месеца им беше отказвана правна защита.
Тази седмица срещу тези седем бахайски сановници ще започне съдебен процес, който не покрива дори и минималните изисквания на правовия ред.
Към иранската адвокатка и носителка на Нобелова награда Shirin Ebadi, която изрази готовност да поеме защитата на задържаните лидери, бяха отправени смъртни заплахи.
Европейският парламент още веднъж настоятелно призовава иранските власти да спазват човешките права и правата на религиозните малцинства и да преразгледат обвиненията срещу седемте бахайски лидери - Fariba Kamalabadi, Jamaloddin Khanjani, Afif Naeimi, Saeid Rasaie, Mahvash Sabet, Behrouz Tavakkoli и Vahid Tizfahm.
Тези хора са пратени в затвора единствено заради своето вероизповедание и трябва да бъдат освободени незабавно.
(Ръкопляскания)
Госпожи и господа, миналия петък, 13 февруари 2009 г., испанският член на ЕП гн Herrero бе арестуван от венецуелското правителство в столицата Каракас и впоследствие експулсиран от страната заради коментари за венецуелското правителство, направени пред медиите.
Гн Herrero бе в страната като член на официална делегация на групата на Европейската народна партия (Християндемократи) и Европейските демократи, която бе поканена от опозиционна партия по повод референдума за конституция.
За да извърши ареста, полицията е нахлула в хотелската му стая, след което го е качила на самолет за Бразилия без никакво официално обяснение или възможност да прибере личните си вещи.
Намираме това за недопустимо.
От името на Европейския парламент протестирам остро срещу подобни методи.
Категорично осъждам този инцидент, който представлява нарушение на човешките права и посегателство срещу демократична институция, каквато е Европейският парламент.
(Ръкопляскания)
(EN) Гн Председател, като председател на парламентарната Делегация за връзки с Австралия и Нова Зеландия се присъединявам категорично към изявлението, което направихте и за което ви благодаря.
Ще чакам с нетърпение да предам това послание в Австралия следващата седмица.
Благодаря ви, гн Chichester.
Одобряване на протокола от предишното заседание: вж. протокола
Последващи действия след искане за защита на имунитет: вж. протокола
Проверка на правомощията: вж. протокола
Тълкуване на Правилника за дейността: вж. протокола
Поправки (член 204a): вж. протокола
Отпаднали писмени декларации: вж. протокола
Внесени документи: вж. протокола
Въпроси с искане за устен отговор и писмени декларации (внасяне): вж. протокола
Предаване на текстове на споразумения от Съвета: вж. протокола
Действия, предприети вследствие позиции и резолюции на Парламента: вж. протокола
Ред на работа
Окончателният проект на дневния ред на днешното заседание, който бе приет на заседанието на Председателския съвет в четвъртък, 5 февруари 2009 г., в съответствие с членове 130 и 131 от Правилника за дейността, е раздаден.
Предложени са следните изменения:
Сряда:
Групата на Европейската народна партия (Християндемократи) и Европейските демократи поиска докладът на гн Reul за възможни решения на предизвикателствата пред доставките на нефт да бъде отложен за следващата месечна сесия.
Гн Председател, госпожи и господа, обсъждането на това предложение в комисията бе дълго и трудно, но ние стигнахме до решение, подкрепено от голямо мнозинство; вчера и днес обаче бяха отправени множество съвети и предложения, предимно защото други комисии добавиха други въпроси за обсъждане.
Струва ми се добра идея да не вземаме решение днес, а вместо това да имаме възможността да потърсим на покъсен етап решение, което Парламентът да може да подкрепи.
Затова ви приканвам днес да одобрите това отлагане.
Благодаря ви.
Гн Председател, ние внесохме две предложения, от които найвероятно нито едно няма да бъде одобрено с широко мнозинство в тази зала.
Затова искам да подкрепя това предложение.
Гн Председател, с ваше позволение ще поискаме и отлагане на доклада на гн Berman.
Ако това предложение не бъде прието заради късното си внасяне, искам сега да кажа, че утре ще поискаме отлагане на гласуването на доклада.
Благодаря ви.
Благодаря ви, гн Swoboda.
Някой иска ли да възрази срещу това предложение?
Гн Председател, моята група, групата на Зелените/Европейски свободен алианс, внесе резолюция, която се ползва с подкрепата на групата на Алианса на либералите и демократите за Европа, както и на голяма част от Групата на социалистите в Европейския парламент.
Затова смятам, че гн Reul иска отлагане, тъй като се опасява, че позицията му се подкрепя от малцина.
Намирам за малко странно да проведем толкова дълго и трудно разискване и после да чуем призиви за ново отлагане.
Затова сме против отлагане.
Госпожи и господа, запознахте се с политическия контекст.
Чухте и това, което гн Swoboda имаше да каже.
Решение ще бъде взето утре.
(Парламентът прие предложението на групата на Европейската народна партия (Християндемократи) и Европейските демократи).
Ще гласуваме предложението на гн Swoboda утре.
Ще ви помоля да не забравяте това по време на днешното гласуване.
(Редът на работа с направените изменения бе приет)
Роля на Европейския съюз в Близкия изток (разискване)
Следващата точка е изявления на Върховния представител за Общата външна политика и политика на сигурност и на Комисията за ролята на Европейския съюз в Близкия изток.
За мен е удоволствие да посрещна сред нас Върховния представител гн Solana и да го поканя да направи обръщението си към нас.
Гн Председател, днес заставам за първи път пред вас през тази 2009 г.
За мен е удоволствие да съм тук и се надявам, че доброто сътрудничество, което имахме порано, ще продължи и тази година.
Войната в Газа приключи преди месец, на 18 януари, но, смятам, ще се съгласите с мен, все едно беше вчера.
Мащабът на страданието и разрушението бе огромен и остави у нас горчив привкус.
Хуманитарната ситуация днес остава покъртителна.
Трябва да намерим спешни решения, за да окажем помощ и да облекчим страданието на хората.
В същото време трябва да направим всичко по силите си да сложим край на конфликта между израелците и палестинците и между Израел и арабския свят.
Всъщност параметрите на решението вече са ясни, и то от известно време.
Това, което е от значение в момента, е политическата воля то да бъде приложено между израелците и палестинците, между арабите и широката международна общност.
Европейската воля за мир в Близкия изток е посилна от всякога.
Ангажирани сме изцяло със създаването на жизнеспособна и независима палестинска държава редом с Израел.
То е в основата на нашата политика за Близкия изток.
Всички наши действия вземат под внимание тази цел.
Ще подкрепим твърдо всички, които искат мирно решение на многобройните предизвикателства в региона на Близкия изток.
Тази зала - Парламентът - знае колко трудна и неуправляема може да изглежда тази ситуация.
Твърде често регионът бе разтърсван от цикли на насилие, надигащ се екстремизъм и икономически трудности.
В същото време условията за сътрудничество между европейците и американците за постигане на мир в Близкия изток вероятно са подобри от всякога.
Токущо се върнах от Вашингтон, където имах полезни разговори с всички от администрацията на Обама.
Получих техните уверения, че поетият от тях твърд ангажимент е реалност.
Ние имаме желание и готовност да работим с тях за успешното решаване на този конфликт.
Смятам, че назначаването на сенатор Mitchell за пратеник на САЩ даде нова надежда на хората в Близкия изток и техните приятели.
Ние го познаваме.
Работили сме с него.
Имах привилегията да работя с него през 2001 г. по известния доклад и наскоро също имах възможността да работя с него в региона.
Надяваме се, че тези възможности ще доведат до нов подход, който да предостави на заинтересованите страни поголямо право на глас в управлението на делата им.
Знаем, че решенията и предложенията трябва да се формулират на местно равнище.
В същото време обаче изключително важен е засиленият ангажимент на международната общност.
Ето защо арабската мирна инициатива е от такова ключово значение.
Тази инициатива е колективната позиция на арабските държави за това как те могат да помогнат да се сложи край на конфликта им с Израел.
Това е отговорът им на проблема, който спъва развитието им и интегрирането им в нашия глобален свят.
Тази инициатива остана и трябва да остане на масата за преговори.
Наскоро имаше важни избори в Израел.
Разбира се, израелският народ и техните политически лидери са тези, които ще решат състава на новото правителство.
От наша страна се надяваме, че новият министър-председател и правителство ще бъдат разумна страна в мирните преговори.
Излишно е да казвам, че същото се отнася и за палестинците.
Те също трябва да въведат ред в собствения си двор, в това число и по пътя на помирението.
Както всички знаят, ние насърчаваме активно помирението между палестинците и обединението им зад президента Abbas, както и всички усилия на Египет и Арабската лига в тази насока.
Този процес ще бъде от ключово значение за мира, стабилността и развитието.
Както вече казах, знам, че този Парламент бе дълбоко обезпокоен от кризата в Газа, както и всички ние.
Ще използвам случая да изложа някои от найзначимите международни инициативи, които се опитаха да прекратят насилието и да облекчат тежкото положение на гражданското население.
Ролята на Египет за решаване на проблема в Газа, както и на този с палестинците като цяло, остава ключова.
Надяваме се, че скоро техните усилия ще постигнат трайно и устойчиво примирие, което да даде възможност за отваряне на пропускателните пунктове за стоки и хора и за постигане на някакъв вид вътрешно споразумение между палестинците.
В противен случай би било трудно - да не кажа невъзможно - да се възстанови Газа.
В очакване сме на положителни новини за обявяване на примирие.
Онзи ден бяха проведени полезни срещи и нека се надяваме, че те ще продължат днес и в бъдеще, за да може в найскоро време да бъде обявено примирие.
Както знаете, на 2 март Египет ще бъде домакин на важна конференция, посветена на възстановяването, и очакваме на нея цялата международна общност да поеме твърд ангажимент.
Европейският съюз също изигра своята роля.
Ние незабавно изявихме желание да помогнем чрез конкретни стъпки за постигане на трайно прекратяване на огъня.
Ние също така изразихме готовност да пратим отново свои наблюдатели на контролнопропускателния пункт Рафа в съответствие със споразумението, което подписахме през 2005 г.
Готови сме да окажем съдействие в Рафа, както и на всеки друг контролнопропускателен пункт, ако такава помощ бъде необходима или поискана.
Няколко европейски държави също изразиха готовност да помогнат за спиране на незаконния трафик, и в частност контрабандата на оръжие, към Газа.
Дейността на Европейския парламент в отговор на кризата бе значителна и е част от цялостната реакция на Европейския съюз.
Що се отнася до Обединените нации, поздравяваме Агенцията на ООН за подпомагане на палестинските бежанци (UNRWA) за нейната работа и постоянство и подчертаваме, че Европейският съюз ще продължи да подкрепя нейните усилия.
Ясно е обаче, че нито една държава или организация не може да се справя сама с конфликтите в Близкия изток.
Самото естество на трудностите изисква многостранни решения.
Четворката ще изиграе ключова роля през следващите месеци.
Новата администрация на САЩ, в сътрудничество с нас, потвърди намерението си да оползотвори максимално възможностите на Четворката.
Ужасните събития в Газа трябва ни накарат да погледнем на Газа по един постратегически начин в подългосрочна перспектива.
Ивицата Газа е неразривна част от окупираната през 1967 г. палестинска територия и без съмнение ще бъде част от палестинската държава.
Газа трябва да стане икономически и политически жизнеспособна.
Газа трябва да бъде част от политическото решение.
На първо време приоритет остава осигуряването на трайно и спазвано от всички примирие, както и на безпрепятствени доставки на хуманитарна помощ.
Трябва да бъдат отворени пропускателните пунктове за хуманитарна помощ, търговски стоки и хора на постоянна и предсказуема основа.
Както знаете, в региона като цяло има значителен спад на дипломатическата дейност за уреждане на конфликта в Газа: непреките преговори между Сирия и Израел бяха прекратени; Мавритания и Катар прекратиха отношенията си с Израел; отправена бе заплаха за оттегляне на арабската мирна инициатива.
Както знаете, задълбочи се разделението в арабския свят.
Без единство на арабските държави ще бъде много трудно да се постигне напредък в Газа и в близкоизточния мирен процес като цяло.
Мирът в Близкия изток изисква обединен арабски свят.
Предстоящата среща на върха на Арабската лига ще бъде от ключово значение за възстановяване на единството на арабските държави и в частност общата им подкрепа за арабската мирна инициатива.
През идните месеци ще се проведат избори в Иран и Ливан.
На 12 юни иранците ще гласуват за нов президент.
Нееднократно сме изразявали дълбокото си уважение към Иран и желанието си да изградим съвсем различен тип отношения с тази държава.
Това очевидно е в интерес на всички, но за да го постигнем, е необходимо доверие и това доверие трябва да бъде възстановено.
Ще приключа с думите, че 2009 ще бъде критична за Близкия изток.
Намираме се пред своеобразен Рубикон.
Можем да изберем да следваме същата политика по същия начин, знаейки, че тя ще доведе до същите резултати - резултатите, които виждаме днес.
От друга страна, можем да се опитаме да действаме енергично и решително и да променим политиката си, да променим подхода си за постигане на резултати.
Трябва да работим както за управление на кризите, така и за решаване на конфликтите - по този въпрос няма две мнения.
Настъпи обаче моментът да съсредоточим цялото си внимание върху решаването на конфликта.
Това е единственият начин да сложим край на тази безкрайна поредица от смърт и разрушения.
(Ръкопляскания)
Благодаря ви, гн Върховен представител.
Госпожи и господа, бих искал да ви обърна внимание, че тази неделя, в качеството си на председател на Евросредиземноморската парламентарна асамблея, ще отпътувам на посещение от два дни и половина в Газа, Рамала, Сдерот и Йерусалим начело на европейска делегация.
Наред с останалото ще проведем разговори с президента Peres и министър-председателя Olmert в Йерусалим и с президента на Палестинската автономна власт Mahmoud Abbas и министър-председателя Fayyad в Рамала.
В Газа ще се проведе подготовка за предстоящото посещение на Обединените нации.
Гн Председател, намираме се в период на преход за Близкия изток.
Найвероятно скоро ще има ново израелско правителство.
Вече има нова администрация в САЩ, която в момента определя външнополитическите си приоритети.
Скоро може да започне преход и в окупираните палестински територии.
Променящата се динамика може да създаде възможности за нов ангажимент.
Без съмнение обаче скорошният конфликт причини огромно човешко страдание и разрушения Трябва да признаем, че той нанесе изключително тежък удар върху близкоизточния мирен процес.
Тази зала е напълно наясно с това, имам предвид обсъжданията и разискванията, които проведохме тук.
Очевидно това не е положението, в което искахме да се окажем в началото на 2009 г.
Но ако има шанс някой ден да бъде постигнат мир между израелците и палестинците, единственият начин е да направим всичко по силите си да подновим преговорите.
Човешката трагедия в Газа имаше огромно въздействие върху региона.
Снощи се върнах от пътуване до Сирия и Ливан и със сигурност ще кажа няколко думи и за него, но нека кажа, че това, което трябва да направим, е да обясним на всички израелски лидери, че ЕС очаква от тях устойчив ангажимент към мирния процес и решението за създаване на две държави.
Трябва също да отправим покатегорично послание към палестинците, че една силна палестинска власт с ефективно ръководство, обхващаща цялата окупирана палестинска територия, е от ключово значение както за обединението на Западния бряг и Газа, така и за подновяване на мирния процес.
Затова Европейският съюз подкрепя усилията на Египет, Турция и други държави да постигнат тази цел.
Трябва да договорим общ подход с новата администрация на САЩ.
Миналата седмица говорих за това по телефона с държавния секретар Clinton.
Тя се съгласи, че е необходимо трайно примирие и подновяване на мирния процес, които са от решаващо значение.
Постигнахме съгласие и за това, че Четворката трябва да обсъди подробно тези въпроси преди края на месеца.
Радвам се, че американската администрация гледа на Четворката като на много важна институция за постигане на напредък в мирния процес.
И накрая, трябва да засилим собствения си ангажимент към държавите от Арабската лига.
Консенсусът за мир отслабва не само в Израел и в окупираните палестински територии, но и в Арабската лига, където се появяват обезпокоителни разделения.
С тази цел, както казах токущо, посетих Сирия и Ливан, където се срещнах с президента Assad в Сирия, президента Sleiman в Ливан, както и с други ключови партньори.
Неотдавнашният конфликт навреди много на преговорите не само по палестинския, но и по сирийския въпрос.
Затова обменихме задълбочено мнения за мирния процес.
Аз отново засвидетелствах силната подкрепа на Европейския съюз за арабската мирна инициатива и призовах партньорите да запазят ангажимента си към нея, тъй като тя предлага сериозна рамка за регионални мирни преговори.
Подчертах също взетото от Сирия и Ливан историческо решение да установят дипломатически отношения помежду си и настоях за приключване на всички етапи от този процес.
И в двете държави обсъдихме възможни практически начини, по които Европейският съюз може да подкрепи процеса на реформиране.
В Ливан отново засвидетелствах нашата принципна готовност да изпратим мисия на ЕС за наблюдение на изборите; вече взех решение за незабавно изпращане на проучвателна мисия там.
Европейският съюз като цяло бе изключително активен през последните седмици както на политическо, така и на практическо равнище.
На политическо равнище - тъй като последно говорих пред вас през януари - продължихме своята интензивна дипломатическа дейност.
Бяхме сред първите, които призоваха за прекратяване на огъня, и работихме заедно с Египет и останалите да направим трайното примирие възможно.
Заключенията на Съвета през януари разкриха, че ЕС разработва "работен план" за трайно примирие.
Този документ определя шест области на дейност, сред които хуманитарни действия, предотвратяване на контрабандата към Газа, отваряне на пропускателните пунктове в Газа, възстановяване, вътрешно помирение между палестинците и възобновяване на мирния процес.
В ход са множество деликатни инициативи.
За да ви дам представа за хода на дейностите, в които участваме: например присъствах на работна вечеря на съпредседателите в Париж на 15 януари, на срещите на върха в Шарм ел Шейх и Йерусалим на 18 януари и срещите на министрите на ЕС с Израел на 21 януари и с група, състояща се от Египет, Палестинската автономна власт, Йордания и Турция, на 25 януари.
Освен това членът на ЕК Louis Michel, който отговаря за хуманитарната помощ, посети Газа на 24 и 25 януари.
Поддържаме постоянен контакт с колегите си от Четворката.
Имахме важни срещи на тройката в Москва.
Проведох телефонен разговор с Clinton; Javier Solana беше във Вашингтон и постигнахме съгласие за необходимостта да подновим мирния процес.
Продължаваме работата по мониторинга на пътната карта и оказваме подкрепа за изграждане на държавността, включително в чувствителни области, като правовия ред и управлението на границите.
Стратегията за действие на ЕС за Близкия изток предвижда също подкрепа от страна на ЕС за конкретни въпроси, свързани с окончателния статут, като например за Йерусалим, въпросите за бежанците и мерките за сигурност.
От практическа гледна точка ЕС даде приоритет на доставянето на хуманитарна помощ на населението на Газа.
Комисията вече мобилизира, буквално за една нощ, 10 милиона EUR, а други 32 милиона EUR бяха заделени за предстоящия период.
В началото на март египетското правителство организира международна конференция в Шарм ел Шейх за подпомагане на палестинската икономика при възстановяването на Газа.
Комисията ще съфинансира това събитие.
Изключително много се радвам, че имах възможността да обсъдя ангажимента, който Комисията възнамерява да поеме, с председателите на Комисията по външни работи и Комисията по бюджети на поранен етап тук, в Парламента, на 2 февруари.
Отново ви благодаря за вашата подкрепа.
Проблемът в момента е не само финансирането, но и достъпът, найвече до Газа.
Ние изразихме много ясно, както публично, така и в лични разговори, възмущението си от недопустимото затваряне на пропускателните пунктове в Газа.
Тази зала ще поиска днес да се присъедини към нашия пореден призив за пълно отваряне на пропускателните пунктове.
(Ръкопляскания)
Когато се улесни достъпът - а аз не се съмнявам, че това ще стане - може да се наложи да преразгледаме финансовите си прогнози.
В този момент може да се наложи да се върна тук и да обсъдя това с вас.
Надявам се, че отново ще мога да разчитам на вашата подкрепа.
Уважаеми колеги, можете да разчитате на ангажираността на Комисията - както и на моята лична ангажираност - да направим всичко по силите си да помогнем за възможно найбързото омиротворяване на един от найконфликтните райони в света.
Без съмнение ще продължим да работим в тясно сътрудничество с тази зала.
(Ръкопляскания)
Гн Председател, гн Vondra, гн Solana, гжо FerreroWaldner, госпожи и господа, ситуацията в Газа се влошава с всеки изминал ден.
Населението понася огромни страдания.
Има недостиг на всичко.
Наложеното на Газа ембарго означава, че всяка пратка хуманитарна помощ трябва да премине през огромни препятствия.
Дори ако бъде доставена, хуманитарната помощ не е достатъчна да отговори на наличните нужди.
Болниците повече не могат да работят нормално.
Населението вече не може да получава необходимите грижи.
Това, което става днес в Газа, е хуманитарна катастрофа от голям мащаб.
Европейският съюз вече играе активна роля в региона.
Финансовата подкрепа, която той оказа и продължава да оказва на палестинците, е значителна.
Той положи много усилия, за да предотврати хуманитарната катастрофа, на която сме свидетели днес.
Въпреки пречките той продължава да предоставя хуманитарна помощ и подкрепа на населението на ивицата Газа.
Днес Европейският съюз отпусна 41 милиона EUR помощи на Агенцията на ООН за подпомагане на палестинските бежанци.
Сега не е моментът да започнем да си държим езика зад зъбите.
За мен европейското послание трябва да е ясно.
Не можем да толерираме ситуация, в която хуманитарна помощ се взема за заложник в този конфликт.
От жизнено значение е тази помощ да може да се придвижва свободно, без ограничения, и пропускателните пунктове да бъдат отворени.
Нещо повече, отправяме предупреждение към Хамас.
Инцидентите от миналия месец, когато Хамас конфискува и не върна хуманитарна помощ, раздадена от агенцията на Обединените нации в региона, са скандални, недопустими и не трябва да се повтарят.
Всички заинтересовани страни трябва да изпреварят фазата на възстановяването и да я подготвят активно, като направят оценка на нанесените щети и изготвят план за финансово, икономическо и социално възстановяване на ивицата Газа.
Това възстановяване е от ключово значение за стабилността на региона.
Това е целта на донорската конференция, която ще се проведе в Шарм ел Шейх на 2 март.
Нека обаче бъдем ясни.
Не може да има още едно - поредно - възстановяване преди обявяването на трайно примирие.
Примирието и прекратяването на военните действия, също и от страна на Израел, са задължителна предпоставка за възстановяването на мира в региона.
То започва по отношение на Хамас - и заявявам това възможно найкатегорично - с окончателно прекратяване на ракетния обстрел на Израел от територията на Газа.
Трябва също да бъдат взети всички възможни мерки за борба с внасянето на оръжие и боеприпаси през тунели, свързващи Газа с Египет.
Възобновяването на диалога между всички сектори на палестинското общество и на сегашния преговорен процес е от ключово значение.
Египет, който носи особена отговорност заради местоположението си на границата с Газа, трябва да вземе активно участие в преговорния процес.
Всичките ни бъдещи дипломатически усилия трябва да вземат под внимание тази особена роля на Египет.
Можем само да се надяваме да намерим решение на конфликта, като оставим отворен пътя на дипломацията.
Призовавам всички заинтересовани страни, включително Четворката, Арабската лига и дипломатите на държавите-членки, да продължат активно, решително и непоколебимо да участват в преговорите.
Благодаря ви, гн Председател, госпожи и господа, посланието от нашето разискване може да бъде само едно: не съществува силово решение в Близкия изток.
Няма военно решение.
Няма решение чрез тероризъм.
Може да се случи една от страните да набере краткотрайно военно предимство.
Може терористичен акт да доведе до огромен хаос.
Опитът обаче показва, че всеки акт на насилие ражда още повече насилие и продължава цикъла на насилието.
Следователно това, което е ключово тук, е диалогът. Той обаче се постига изключително трудно в Близкия изток, особено във време на несигурност и, до известна степен, на асинхрон.
Надежда обаче идва от Съединените американски щати.
Президентът Обама, Хилъри Клинтън и техният екип предлагат консенсус и модел, ориентиран към диалог - нещо, което напълно се различава от предишната администрация, която сега, за щастие, вече не е на власт.
Значи има надежда във Вашингтон.
Но така ли е в Йерусалим?
Това, което каза Benjamin Netanyahu по време на изборите със сигурност представляваше заплаха за мирния процес; в същото време Avigor Liebermann също представлява сигурна заплаха за мирния процес в Близкия изток.
Този асинхрон представлява риск.
Какво се случва в Ливан?
Какво влияние ще има Хизбула в бъдеще?
Доколко е готова да се включи в конструктивен диалог преди и след изборите в Ливан?
А западно ориентираното мнозинство?
Ще може ли това мнозинство да реагира на изборна победа като интегрира Хизбула?
Готова ли е Хизбула да се остави да бъде интегрирана?
Това зависи в огромна степен от това, кой е на власт в Техеран.
Въпросът за изборния резултат в Иран е от огромно значение.
Това важи и за отношението на Хамас.
Въпросът дали имаме радикален президент, който отрича правото на съществуване на Израел - както го прави лицето, което в момента заема този пост - или дали ще има правителство, което е готово да води разговори и тази готовност се простира от Техеран до Бейрут и чак до Рафа, е ключов за стабилизирането на целия регион.
Ние подкрепяме правителство на единството за палестинците.
Без правителство на единството за палестинците мирният процес е неуправляем.
Следователно сега зависи от Хамас да покаже, че има воля и може да се присъедини към едно такова правителство.
Основното предварително условие за това обаче е то да разговаря с Хамас, онези от палестинците, които желаят да говорят с Хамас, да бъдат подкрепяни и да не бъдат насилвани да заемат отбранителна позиция от правителство в Йерусалим, което знае единствено да води политика на заселване.
Като вметка, ако е вярно, че 163 хектара сега са отново отделени за заселване, то това би било дестабилизиращ елемент и е нещо, което трябва да заявим в пряк текст на нашите приятели в Израел.
В Близкия изток всичко е взаимосвързано.
Не е възможно просто да бъдат избирани отделни елементи и да се счита, че отделен проблем може да бъде решен с военни средства.
Ето защо в основата на всичко е готовността за разговори.
Планът на Арабската лига, мирният план на Саудитска Арабия, предвижда спиране на насилието чрез едновременно признаване на правото на Израел да съществува.
Това е смел и амбициозен план и следва да бъде обсъден.
Напредък сам по себе си е фактът, че има хора в Арабската лига, в арабския лагер, които са готови да водят това разискване.
Това е нещо, което трябва да бъде подкрепено.
Бомбардировачите не са начин това да бъде подкрепено и бих искал да добавя, че начинът да се подкрепи работата на Европейския съюз също не се състои в това изграденото от нас да бъде отново разрушавано по някакви военни причини.
Следователно нашето послание може да бъде единствено, че диалогът е предварителното условие.
Върховен представител Solana, Вие казахте, че това е първото ви появяване пред нас тази година.
Вероятно ще бъде и последното ви посещение преди нашите избори през м. юни.
Тъй като диалогът на практика е sine qua non за успех, бих искал да ви кажа от името на моята група, че вие сте въплъщение на диалога.
Вашата работа заслужва повече от уважение.
Тя заслужава найвече огромно възхищение заради вашата непрекъсната защита на диалога.
Ето защо ние изразяваме нашата искрена благодарност към вас.
(Ръкопляскания)
Благодаря ви много, гн Schulz.
Ние, разбира се, се надяваме - и това е нещо, с което всички сме съгласни, - че гн Solana ще застане пред нас още няколко пъти преди края на този парламентарен мандат.
Гн Председател, ние отново разискваме с тъга какво може да направи нашият Съюз, за да облекчи страданието в Близкия изток.
Когато говорим за скорошния конфликт в Газа, в употреба са всички стари и познати фрази: обвинения от двете страни, провокация от Хамас, непропорционален отговор от Израел.
Изправени обаче пред повтарящото се насилие, ние повтаряме тези фрази толкова често, че те вече нямат онова някогашно въздействие.
Не можем да продължаваме така.
Разбира се, наш морален дълг е да подпомогнем възстановяването на Газа.
Разбира се, има смисъл да търсим гаранции от Израел.
Достатъчно съкрушително е да видим взривените летище, училища и водопроводи. Още посъкрушително е да ги построяваме наново с европейски средства, знаейки, че е много вероятно те да бъдат разрушени за пореден път.
Възможно ли е, обосновано ли е да си представим, че Израел може да ни убеди, че това няма да се случи?
Във всеки случай, възстановяването и хуманитарната помощ от Европейския съюз няма да предотвратят конфликт в бъдеще.
Необходим ни е нов и положителен подход, съвместно със Съединените американски щати, ако е възможно, а ако не - без тях.
Насилието миналия месец и резултатът от изборите този месец промениха условията на разискването.
Хамас е посилна политически, във военно отношение е невредима, продължава да отказва да признае Израел, а очакваната коалиция в Израел ще бъде понепреклонна от всякога и ще окаже широка съпротива на създаването на отделна палестинска държава.
В същото време, разделението между Западния бряг и Газа става все поголямо, като съществува опасност от постоянно разединение.
Съветът и Комисията реално не са казали какъв ще бъде техният отговор при такъв ход на събитията, а чешкото председателство изглежда желае да свали въпроса от дневния ред, но ние не можем да си позволим да чакаме повече.
Когато ситуацията се мени непрекъснато, и нито Хамас, нито Израел искат да говорят помежду си, ние трябва да поставим реалистични условия, при които да можем да говорим и с двете страни.
Изолацията доведе само до безнадеждност.
Време е за дипломация, деликатна, но целенасочена.
В кой форум?
В Близкоизточната четворка ли, гн Solana?
Да, може би, но нека първо признаем, че провалите на политиката, разбитите надежди и засилващият се екстремизъм от последните седем години се случиха именно пред очите на Четворката.
Нейният пратеник, Тони Блеър, никога не е бил в Газа.
Ако отиде там, може да посети промишлената зона, която е един от проектите под негова опека, предназначен да създава работни места, но който миналия месец беше изравнен със земята.
(Ръкопляскания)
Четворката трябва потърси нов подход и, ако нашите партньори в нея не могат да предприемат тази стъпка, то тогава ние следва да търсим начин, по който това да стане.
На последно място бих искал да кажа, че ние можем да се подготвим за бъдещето единствено ако признаем честно какво се е случило в миналото.
Трябва да има свободно и честно международно разследване за предполагаемото извършване на военни престъпления по време на конфликта в Газа.
Агенцията на ООН за подпомагане на палестинските бежанци в Близкия изток и нашата собствена парламентарна комисия докладваха за наличието на обезпокоителни доказателства за военни престъпления, като твърденията са наистина сериозни.
Ако Израел е погрешно обвинен, неговото име следва да бъде изчистено. Ако обаче е извършил тези престъпления, той трябва да поеме цялата отговорност.
Нашата цел трябва да бъде да изработим споразумение за мирно и просперитетно бъдеще от двете страни на линията, където враговете отново ще бъдат партньори.
Независимо от това провалът на нашия подход към днешна дата е написан с пролятата кръв на земята.
Гн Solana, ние трябва да проправим нова пътека към мира и Европейският съюз, ако е необходимо, трябва да върви начело.
(Ръкопляскания)
от името на групата UEN. - (GA) Гн Председател, гн Върховен представител, гжо Ferrero-Waldner, аз горещо приветствам днешното решение да бъде предоставена хуманитарна помощ на ивицата Газа.
За Европейския парламент това е стъпка в правилната посока.
Сегашната хуманитарна ситуация в Газа е лоша и Европейският съюз е длъжен да помогне.
(EN) Много беше казано по отношение на необходимостта от мир, диалог, разбирателство, въздържаност - ако щете - във връзка с реакциите и ответните реакции на различни събития.
Три обаче са нещата, които се набиват на очи, когато говорим за Близкия изток.
Първо, това не са преговори между равни.
От едната страна има сила, а от другата е слабостта и разделението.
Второ, това не е равностойно участие на външните влияния и равностойно отразяване от външните медии.
Едната страна получава поположително отношение от международните медии, а другата понася обидни определения като "тероризъм" или "реакционна".
Трето, и найважното от всичко, въпреки всички политически противоречия и исторически спорове, е че едни и същи хора продължават да страдат ежедневно: жени, деца, невинни граждани, хора, които нямат нищо общо с политически групи, политически организации или паравоенни групировки, нито пък с терористични организации.
Това са онези нещастни и невинни хора, притиснати между ракетния огън, бомбардировките и така наречените - и у мен предизвиква смях, когато чуя да се използват тези думи - "интелигентни бомби".
Няма такова нещо като "интелигентна" или "безопасна" бомба.
Когато удари земята, тя се взривява, тя убива хора.
Имаме множество доказателства, които показват не само, че ракетите на Хамас достигат до Израел и убиват невинни хора, но и че, в стократно поголяма степен, бомбите и куршумите на израелските сили са убили и осакатили хиляди хора в Газа и окупираните територии.
Истината е, че имаме доказателства от един ирландец, John King, който работи за Агенцията на ООН за подпомагане на палестинските бежанци в Близкия изток в Газа, които показват, че, когато са уведомили израелските органи, че бомбите им падат близо до сграда на ООН в Газа, в която се съхранявали гориво и храна, и която също така е служила за убежище на деца, чието училище е било бомбардирано порано същия ден, бомбите започнали да падат още поблизо. Когато след това се наложило да им телефонират за втори път, бомбите паднали върху полевия склад за гориво в сградата на ООН.
Може би е небрежност, грешна информация или умишлено набелязана цел, но така или иначе това е акт - може би не е точно военно престъпление според някои - но това е акт на нападение срещу институциите на мира, човечността и свободата.
По време на война съществуват правила за използване на военна сила, има определени неща, които не могат да се вършат.
Разбира се, ние трябва да предоставим помощ и съдействие на палестинския народ за повторното изграждане на техните райони.
Разбира се, ние трябва да гарантираме и да настояваме да бъдат водени разговори и да бъде позволено на мира да процъфтява, но това изисква от нас да предприемем смели стъпки и в Европа.
Както и Martin Schulz, аз поздравявам Javier Solana за това, че извървява този дълъг и самотен път на разговори с хора, с които никой не искаше да говори, на отваряне на врати за диалог, защото, в крайна сметка, само посредством диалог между врагове може да бъде постигнат мир. Само посредством мира могат да бъдат градени основите на стабилно двудържавно решение, което ще гарантира мира, обективността, сигурността и справедливостта в Близкия изток.
Гн Председател, аз бях член на делегацията на Европейския парламент, която миналата седмица пътува до Газа, за да види разрухата, а резолюцията на Парламента днес е съсредоточена върху хуманитарните действия, които са крайно необходими.
Това е истинска хуманитарна криза, но какви спешни действия ще предприемем, за да се справим с нея?
Деветдесет процента от хората в Газа зависят от помощта на ООН.
Това няма връзка с никакви преговори.
Ние трябва да гарантираме, че тази помощ ще стигне до там, а ключът за това е вдигането на блокадата и отварянето на пропускателните пунктове.
Как се очаква гъсто населена зона с население от 1,5 милиона души, която е била подложена на бомбардировки в продължение на 22 дни, в която бяха убити над 1 000 души, въобще да започне да се възстановява, след като се допускат само 15 вида хуманитарни стоки: храна, някои лекарства и матраци?
Не могат да бъдат построени отново жилища и офиси без цимент и стъкло, които са забранени.
Не може да бъде преподавано на деца в училища, в които липсва хартия, защото тя е забранена.
Не могат да бъдат нахранени хората, когато разрешената за внасяне храна е недостатъчна.
Въпросът не е в това, че няма помощ, а че не се разрешава тя да бъде внесена.
Трябва да окажем натиск върху израелското правителство да прекрати блокадата и да отвори пропускателните пунктове.
Всяка оценка на щетите, причинени в Газа, трябва да обърне внимание на умишленото набелязване на цели за разрушаване на инфраструктурата и икономиката.
Видяхме училища, фабрики, жилища и една болница, които бяха умишлено атакувани.
Нека повторя, станахме свидетели на разрушаването от страна на Израел на проекти, финансирани от Европейския съюз и, вместо да предприемем действия в тази връзка, ние водим разговори за засилване на търговските отношения в момент, когато условията на сегашните споразумения по отношение на човешките права се нарушават.
Гн Solana говори за това как следването на същата политика може да ни върне към същото положение.
Да, съгласна съм.
През 2006 г. Европейският съюз отказа да признае обединеното палестинско правителство, в което участваха представители на Хамас, но пък сме готови да признаем едно ново израелско правителство, което може да включва членове, които отхвърлят двудържавното решение, които не подкрепят палестинска държава.
Това, което е от ключово значение в момента, е, че ЕС трябва да бъде подготвен да работи заедно с и да признае временно палестинско национално правителство на консенсуса, който следва да бъде постигнат в резултат на преговорите в Кайро през следващите няколко седмици, като ние трябва да дадем на международната общност ясни сигнали за намеренията си.
Ние трябва да подкрепяме процеса на национално помирение в Палестина, като част от постигането на дългосрочно решение, а това означава да гарантираме, че няма да повторим грешките от миналото.
(Ръкопляскания)
Гн Председател, гн Solana, Комисар, слушайки преди около месец децата на Газа да разказват насред руините на дома си за това, как са треперели при падането на бомбите, или техните родители да описват ада на онези 22 дни и нощи, които завинаги ще оставят отпечатък в живота и паметта на бъдещите поколения, аз не бях горд с Европа.
Мислех си за някои от лидерите на нашите държавичленки, за всички онези, които ще отговарят пред историята за липсата си на политическа смелост, пропуснатите възможности, липсата на визия.
Запитах се следното: до какви крайности трябва да стигнат израелските лидери в своята безчовечност към палестинците и в своето презрение към закона и найосновните ценности, преди главните политически лидери на Европа да посмеят да си мръднат пръста и найсетне да кажат "Стига"?
Онези, които наричат себе си приятели на Израел, за да оправдаят безнаказаността и безграничната търпимост, проявявана към неговата управляваща класа, трябва да се замислят върху думите на великия израелски писател David Grossman, когото бих искал да цитирам: "Насред вълната от пресилен национализъм, която сега залива нацията, не би било излишно да си спомним, че в крайна сметка, тази последна операция в Газа е просто поредната спирка по път, осеян с огън, насилие и омраза.
Този път понякога носи знаците на победата, понякога на поражението, но неизбежно ни води към гибел".
Или нека си зададат същия въпрос като известния израелски историк Shlomo Sand, когото също ще цитирам: "Ние посяхме разрушение.
Доказахме, че нямаме морален резерв.
Направихме ли посилен лагера на палестинците, желаещи мир?"
Той продължава: "Израел притиска палестинците до стената."
За 20 години Yasser Arafat и Палестинската автономна власт признаха държавата Израел, но не получиха нищо в замяна.
Израел отхвърли предложението на Арабската лига през 2002 г., госпожи и господа.
Всички говорят за Арабската лига и за мирния проект на Арабската лига.
Той съществува вече седем години.
Какво направи Европа, за да се възползва от тази възможност?
Ето защо се връщам отново към Shlomo Sand: "Израел отхвърли предложението на Арабската лига през 2002 г. за пълно признаване на Израел с границите от преди 1967 г."
Израелският историк завършва по следния начин: "Израел ще сключи мир само ако бъде оказан натиск върху неговата политика".
Това повдига един въпрос, гн Solana, тъй като вие не казахте нищо по темата за международното право.
Какъв натиск има готовност да окаже Съюзът върху Израел относно Газа и Западния бряг, включително Йерусалим, за да напомни на неговите настоящи и бъдещи лидери, че членството в международната общност като цяло и поспециално привилегированото партньорство с Европейския съюз, не идват даром, че в тях няма място за военна окупация, нито за военни престъпления, нито за политика, която всеки ден се стреми да внесе разделение между Европа и арабскомюсюлманския свят?
Бих искал, като европеец, да не трябва да възлагам надежди за промяна в политиката към Близкия изток единствено на обитателя на Белия дом.
Все още ми се иска да вярвам, че е възможна радикална промяна на европейската политика.
(Ръкопляскания)
Гн Председател, днес ние разискваме резолюция за хуманитарна помощ.
Преди да изкажа своето мнение, бих искала да подчертая, че не се изказвам от името на групата Независимост/Демокрация, тъй като тя няма становище по този въпрос.
Вместо това аз се изказвам като член на Европейския парламент, от мое име и от името на моя народ.
Огромната част от народа на Газа трябва да разчита на хуманитарна помощ просто за да оцелее - храна, вода, дрехи и особено лекарства.
Това е население, което е поставено под обсада вече много дълго време.
Всички пропускателни пунктове са затворени от 18 месеца и сега, след неотдавнашната ужасна агресия, упражнена върху народа на Газа, той е още поотчаян.
Тъй като обсадата все още не е вдигната, а пропускателните пунктове все още са затворени, е много трудно стоките от първа необходимост да стигнат до хората.
Забелязвам в съображение Д на тази резолюция, че ние, европейците, се поздравяваме възторжено за нашите усилия за предоставяне на хуманитарна помощ.
Вие, Комисар, говорихте за политическите усилия, които полагате, но всъщност заслужваме ли тази похвала?
Търговията между ЕС и Израел възлиза на 27 милиарда EUR годишно.
Ако наистина искахме да се предприемат действия относно Газа, щяхме да използваме силата, която тази търговия ни дава, като наложим икономически санкции.
Нашият отказ да направим това, дори в разгара на бомбардировките през януари, показва, че предпочитаме да запазим обичайното статукво, а предоставената от нас хуманитарна помощ найвероятно цели да успокои съвестта ни.
Не само нямаме волята да рискуваме да смутим един добър икономически пазар в името на това да прекратим несправедливостите в Газа, но и до този момент не сме имали волята да анулираме или поне да прекратим временно действието на споразумението между ЕС и Израел.
Много ценя еврейския народ.
В колежа се възползвах от възможността да посетя няколко курса по еврейска история и литература, водени от равин.
Въпреки това приятелството не означава да си затваряме очите, а означава воля да бъдем честни.
Всъщност, съдейки по демонстрациите, които имаше в големите градове в Израел, има много израелски граждани, които открито се противопоставят на действията на правителството.
Да се върна към спешната нужда от хуманитарна помощ: възстановяването на физическата инфраструктура е важно, но е разбираемо, че агенциите могат да се поколебаят да участват във възстановяването, след като по всичко личи, че на власт в Израел ще дойде един още позаплашителен режим.
Възстановяването на човешката инфраструктура обаче не може да чака.
Трябва да доставим провизии.
Бих искала найвече да отбележа, че особено разрушителните оръжия, използвани през януари, оставиха много хора с откъснати крайници и тежки изгаряния.
Самата аз знам какво е да имаш здраво дете, което да се превърне в инвалид.
Трябва да окажем помощ - медицинска и образователна - на хилядите хора, особено деца, които от Нова година насам останаха инвалиди за цял живот.
Докато им помагаме, ние трябва да документираме техните истории, да започнем процес на събиране на доказателства за целенасочени атаки и вероятни военни престъпления.
(FR) Гн Председател, госпожи и господа, със сигурност не Европа, а още помалко нейният Върховен представител по външната политика, Javier Solana, бившият генерален секретар на НАТО, е този, който може да играе ролята на посредник между Израел и Палестина.
В найдобрия случай те ще бъдат призовани да финансират възстановяването на ивицата Газа, както правят сега в Косово, Ливан и Афганистан.
Съединените американски щати и Израел бомбардират, а Европа финансира възстановяването.
Така са разпределени задачите между съюзниците.
Би трябвало обаче да плащат тези, които нанасят пораженията.
Египет е в центъра на преговорите за мир, които разискват разширено прекратяване на огъня с Хамас.
Независимо от това предизвикателството е огромно, тъй като има риск задачата на новото израелско правителство в тези преговори, под натиск от страна на третия човек, крайно десния лидер гн Liebermann, който е демократично приет там, да се усложни изключително.
Всъщност, гн Netanyahu, който бива представян като бъдещ министърпредседател, винаги е бил против примирие с Хамас.
Допълнителна трудност представлява фактът, че Палестинската автономна власт на Mahmoud Abbas се е превърнала в Западния бряг в един вид международен протекторат, чиято легитимност сред населението е намаляла значително.
Последният фактор, който трябва да вземем предвид е, че разширяването на израелските колонии, което не е спирало от 1967 г., прави създаването на Палестинска държава на Западния бряг особено сложно.
Днес топката е в полето на Израел, но дали ястребите във всеки от лагерите ще приемат това примирие по време на религиозните празници, за което настояват двете страни, без да се запасят с ресурси?
Позволете ми да добавя нещо и за връщането на Франция в интегрираната военна структура на НАТО, което ще бъде разисквано в рамките на доклада Vatanen.
Това завръщане ще доведе до поемане на сериозни задължения от страна на Франция.
Всъщност, ние се присъединяваме към НАТО, въпреки че Студената война приключи още през 1990 г.
Гн Sarkozy изглежда е забравил падането на Берлинската стена и завръщането на Русия към свободните държави.
Необходимо ли е да се заздравява блоковият начин на мислене във време, в което сме свидетели на многополюсност и на нарастваща мощ на държавите в преход към пазарна икономика, включително и във военно отношение?
Нещо повече, членството на Франция в интегрираната структура ще я задължи да увеличи контингента си в Афганистан, въпреки че вече има 3 300 души на бойното поле.
С какви средства ще финансира тази операция, когато отбранителният й бюджет ще спадне под 2 % от БВП, а 30 полка предстои да бъдат съкратени?
Колкото и парадоксално да звучи, ние ще увеличим нашето финансово участие, за да се присъединим отново към НАТО, но, в същото време, ще намалим военното си присъствие в Африка.
Европейската отбрана, така обичана от президента Sarkozy, следователно ще бъде стожер на Атлантическия алианс.
Трябва да прочетете Договора от Лисабон и протоколите, приложени към него, за да се убедите в това.
Било то по отношение на външната политика или общата сигурност, европейският път е път без изход, който може единствено да доведе до съюзяване със Съединените американски щати и техните съюзници.
Точно тази логика на отдръпване отхвърляме в името на национален суверенитет и независимост, които се основават найвече на нашата възпираща ядрена мощ.
Други членове също малко просрочиха времето, а трябва да имаме едно и също отношение към всички.
Върховен представител по Общата външна политика и политиката на сигурност. - (ES) Гн Председател, няма да имам възможност да отговоря на всички, които се изказаха по време на това разискване в малкото време, което имам на разположение.
Позволете ми да изразя моята искрена благодарност за това, което казахте лично за мен и това, което правя.
Бих искал само да ви кажа, че можете да бъдете сигурни, че аз ще продължа да работя със същата упоритост - дори и поголяма, ако това е възможно - защото ситуацията се усложнява с всеки изминал ден.
Считам, че има пет въпроса, по които би могъл да бъде постигнат консенсус между изказалите се преди мен.
Първо, хуманитарните въпроси: няма съмнение, че найналежащият въпрос е хуманитарният.
Насилието от последните дни и седмици изведе на преден план някои огромни пропуски в това, което е необходимо за облекчаване страданието на хората, поспециално народа на Газа.
Затова ние трябва да направим всичко по силите ни, за да облекчим огромните трудности в ежедневието на Газа.
Комисията ще го направи - без ни наймалко колебание, - както ще го направят и държавитечленки на Съвета. Цялата международна общност ще го направи.
Второ, отварянето на пропускателните пунктове между Газа и Израел и между Газа и Египет е задължително условие за това.
Нещо повече, тези пунктове трябва да бъдат отворени бързо, незабавно.
Що се касае до нас, цялата необходима помощ ще бъде доставяна на местата, където е необходима, а що се отнася конкретно до Рафа, ще имаме готовност да започнем възможно найбързо.
Там вече има наблюдатели на Европейския съюз, които са подготвени, така че веднага щом границата бъде отворена при Рафа, ние ще бъдем готови да започнем.
Трето, въпросът - а той е много важен - за палестинското единство.
Уважаеми колеги, мисля, че е ясно, че няма да има решение в настоящия момент, ако не започне помирение между палестинците.
Следователно, както се посочва в резолюцията от последния Съвет по общите въпроси, Европейският съюз подкрепя и ще продължи да подкрепя усилията, които се полагат, било то от президента Abbas или от президента Mubarak, за осъществяване на напредък по пътя към помирение между палестинците.
Много оратори споменаха задълженията, които може да се наложи да поемем, в зависимост от това дали има ново консенсусно правителство в Палестина.
Струва ми се, уважаеми колеги - като това е лично мое мнение - че ако има консенсусно правителство в Палестина - правителство, чиято цел са две държави, правителство, чиято цел е изграждането на тези две държави с мирни средства, правителство, което има програма за възстановяването на Газа, и правителство, което се опитва да изгради избирателен процес през 2009 г., то аз считам, че това правителство следва да бъде подкрепено от Европейския съюз.
Четвърто, по въпроса за Израел: има два важни въпроса, стоящи след изборите.
На първо място е този, че правителството, което се сформира след изборите, или това, което ще бъде съставено от мнозинството, сформирано при изборите, има задължението, поне както аз го виждам, да продължи мирния процес.
Поради тази причина, каквото и правителство да се появи в резултат на изборите, ние ще продължим да работим и да правим всичко, което можем, за да гарантираме, че то ще се утвърди и че работи и допринася за продължаването на мирния процес, правейки всичко по силите си, за да завърши този процес през 2009 г., доколкото това е възможно.
Пето, според нас въпросът за селищата е от основно значение.
Считам, че найновите данни за състоянието на селищата през 2008 г., публикувани от правителството на Израел, трябва да накарат всички ни да се почувстваме отговорни.
Бих искал да ви кажа, че през 2001 г. работих с тогавашния сенатор Mitchell по известния доклад, носещ неговото име.
Бях един от четиримата души, които работиха по тази програма.
Бих искал, уважаеми колеги, да бъдете така добри и да прочетете отново този доклад, публикуван през 2001 г., в който се казват неща, които, за съжаление, трябва да бъдат казани и днес. Например по въпроса за селищата.
Ако ние в Европейския съюз нямаме успех в опитите си да променим начина, по който се създават селищата, то значи има съвсем малък шанс да има доверие в която и да е мирна инициатива.
Следователно към този въпрос трябва да се отнасяме сериозно.
Трябва сериозно да поговорим с нашите приятели в Израел, за да гарантираме, че въпросът със селищата ще бъде разглеждан по изцяло нов начин.
Накрая, гн Председател, уважаеми колеги: Арабската лига.
Единството между арабските държави е жизненоважно.
От ключово значение е да си сътрудничим с всички страни от Арабската лига, за да гарантираме, че мирната инициатива, подписана от Арабската лига, остава в сила.
Решаващо е този мирен процес да завърши с помирение между палестинците и Израел, но също и между арабите и Израел.
Ето защо ние напълно подкрепяме онези, които работят за превръщането на инициативата за мир в реалност.
Свидетели сме на дълбоки разделения вътре в Арабската лига.
Ще трябва да направим всичко, което можем в областта на дипломацията, за да не допуснем задълбочаване на тези различия, а да насърчим повторното изграждане на процеса на хармоничност и сътрудничество с голямото арабско семейство.
Гн Председател, уважаеми колеги, както вече казах, 2009 година ще бъде изключително важна година.
Ще ни се наложи да продължим да се справяме с кризата, да предоставяме хуманитарна помощ, да правим всичко по силите си, за да гарантираме, че има прекратяване на огъня и да правим всичко по силите си, за да гарантираме, че се водят преговори между Израел и Газа и между Египет и Газа.
Уважаеми колеги, ако ние обаче не променим начина си на мислене от състояние на управление на криза към такъв, който е твърдо насочен към решаване на конфликта, ние ще се озовем в същото положение, към което за съжаление върнахме в началото на 2009 г.
Гн Председател, надявам се, че в крайна сметка, ако всички ние работим заедно, 2009 година ще бъде година, през която ние на практика ще можем да разрешим този огромен конфликт, който за съжаление ни тежи вече доста дълго време.
Гн Председател, бих искала само да повторя, че миналата година ние ясно заявихме, че провалът е немислим.
Всички ние възлагахме надежди на процеса от Анаполис и се надявахме на мирен процес.
За съжаление, военното нахлуване в Газа след ракетите, изстреляни от Газа към Израел, промениха уравнението.
Сега на всички ни е известно, че има набор от елементи, които са абсолютно необходими, за да можем да се върнем към мирните споразумения.
Във всеки случай, едно нещо е сигурно: военното решение не може да бъде решение.
По този въпрос съм съгласна с всички вас.
Следователно, независимо от цената, всички ние ще трябва да работим заедно, за да донесем мир.
Има много участници: в Европейския съюз, в международната общност - било то Съединените американски щати, било то ООН или Русия - но има и много арабски приятели и колеги.
Мога единствено да се надявам, че когато бъде съставено ново израелско правителство, всички тези участници ще пожелаят да се обединят в името на мира.
Нашата обосновка е ясна, но дали емоциите в онзи момент ще ни поведат по правилния път - ще трябва тепърва да видим.
Бъдете сигурни, че ще работим в тази насока.
(Ръкопляскания)
Предложение за резолюция, внесено на основание член 103, параграф 2 от Правилника за дейността, в заключение на разискванията.
Разискването приключи.
Гласуването ще се проведе днес.
Писмени декларации (член 142)
Хуманитарната ситуация в Газа е неприемлива.
Осемдесет и осем процента от населението се нуждае от помощ под формата на хранителни продукти, в болниците има недостиг на основни лекарства, а хиляди тонове помощи не могат да бъдат внесени в Газа, защото броят на допусканите камиони е недостатъчен.
Хората по целия свят бяха ужасени от слабия международен отклик, когато повече от 1 000 палестинци - в това число над 300 деца - бяха убити при скорошното израелско нападение над Газа.
Една проактивна, дългосрочна стратегия на Европа и новото правителство на Съединените американски щати трябва да включва правото на палестинците на стабилна държава - съгласно границите от преди 1967 г.
Тя трябва да спре дейностите по изграждане на селища в окупираните територии и трябва да разруши разделителната стена.
Трябва да бъде постигната сигурност за Израел и една свободна палестинска държава, но трябва да се сложи крайна ситуацията, в която Израел използва сигурността като претекст за отнемане на живота на невинни палестинци.
Трябва да се сложи началото на един истински преговорен процес.
ЕС трябва да прекрати споразумението за асоцииране между Европейския съюз и Израел, докато Израел не започне да спазва международното и хуманитарното право.
Каква трябва да бъде (или да не бъде) "ролята на Европейския съюз в Близкия изток"?
Какви трябва да бъдат принципите, от които тя следва да се ръководи?
Тя трябва да изиска прекратяване на агресията и на нечовешката блокада на палестинския народ в ивицата Газа и трябва да гарантира, че ще му бъде предоставена спешна хуманитарна помощ.
Тя трябва да осъди бруталната агресия, престъпленията, нарушенията на основните човешки права и държавния тероризъм, извършвани от Израел спрямо палестинския народ, които не могат да бъдат оправдани с нищо.
Тя трябва недвусмислено да осъди факта, че в Палестина има колонизатори и колонизирани, агресори и жертви, потисници и потискани, експлоататори и експлоатирани.
Тя трябва да прекрати временно споразумението за асоцииране и всяко засилване на двустранните отношения с Израел, като това, което бе подкрепено на Съвета по външни отношения на 8 и 9 декември.
Тя трябва да изиска спазване от страна на Израел на международното право и резолюциите на ООН и прекратяване на окупацията, заселването, защитната стена, атентатите, задържанията и безбройните унижения, причинени на палестинския народ.
Тя трябва да изиска и да се бори за съблюдаване на неотменното право на палестинския народ на независима и суверенна държава с границите от 1967 г. и столица в Източен Йерусалим.
Накратко казано, тя трябва да спре да бъде съучастник в безнаказаността на израелския колониализъм.
Скорошните избори в Израел и новата администрация на Съединените американски щати предлагат възможност за ново начало на Близкоизточния мирен процес.
Считам, че ЕС трябва да отправи ясно послание на подкрепа за новия кабинет в Тел Авив, като в същото време ясно заяви какво очаква от своите израелски партньори по отношение на осъществяването на мерки, които да спомогнат за дълготраен мир, което включва закриване на селищата по Западния бряг и оказване на силна подкрепа за двудържавно решение, и да съдействат за избягване на ненужни военни действия и сериозните хуманитарни последици, които те предизвикват.
Подходът на ЕС към Близкия изток трябва да почива на няколко силни принципа.
Първият принцип е тясното сътрудничество със Съединените американски щати, без които не можем да постигнем дългосрочно решение в региона.
Вторият е, че нашият подход трябва да цели избягването, доколкото това е възможно, на насилие и от двете страни, осъждането на палестинския екстремизъм и непропорционалните мерки, предприети от Израел, както и оказването на подкрепа на умерени управленски решения от двете страни, които могат да благоприятстват мирния процес.
Бих искал да изразя подкрепата си за гласуваната днес резолюция на Европейския парламент, която потвърждава ангажимента на ЕС към процеса за възстановяване на Газа и предоставя основата за обсъжданията, които ще се проведат в Кайро през март по време на международната донорска конференция.
Демокрацията, мирът и зачитането на правата на човека са основни ценности за Европейския съюз, който има ролята и задължението да ги защитава и насърчава, както вътре в ЕС, така и в отношенията си с други държави.
Положението, в което се намира населението на Газа, е трагично и трябва да бъде облекчено незабавно.
Явното нарушаване на човешките права и свободи в този регион буди загриженост от страна на Европейския съюз от гледна точка както на неговите отношения с Израел, така и от гледна точка на сигурността и стабилността в Близкия изток.
Европейският съюз трябва да приеме спешни мерки за предоставяне на хуманитарна помощ на населението в района на Газа, като в същото време обмисли средно и дългосрочни мерки, целящи насърчаването на мира, сигурността и стабилността в региона.
Имайки предвид това, ЕС трябва да ускори своите дипломатически усилия за решаване на конфликта и да насърчи диалога и помирението в региона.
Същевременно той трябва да наложи без колебание строги санкции срещу всеки израз на антидемократичност или нарушение на човешките права и свободи.
За да бъде постигнато споразумение между ЕС и Близкия изток, опитът за възстановяване на стабилността и съдействието при реализиране на програмата за мир в ивицата Газа, следва за момента да останат приоритетни.
Европейският съюз също така следва да направи всичко по силите си, за да сложи край на спора, в който загиват невинни граждани.
Освен това усилията следва да се фокусират върху оказването на помощ на хората, за да се гарантира, че разполагат с основни средства за живот.
Населението на ивицата Газа разполага само с 60 % от необходимите му дневни нужди от храна, което означава, че е изложено на още поголям риск от заболявания и на трудни условия.
Недостигът на питейна вода е не помалка заплаха от недостига на храна.
Струва ми се, че е излишно да споменавам недостига на медицински грижи или разрушаването на училища и обществени институции, което значително възпрепятства установяването на реда и връщането към нормален начин на живот.
Не трябва да забравяме, че едва след като бъдат решени множеството проблеми на ежедневието, ще можем да се съсредоточим върху икономическото развитие на Близкия изток и тясно търговското сътрудничество с региона.
Европейският съюз има възможност да помогне на арабския свят и на всички държави от Близкия изток, да се превърнат в регион, в който цари просперитет, което от своя страна ще създаде рамка за потясно сътрудничество между Близкия изток и ЕС.
1.
Роля на Европейския съюз в Близкия изток (гласуване)
преди гласуването на параграф 5:
(IT) Гн Председател, в началото на параграф 5, след думата "счита", да се добави следното изречение:
(EN) "inter alia, с оглед на международната конференция в подкрепа на палестинската икономика за възстановяването на Газа, която ще се проведе в Шарм елШейх на 2 март 2009 г."
(IT) Гн Председател, изменението е същото.
То се отнася за международната конференция в подкрепа на палестинската икономика, която ще се проведе в Шарм елШейх на 2 март и ще бъде добавено към съображението.
Време за гласуване
Приветствие с добре дошли
Бях помолен да приветствам с добре дошли делегация от региона Piedmont.
Обикновено приветстваме с добре дошли само делегации от националните държави, но тъй като желаем да подкрепим регионите, ще направя изключение и ще приветствам с добре дошли делегацията от Piedmont.
Обяснения на вот
Писмени обяснения на вот
Гласувах в подкрепа на резолюцията на Европейския парламент относно ролята на Европейския съюз в Близкия изток, защото съм съгласен, че ние трябва да подкрепим плановете за възстановяване на ивицата Газа.
Резолюцията цели да предостави незабавно бърза и неограничена хуманитарна помощ - мярка, която е морално задължение.
Тази помощ трябва да бъде предоставена без условия или ограничения.
От израелските органи се изисква да разрешат адекватен, непрекъснат поток от хуманитарна помощ, включително всички необходими материали, така че агенциите на ООН, като например UNRWA (Агенцията на ООН за подпомагане на палестинските бежанци в Близкия изток), и международните организации да могат да осъществяват своята дейност и да се погрижат за нуждите на населението.
С резолюцията на Европейския парламент относно хуманитарната помощ за Газа, ЕС се опитва, воден от принципа за еднакво отношение към израелците, които избиват, и палестинците, които оказват съпротива, да прикрие своята огромна отговорност за касапницата над палестинския народ по време на кръвожадната израелска инвазия в ивицата Газа, която причини смъртта на повече от 1 300 души, повечето от които деца и възрастни, и раняването на още над 5 000 души.
Пълното разрушаване на хиляди домове и на всяка обществена инфраструктура, заедно с пълната икономическа изолация, наложена от Израел, доведе до трагичните и нечовешки условия на живот, в които се намира палестинското население.
Избягването на всякаква препратка към и осъждане на Израел и причините за трагичното положение на палестинския народ отново потвърждава подкрепата на ЕС за престъпните действия на Израел в неговите усилия да засили ролята си във вътрешните борби между империалистите и Близкия изток.
Това, от което найвече има нужда героичният палестински народ, не е милостиня от империалистите.
Той има нужда от създаването на една независима и суверенна палестинска държава със столица Източен Йерусалим при спазване на резолюциите на ООН относно границите от 1967 г., и от единната солидарност на останалите народи в неговата борба.
в писмена форма. - (SV) Положението в ивицата Газа е изключително сериозно, тъй като продължаващият конфликт лишава цивилното население от храна, лекарства и гориво.
Положението е толкова сериозно, че е необходима незабавна външна помощ.
Поради тази причина ние гласувахме в подкрепа на резолюцията.
Въпреки това смятаме, че огромно съжаление предизвиква фактът - макар и не особено изненадващо, - че Европейският парламент отново използва бедствие, за да отбележи бавно, но сигурно, напредък в своето становище.
След повече от 18 месеца на нечовешка блокада, 22та дни на брутална израелска агресия срещу палестинския народ в ивицата Газа доведоха до смъртта на наймалко 1 324 души и раняването на над 5 000, повечето от които деца.
Над 100 000 души са разселени и са разрушени повече от 15 000 къщи.
Основната инфраструктура и ключовите обществени услуги са разрушени или извадени от строя, което поставя под въпрос посрещането на найосновните нужди на палестинското население.
Изправен пред това потресаващо престъпление, Европейският парламент не отправя нито една дума, с която да осъди Израел.
Няма съмнение, че палестинското население спешно се нуждае от помощ.
Няма съмнение, че ние трябва да признаем страданието на палестинското население.
Но също така от основно значение е да осъдим агресорите и да им потърсим отговорност.
Вместо това резолюцията настоява да потули агресията на Израел срещу ивицата Газа, прикривайки я зад термина "конфликт".
Тази агресия е част от стратегията за преодоляване на законната съпротива на палестинския народ срещу окупацията и за подкопаване на условията, необходими за изграждането на палестинска държава.
ЕС, който винаги бързо намесва правата на човека, ги "забравя", когато стане въпрос за Израел, който повече от 40 години колонизира палестинските територии на Западния бряг, ивицата Газа и Източен Йерусалим.
Гласувах в подкрепа на резолюцията на Европейския парламент от 18 февруари 2009 г. относно хуманитарната помощ за ивицата Газа, тъй като цивилното население има голяма нужда от помощ заради ситуацията, създала се в този район.
Смятам, че трябва да се направи преоценка на нуждите на населението в ивицата Газа и да се започнат планове за преустройство на този район.
Поправки на вот и намерения за гласуване: вж. протокола
Годишен доклад за 2007 г. относно главните аспекти и основните решения в ОВППС - Европейска стратегия за сигурност и ЕПСО - Ролята на НАТО в архитектурата на сигурността на ЕС (разискване)
Следващата точка е общото разискване относно:
доклад на Jacek Saryusz-Wolski, от името на Комисията по външните работи, годишния доклад за 2007 г. относно главните аспекти и основните решения в областта на общата външна политика и политиката на сигурност (ОВППС), представен на Европейския парламент в изпълнение на точка Ж, параграф 43 от Междуинституционалното споразумение от 17 май 2006 г.;
доклад на Karl von Wogau, от името на Комисията по външните работи, относно Европейската стратегия за сигурност и Европейската политика за сигурност и отбрана (ЕПСО);
доклад на Ari Vatanen, от името на Комисията по външни работи, относно ролята на НАТО в архитектурата на сигурността на ЕС.
Госпожи и господа, докладчикът ни отправи съвсем основателна молба - ако не проявявате интерес към нашите разисквания и от уважение към нашата работа, моля тихо да напуснете залата.
Благодаря ви, гн Председател.
Наистина смятам, че външната политика на Съюза заслужава внимание.
Гн Председател, днес ще проведем специално разискване по три важни доклада, свързани с външната политика, сигурността и отбраната, както и с отношенията между ЕС и НАТО.
Нашият годишен доклад за общата външна политика и политиката на сигурност (ОВППС) се превърна в значимо средство, чрез което Парламентът изразява стратегическата си позиция относно външната политика на ЕС.
В тазгодишния ни доклад, решихме да се съсредоточим върху създаването и оформянето на политиката.
Съсредоточихме се върху нуждата от установяване на истински диалог със Съвета по отношение на главните цели на общата външна политика и политиката на сигурност.
Признаваме, че той е в процес на развитие, а именно, че за първи път доклад на Съвета систематично се позовава на резолюции, приети от Европейския парламент.
Благодарни сме: това е истинско постижение.
Въпреки това изразихме също и съжалението си, че Съветът не се ангажира с цялостен диалог във връзка с възгледите, изразени от Парламента, нито се позовава на тези резолюции в оперативните документи като съвместни действия или общи позиции.
Нашите очаквания са, че годишният доклад на Съвета ще предостави възможности за установяване на диалог с Парламента, насочен към развитие на един постратегически подход към общата външна политика и политиката на сигурност.
Ние отново посочихме найважните принципи в доклада си, които би следвало да са в основата на външната ни политика.
Според нас ОВППС трябва да бъде подкрепена и ръководена от ценностите, които Европейския съюз и неговите държавичленки високо ценят, особено демокрацията, властта на закона, зачитането на човешкото достойнство, правата на човека и основните свободи, насърчаването на мира и ефективни двустранни отношения.
Смятаме, че Европейският съюз може оказва въздействие, но само ако говори с един глас и ако разполага с подходящите средства като онези, които произтичат от Договора от Лисабон и един пощедър бюджет.
Можем да предприемем ефективно действие, само ако то е легитимирано едновременно и от Европейския и националните парламенти, действащи на техните съответните нива и в съответствие с техните мандати.
За да бъдем правдоподобни и да отговорим на очакванията на гражданите - и казвам това в зората на предстоящи нови парламентарни избори - за ОВППС трябва да бъдат отделени ресурси, съответстващи на нейните общи и конкретни цели.
Във връзка с това изразяваме съжаление, че в предишни години бюджетът на ОВППС беше сериозно ограничен.
В доклада си засягаме хоризонтални и географски аспекти.
Относно хоризонталните аспекти, позволете ми само да изброя найважните, които споменаваме: първо - поддържането на човешките права и насърчаването на мира и сигурността в съседните на Европа страни и на световно равнище; второ - подкрепа за ефективните многостранни отношения и зачитането на международното право; трето - борбата срещу тероризма, четвърто - неразпространението на оръжия за масово унищожение и разоръжаването; пето - изменението на климата, енергийната сигурност и въпроси като сигурността на киберпространството.
В този доклад ние сме преднамерено избирателни.
Ето защо се концентрираме върху някои стратегически и приоритетни географски зони, като Западните Балкани, Близкият изток и широкият Близък изток, Южен Кавказ, Африка и Азия и очевидно отношенията със стратегическия ни партньор - САЩ, както и с Русия.
Този доклад трябва да се разглежда заедно с поподробните доклади на Парламента и като тяхно допълнение.
Той не би следвало да се опитва да ги дублира.
Бих искал да благодаря на колегите си от различните политически групи в залата за проявеното разбиране и отличното сътрудничество.
Опитахме се да засегнем повечето от важните проблеми и се надяваме, че докладът ще бъде одобрен от мнозинството в нашата залата.
И накрая, обръщам се към партньорите ни от Съвета и Комисията, като бих искал да кажа, че се надяваме този повод да ни помогне да развием по-дълбок стратегически диалог между Парламента, Съвета и Комисията, което ще допринесе за подемократична легитимност на упоритата работа, която извършвате, гн Solana и гжо Ferrero-Waldner, за да има поголямо сътрудничество в нашия триъгълник.
Надявам се, че ще приемете това като възможност за развитие на повече полезно взаимодействие, за утвърждаване на нашия общ глас - гласът на всичките трима участници - и предоставяне на повече демократична и парламентарна легитимност на общата ни цел, която е: външна политика; един глас; Европейски съюз.
Гн Председател, Върховен представител, Комисар, този доклад следва да ни предостави възможност да отчетем колко далеч сме стигнали с политиката на сигурност и отбрана на Европейския съюз, къде се намираме в момента и каква роля трябва да изпълнява Европейския парламент в това отношение.
За тази цел трябва да обърнем внимание, че към момента са проведени 22 мисии в рамките на Европейската политика на сигурност и отбрана, от които 16 са с граждански характер и само 6 - с военен.
Това означава, че сериозно се набляга на гражданската страна на нещата.
Този аспект, разбира се, е придружен от функционален демократичен контрол, тъй като гражданските операции на ЕПСО са финансирани от европейския бюджет и затова са контролирани от страна на Европейския парламент.
Има други компоненти, които се финансират от бюджета на Европейския съюз, директно свързани с политиката на сигурност.
Примерите включват изследователска дейност в областта на сигурността - 1,3 милиарда EUR за седем години; "Galileo", за която твърдим, че притежава аспекти на сигурност - 3,4 милиарда EUR; и GMES/Copernicus, един проект, за който са определени още над 1 милиард EUR.
Също така сега разполагаме- това е ново развитие - със законодателство в Европейския парламент в областта на сигурността и отбраната.
Приехме директива на Европейския парламент и Съвета относно прехвърляне в рамките на Общността на отбранителна техника и относно участието в търгове в сферата на сигурността и отбраната.
Това е важна първа стъпка по пътя.
От особена важност обаче е информацията за Европейския парламент.
Във връзка с това нашата специална комисия, която има достъп и до засекретена информация, е от съществено значение, както са и редовните разисквания, които провеждаме в нея със специалния представител по тези въпроси.
Бих искал да се възползвам от възможността да благодаря на Върховния представител и неговите колеги за конструктивното сътрудничество, което се осъществи.
Сега ще се върна към отделните точки на този доклад.
Докладът призовава Европейският съюз да определи поясно собствените си интереси в областта на сигурността.
Ние винаги говорим за интересите в областта на сигурността на отделните държави, но всъщност имаме общи интереси в тази област.
Защитата на гражданите ни в рамките на Съюза, както и извън него, мирът в съседните ни страни, защитата на външните ни граници, опазването на жизненоважните ни инфраструктури, енергийната сигурност, сигурността на търговските ни маршрути, сигурността на придобивките ни на световно равнище и много други неща в действителност представляват индивидуални интереси в областта на сигурността и интереси на Европейския съюз в областта на общата сигурност.
Необходимо е също така да разгледаме какви в действителност са амбициите на Европейския съюз в областта на сигурността и отбраната.
От проектодокладът става ясно, че ние нямаме амбицията да се превърнем в суперсила като Съединените щати.
Също така е изложено съвсем ясно, че трябва да се съсредоточим върху географското обкръжение на Европейския съюз.
Нашият приоритети са Балканите - основните задачи на Европейския съюз - Северна Африка, замразените конфликти в Изтока и нашия принос за решаване на конфликта в Палестина.
Трябва да наблегнем категорично на тези райони.
Няма как да не отбележа, че в края на френското председателство Съветът постави много амбициозни цели, а именно - получаване на възможност да се провеждат успоредно определени операции.
Ако това е, което искаме, ще имаме нужда от финансиранията, за да го осъществим.
Това ще включва създаването на самостоятелен и постоянен щаб в Брюксел.
Това е основно и много ясно изискване от Парламента.
В комисията имаше голямо мнозинство в подкрепа на този въпрос.
Второ, необходимо е да не забравяме, че 27те държави-членки имат 2 милиона войници на разположение.
Три процента от тези войници трябва да са на постоянно разположение на Европейския съюз.
Това прави около 60 000 войници.
Ето защо докладът призовава и за това Eurocorps да бъде назначен за постоянно към Европейския съюз.
Този призив е насочен към шестте държави-членки, които са в състава на Eurocorps.
След това правим ясни изявления за способностите, които е необходимо да развием.
27те държави-членки на Европейския съюз изразходват по 200 милиарда EUR на година за отбрана, а тези 200 милиарда EUR трябва се изразходват поразумно, отколкото в миналото.
Не можем да си позволим да откриваме топлата вода 27 пъти и затова ви молим днес да гарантирате, че в бъдеще парите на Европейския съюз и на данъкоплатците, които се изразходват за отбрана, ще се бъдат изразходвани по-разумно, отколкото преди.
Благодаря ви много.
Гн Председател, преди 70 години, гн Chamberlain се върна от Мюнхен, размахвайки парче хартия с думите "мир за нашето време".
Е, знаем колко грешеше той; знаем също, че самозалъгването е гибелен заместител на реализма.
Днес трябва да бъдем болезнено откровени по този въпрос.
ЕС имаше изключителен успех в изграждането на мир.
Събитията от Втората световна война бяха причината за създаването на ЕС.
Много съм щастлив, че гн Solana е тук днес, защото най-накрая се сдобихме с телефонния номер за ЕС.
Гн Solana има този номер, който гн Кисинджър поиска преди години.
Но какви средства даваме ние - държавите-членки и политиците - на гн Solana?
Това е въпросът.
Понастоящем сме във финансова криза, която не е паднала от небето.
До голяма степен сами я предизвикахме.
Говорим за "токсичните" активи на банките и как да ги почистим.
Вероятно сега е моментът да попитам: какво представляват "токсичните" активи и какви са пречките за изграждането на мир от наша страна, нашата причина за съществуване?
Трябва да продължим напред - ЕС трябва да продължи със своето изграждане на мир.
Светът около нас се променя толкова бързо.
Най-сериозната пречка е, че просто не сме далновидни.
Ние сме политици, които живеят ден за ден и са с ограничен поглед върху нещата.
Неподвижността е големият ни проблем.
Светът около нас се променя побързо, отколкото можем да реагираме.
Какъв е резултатът от неефективната и отслабваща политика на сигурност?
Човешко страдание, мъртви тела, осакатени хора и жестокости.
Дори ако тези хора не гласуват за нас, ние трябва да се погрижим за тях, защото те са наши братя и сестри в човешкото семейство.
На 2 април 1917 г. президентът Уилсън казва, че трайното единодушие за мир може да бъде поддържано единствено чрез партньорство на демократичните нации.
Президентът Уилсън е награден с Нобелова награда, която е заслужавал много повече от Ал Гор.
Ние в ЕС не осъзнаваме с какви средства разполагаме в мозаичната композиция на 27 държави.
Това ни дава уникален инструмент за миротворчество.
Може би някои хора не харесват французите, други не харесват германците, а вероятно някои хора не харесват дори финландците - според мен всички харесват финландците! - но когато сме заедно, 27 държави, никой не е в състояние да каже, че мрази ЕС.
Точно поради тази причина, уникалният капацитет, която имаме, ни позволява да отидем на всяка кризисна точка и да бъдем лекари или съдии.
Без военен капацитет обаче, без военна възможност, ние сме като куче, което лае повече, отколкото хапе.
Притежаваме идеализъм, но не се снабдяваме със средствата, за да достигнем тези цели.
Сега е моментът да ударим, докато желязото е горещо, или Il faut battre le fer tant qu'il est chaud [желязото се кове, докато е горещо], както казват французите.
Сега гн Обама е новият президент на Съединените американски щати и той цени Европа - твърди, че ние сме важни съюзници.
Какво следва да направим?
Трябва да действаме заедно.
Вече 94 % от европейското население е в НАТО, а само 6 % са извън нея.
Защо да не я използваме поползотворно?
Дължим това на хората, защото наш дълг е да облекчим човешкото страдание, това е наш дълг от етична гледна точка и представлява дългосрочен интерес за нас.
Единствено следвайки стъпките на нашите предци, можем да останем верни на наследството на ЕС и да направим неизбежното немислимо - това е смисълът на миротворчеството.
Гн Председател, благодаря ви, че ме поканихте отново на това важно разискване за ОВППС.
Смятам, че се превръща в традиция това разискване да се провежда веднъж годишно и съм щастлив да участвам.
Бих желал да благодаря на тримата докладчици, гн Saryusz-Wolski, гн von Wogau и на гн Vatanen за докладите им.
В тях открих много неща, които съответстват на разсъжденията и действията ни.
Взех си бележка за много от нещата, споменати в докладите, и силно се надявам, че с ваше съдействие те ще повлияят за промяната в нашето мислене.
Говорейки днес в началото на 2009 г. в Европейския парламент, си спомням къде бяхме преди 10 години, през 1999 г.
В действителност тогава започнахме да работим по ЕПСО.
И когато погледна къде сме днес и правя сравнение с това къде бяхме в деня, когато започнахме работа по ЕПСО, напредъкът е наистина е голям.
Всеки може да види какво е постигнато.
Както беше споменато, повече от 20 граждански и военни операции се провеждат или са били проведени на всеки континент - от Европа до Азия, от Близкия изток до Африка.
Хиляди европейски мъже и жени са ангажирани в тези операции, като обхватът се простира от военните до полицията, от митничари до съветници, от съдии до прокурори, много хора в различни области, които вършат добро за световната стабилност.
Смятам, че това е европейският начин на действие.
Един широкообхватен подход за предотвратяване и управление на кризи, голяма и разнообразна кутия с инструменти, от която можем да извадим необходимото, капацитет за бърз отговор, опит да бъдем това, което заслужаваме да бъдем, един глобален участник, както се изисква от нас от трети страни.
Очевидно, ако Договорът от Лисабон се ратифицира и аз се надявам, че това ще стане, ние несъмнено ще бъдем много поефективни.
Бих искал да благодаря на Парламента за подкрепата, която получихме през последните години, за доброто сътрудничество, на което аз винаги съм се радвал, с вас, представителите на гражданите на Европейския съюз.
Без ангажиментът, без разбирането, без тази подкрепа, не само членовете в тази забележителна зала, но също и гражданите на Европейския съюз чрез други механизми - техните парламенти - би било много трудно да изпълняваме ролята, която се опитваме да изпълняваме с редицата операции, които имаме и с големия брой граждани на Европейския съюз, които участват в тях.
ОВППС е повече от обикновен инструмент.
ОВППС има отношение към нашите ценности, към вашите ценности, към ценностите на народите ни.
Наистина се чувствам свързан с тези ценности, които са представени в ядрото на всичките 27 държавиۭчленки на Европейския съюз - правата на човека, принципът на правовата държава, международното право и ефективните многостранни отношения; всички тези думи и концепции вероятно са градивна презентация на това, което сме.
Но ОВППС спомага също за оформяне на международното сътрудничество между държавитечленки на Европейския съюз.
Като работим заедно, като си сътрудничим, ние определяме кои сме.
Така че ОВППС е също и начин, по който Европейският съюз продължава да се отъждествява всеки ден.
Мисля, че това, което казах, ще срещне съгласие от страна на председателя на Комисията по външни работи.
Ето какво правим в действителност и с какво сме ангажирани: ценности, действие и същевременно изграждането на Европейския съюз.
Ние действаме заради онова, което сме, а това кои сме се оформя от действията ни.
Смятам, че това е важна концепция, която не трябва да забравяме.
Стратегията за сигурност от 2003 г. беше основен документ, който ни позволи да начертаем пътя занапред.
Трите доклада споменават този документ.
Както знаете, ние го обновихме в сътрудничество с Комисията и Парламента през 2008 г.
Този документ не заменя документа от 2003 г., но определено го утвърждава и осъвременява, включвайки заплахите и предизвикателствата, с които се изправяме в света, в който живеем днес, от изменението на климата до тероризма, от енергийната сигурност до пиратството.
Позволете ми да кажа няколко думи за пиратството, което има връзка с нашата най-стара операция - Atalanta.
Искам да подчертая, че това е първият път, когато ЕПСО се ангажира с морска операция.
Този род операция е голяма стъпка напред, голяма стъпка в правилната посока.
Тази морска операция срещу пиратството е проведена от европейския щаб на операцията в Обединеното кралство.
Тя включва значителен брой държави и значителен брой трети страни искат да се присъединят към нея.
Днес обядвах с министъра на външните работи на Швейцария и те искат да участват в тази операция, защото споделят загрижеността ни относно пиратството.
Това е много важно.
Вероятно мислите и аз съм съгласен с вас, че тази морска операция е много важна, но и проблемите на брега трябва да бъдат решени, също както тези в морето.
Нека да кажа две думи за структурите - вътрешните структури, свързани с ЕПСО.
Както знаете, през последния месец на френското председателство работихме върху документ, който да реорганизира и уреди нещо особено важно за мен.
Опитвах се да го направя от самото начало и сега имаме подкрепата да го изпълним, а именно - да развием капацитет за стратегическо планиране, която в същото време е едновременно гражданска и военна.
Това е съвременният подход за управление на кризи.
Смятам, че сме относително нови в тези дейности и поради това можем да бъдем дори поефективни, погъвкави и поумели да се приспособяваме към нови ситуации от останалите.
И затова смятам, че това, което правим - разполагайки с военно и цивилно сътрудничество на ниво стратегическо планиране - е много важно.
Трябва да кажа и се надявам, че ще се съгласите с мен, че конфликтите днес не могат да се решат само военни действия.
Гражданските действия са невъзможни без сигурна заобикаляща среда.
Това е равновесието, което трябва да намерим и това е, което виждаме навсякъде - в Близкия изток, в Афганистан, накъдето и да се обърнем.
Това е много важна концепция за симбиоза между политическите и гражданските, политическите и аспектите на сигурност в нашия живот.
Както много красноречиво беше казано от тримата докладчици, имаме нужда от капацитет.
Без такъв имаме единствено документи, а само с документи не се разрешават конфликти.
Това беше силно подчертано от Европейския съвет през декември и бих искал да благодаря на тримата докладчици за изясняването на тази точка.
Понякога имаме проблеми със сформирането на сили и това е особено важно да се знае.
Без по-бързо сформиране на сили - били те полицейски, прокурорски или военни - ще бъде много трудно да действаме съобразно ритъма и скоростта, които се изискват в управлението на криза.
Нека кажа няколко думи за отношенията между НАТО и Европейския съюз, защото те са засегнати в доклада на гн Vatanen.
Както знаете, имаме рамка за сътрудничество, която наричаме "Берлин плюс”.
Въпреки това, не всички операции, които провеждаме от името на Европейския съюз попадат в тази програма за сътрудничество със Северноатлантическия алианс.
Все още имаме проблеми, както знаете, защото тези отношения не успяха да превъзмогнат някои от трудностите, които имаме в действителното сътрудничество в операциите с НАТО, попадащи извън рамките на "Берлин Плюс”.
Имаме проблеми в Косово, които все още не са разрешени, имаме проблеми и в Афганистан.
Много силно се надявам, че на подготвителната среща с НАТО на високо равнище, ще успеем да разрешим тези проблеми.
Позволете ми да кажа няколко думи и за Афганистан.
Без никакво съмнение, това ще бъде един от най-трудните въпроси, който ни предстои през 2009г.
Видяхте позицията на президента Обама относно този театър - Афганистан-Пакистан - и назначаването на специален представител.
Ние трябва да действаме и то по разумен начин.
Ще бъде необходим по-голям ангажимент.
Това не означава обезателно военен ангажимент, но трябва да се ангажираме по-ефективно и координирано помежду си и с останалите - Съединените Щати, международната общност в голям мащаб, ООН.
Имах възможността да се срещна няколко пъти с Richard Holbrooke и с генерал Petraeus.
През следващите седмици ще преразгледаме тази идея и ще бъде чудесно, ако дотогава имаме готовност да отговорим по един конструктивен начин на този много важен проблем, с който сме ангажирани, с който е ангажиран Европейския съюз, ангажирани са и страните-членки и смятам, че трябва да поддържаме този ангажимент.
Можем да говорим с часове по много въпроси - енергетиката, ограничаването на разпространението на оръжие, само го назовете, но мисля, че важното е да имаме това основно споразумение в трите доклада, които бяха представени днес относно това какво сме направили през последния период от време.
Бих искал да завърша и да ви благодаря много за съдействието.
Моите благодарности за онези, които работят с мен по-интензивно по някои от конкретните досиета, с които сме ангажирани.
Както вече казах, мисля, че начинът, по който играем на международната арена от името на Европейския съюз също ще определи кои сме.
На този етап е много важно да се справим по-добре, защото искаме да бъдем по-добри.
Гн Председател, оценявам възможността отново да участвам в това широкообхватно разискване относно въпросите на външната политика и политиката на сигурността.
Позволете ми да благодаря на авторите на трите доклада, които са в основата на днешното разискване.
Бих искала да заявя, че сътрудниците на Javier Solana и моите сътрудници работиха много добре съвместно върху доклада за Европейската стратегия за сигурност (ЕСС) и смятам, че резултатът е показателен.
Докладът отразява добре новите предизвикателства, пред които се изправя ЕС, и предлага широко определение на сигурността.
Нека първо кажа няколко думи за общата външна политика и политиката на сигурност (ОВППС).
Докладите, които са пред нас днес и докладът за Европейската стратегия за сигурност, всички заключват, че Европейския съюз може да направи нещата различни, ако всички работят заедно, за да гарантират, че разполагаме с напълно последователна политика - такава, която обхваща ОВППС, общностното измерение и, разбира се, действията на държавите-членки.
Не само трябва да говорим с един глас, но и да действаме заедно по един последователен и координиран начин.
За тази цел се изисква да направим найподходящото съчетание от инструменти за политика на ЕС, като от операциите на ЕПСО до предотвратяването на конфликти и мерките за действие в кризисни ситуации с помощта на Инструмента за стабилност, помощ за развитие, хуманитарната помощ или инструментите за демокрация и правата на човека.
Нека дам няколко примера - Афганистан, Грузия, Косово и Чад могат да ни покажат как да приложим това на практика.
В Афганистан определихме важно място за реформата в сектора на сигурността и управлението в рамките на цялостната ни стратегия за подпомагане.
От 2007 г. Комисията предприе нова програма, реформираща сектора на правосъдието.
Във връзка с изработването на политики, мисията EUPOL на Съвета извършва наставничество и наземно обучение, а Комисията подкрепя афганистанската национална полиция чрез Доверителния фонд за Афганистан (LOTFA).
Комисията е и главният ковчежник за оперативните разходи на афганистанската полиция - над 200 милиона EUR от 2002 г. до днес.
В Грузия от ЕС се осигурява допълнителна финансова подкрепа след конфликта.
До момента общо 120 милиона EUR - от пакет с 500 милиона EUR за периода 2008 г. до 2010 г. - е предоставен от правителството.
Тази изключителна помощ на ЕС е допринесла за предотвратяване на сериозна хуманитарна криза.
В Косово Комисията изпълни своята роля в навременното екипиране и снабдяване с персонал на мисията EULEX.
В допълнение на съществуващото подпомагане, тази година ще подготвим проучване, което трябва да идентифицира средствата за засилване на политическото и социалноикономическо развитие на Косово и неговият напредък към интегриране в Европейския съюз.
В Чад изплатихме общо 311 милиона EUR по десетия Европейски фонд за развитие.
Там целта ни е да допринесем за намаляване на бедността и да подпомогнем икономическото развитие.
Нашите приоритети са доброто управление, включително съдебната система и полицията, инфраструктурата и развитието на селските райони.
Освен това подпомагаме обучението на 850 чадски полицаи от мисията MINURCAT на ООН чрез Инструмента за стабилност с 10 милиона EUR.
Също така спомагаме за улесняване на доброволното завръщане на чадските вътрешно разселени лица и бежанците и предоставяме 30 милиона EUR за хуманитарно подпомагане.
Смятам, че това е правилния подход и той трябва да бъде следван систематично всеки път, когато ЕС се изправя пред нова криза.
Тази гъвкавост на нашето съчетание от политики е подчертана в доклада за Европейската стратегия за сигурност от миналия декември и е засегната в трите доклада, които имаме пред нас.
В доклада за ЕСС с право е казано, че връзките между вътрешните и външни политики на ЕС са станали поясно изразени, което е от съществена важност, при обсъждане на въпроси като енергийната сигурност и изменението на климата или фокуса върху причинно-следствената връзка между сигурността и развитието и признаването на значението на дългосрочното намаляване на бедността като средство за намаляване на заплахите за сигурността.
Докладът признава нуждата от подобра комуникация с нашите граждани във всички аспекти на сигурност, които са от особена важност за тях, така че да можем да поддържаме подкрепата за световния ни ангажимент и подчертава, че всичко, направено от страна на ЕС в сферата на сигурността е въз основа на ценностите и принципите ни има връзка с целите на ООН.
Трябва да продължим да предаваме това послание на хората, включително и по въпроси като тероризма, като трябва да кажем, че е сериозно основано на зачитането на правата на човека и международното право.
Признаваме също ролята на гражданското общество и неправителствените организации и на жените в изграждането на мира, като по този начин следваме един истински европейски подход.
Със задоволство установих, че доклада на Европейския парламент за ЕСС подчертава нуждата от понататъшно изпълнение на резолюции 1325 и 1820 на Съвета на сигурност на ООН относно жените и конфликтите.
По въпроса за енергетиката, газовата криза, която порази ЕС тази година, имаше непознат досега ефект.
Що се отнася до енергийната сигурност, ясно е, че имаме какво да научим.
Например нуждата от функциониращ вътрешен енергиен пазар на ЕС, от проекти са взаимосвързаност и инфраструктура, от развитието на механизми за управление на кризи на доставките и от силна външна енергийна политика на ЕС сега е ясна и ние поддържаме този широк подход.
Докладът призовава за поголяма роля на Европейския съюз в съседните за него страни, но сега няма да говоря за това.
Нашите отношения с Русия, които напоследък бяха подложени на изпитание, изпълняват значима роля и имат сериозно влияние върху сигурността.
Трансатлантическата връзка продължава да е от основно значение за общата сигурност и скоро ще работим с президента Обама по приоритетни въпроси в това отношение.
Нека завърша с няколко думи за конкретен елемент от приноса на Комисията за действията на ЕС в отговор на кризата, а именно - Инструмента за стабилност.
Първите две години от новия инструмент бяха успешни от гледна точка както на изпълнението на бюджета, така и на оперативното качество и политическата координация със Съвета и Парламента.
Дотук са вложени 220 милиона EUR за 59 акции по целия свят през 2007 г. и 2008 г., като основната част са в Африка, следвана от Азия и Близкия изток, и в допълнение Косово и Грузия.
Нашите приоритети за 2009 г. със сигурност ще включват, както Javier Solana вече каза, Афганистан, Пакистан и Близкия изток.
Позволете ми да кажа, че ние, с помощта на Инструмента за стабилност и в тясно сътрудничество със секретариата на Съвета, сме ангажирани с редица дейности и изпълняваме все поважна роля в осигуряването на обучение на персонала на мисията за възлагане на обществени поръчки и финансова администрация, както и за обучение във връзка с ЕПСО на гражданските групи за спешно реагиране.
Обучихме 600 полицейски експерти за гражданско управление на кризисни ситуации по линия на стандартите за обучение на ООН, така че са усъвършенствани здравината, гъвкавостта и оперативната съвместимост на полицейските елементи в ЕС.
Бих искала да добавя и смятам, че е това е много важен момент за Афганистан например, че имаме нужда също да се уверим, че условията за назначаване на служба на командирования личен състав от държавитечленки и наетият персонал са задоволително атрактивни, така че да привличат достатъчен брой квалифицирани кандидати за мисиите ни.
Смятам, че ще трябва работим в тази посока.
Това означава, че има голямо търсене на нашия принос в управлението на кризи, а очакванията към това, което може да предостави ЕС, са високи.
Но ние ще се опитаме да се отзовем и да изпълним това, което тези очаквания изискват от нас.
Гн Председател, госпожи и господа, във връзка с годишния доклад за 2007 г. по главните аспекти и основните решения на общата външна политика и политиката на сигурност, бих искал да наблегна на някои важни въпроси от гледна точка на Комисията по бюджети.
Първо, искам да говоря за прозрачността на изразходването на бюджета по общата външна политика и политиката на сигурност.
Практиката, изпълнявана от Европейската комисия да се прехвърлят неизползваните кредити към следващата година от главата за общата външна политика и политиката на сигурност, който Европейската комисия счита за разпределен приход, предизвиква известно безпокойство.
Комисията по бюджети помоли Комисията да предостави информация за тази финансова практика и препоръчва този въпрос да бъде разгледан на някое от следващите редовни заседания по външната политика и политиката на сигурност.
Второ, бих искал да обсъдим прехвърлянето на кредити между различните бюджетни редове на законопроекта в рамките на външната политика и политиката на сигурност.
Несъмнено е необходимо да има определена гъвкавост за да сме в състояние да реагираме бързо на кризи в държави извън ЕС.
Комисията обаче, би могла да подобри прозрачността, а така и демократичния контрол в областта на общата външна политика и политиката на сигурност, като своевременно информира Парламента за вътрешните трансфери.
Това е особено важно, защото мнозинството мисии на общата външна политика и политиката на сигурност, като например мисията на Европейския съюз за мониторинг в Грузия и EULEX в Косово, са от деликатно политическо естество.
Трето, във връзка с редовните заседания по обща външна политика и политика на сигурност, проведени съгласно Междуинституционалното споразумение от 17 май 2006 г. за бюджетната дисциплина и доброто финансово управление - Комисията по бюджети смята, че тези заседания може имат много поефективно приложение, ако включват оценяване на планирани мерки в сферата на общата външна политика и политиката на сигурност и средносрочните и дългосрочни стратегии на Европейския съюз в държавите извън ЕС, и също така, като подготвя авторитетна бюджетна позиция преди срещата за съгласуване.
Много благодаря за вниманието.
Гн Председател, искам да благодаря на тримата докладчици на Европейския парламент - гн Saryusz-Wolski, гн von Wogau и гн Vatanen - за докладите им и да подчертая, както направиха гжа Ferrero-Waldner и гн Solana, че те са забележителен принос от страна на Парламента към задачата да се развие силна, видима и ефективна външна политика и политика на сигурност.
Тази политика трябва да гарантира защитата на нашите интереси в света, да предпазва и осигурява сигурност на гражданите ни.
Тя трябва да допринася за създаване на Европейски съюз, който играе своята роля в една ефективна система на многостранни отношения и найвече, гн Председател, тя трябва да помогне за осигуряването на това, че навсякъде по света преобладава зачитането на правата на човека и демократичните ценности.
Смятам, че можем да видим от Договора от Лисабон и новините, които достигат до нас днес от Ирландия - където анкетите сочат 60 % подкрепа за Договора - и Чешката република - с ратифицирането на Договора от чешкия парламент - че Европейския съюз се приближава до зрелостта си що се отнася до неговата външна политика и политиката на сигурност.
Преди всичко, това трябва да накара нашите правителства да мислят по един поевропейски начин, когато се сблъскват с кризи.
Смятам, че Европейският съюз трябва да развие собствено стратегическо отношение - това е очевидно и се обхваща от новата стратегия за сигурност, но без да забравя, че трансатлантическата връзка е записана в генетичния код на Европейския съюз.
Съединените щати, чрез Организацията на Северноатлантическия договор, беше гарант за сигурността на Европа и до момента все още няма алтернатива на тази връзка.
Нещо повече, смятам, че ще бъде възможно да утвърдим Европа като "сила", ако това се направи, като утвърди себе си, но не спрямо Съединените щати, а рамо до рамо със Съединените щати. Нещо повече - като двама партньори, които споделят едно и също виждане за света и взаимно се уважават.
Разбира се, това не означава, че Европейският съюз трябва да даде на Съединените щати карт бланш - ние трябва да защитаваме интересите и ценностите си, когато сметнем за необходимо.
Съединените щати трябва също да се научат да уважават позициите на Европейския съюз, защото, както предполага работата на гжа Ferrero-Waldner и гн Solana, ние сме институция, която може да се радва на международно уважение и има значителен потенциал като събеседник във всяка точка по света.
Гн Председател, това не се отнася за Съвета, но ние тук в Парламента, а в резултат също и Комисията, се приближаваме към финалната права на този изборен мандат.
Поради тази причина, мисля, че е разумно да не действаме просто като счетоводител, който проверява баланса на прогреса на Европейската политика на сигурност и отбрана, а по един много посъществен начин.
Трябва да призная, че съм абсолютно раздвоен между двата начина, по които може да се гледа на това.
Започвам да си скубя косата, когато трябва да се справим с ежедневните необходимости, когато мисия заплашва да се провали заради нуждата от шест хеликоптера, когато няма политическа воля в различните столици или когато има разделения относно технологични проекти.
Когато погледна на нещата от историческа перспектива обаче, всичко изглежда различно и гн Solana действително заслужава голяма похвала в това отношение.
Да не забравяме, че Европейската политика за сигурност и отбрана съществува само от около десет години, а документът за стратегията за сигурност е съставен едва през 2003 г.
Въз основа на това, постигнатият напредък от историческа гледна точка действително е много голям.
Като исторически оптимист, в случай на съмнение избирам последната гледна точка.
Втората тема, на която аз, като социалдемократ, бих искал да обърна внимание, е свързана с нещо, за което нито Европейския съюз, нито НАТО носят отговорност, но което рефлектира върху всички нас като европейци.
То е свързано с разработките във връзка със системата за ракетна отбрана в Полша и Чешката република.
Ние, като социалдемократи, сме изключително доволни да разберем, че нещата, които предлагахме сега се изпълняват във връзка с промените в Съединените щати.
Винаги сме твърдели, че няма смисъл да се прибързва с решението за разполагане на снаряжение, тъй като към момента няма никаква заплаха например от Иран.
Миналата седмица Hillary Clinton каза, че последващи решения от страна на САЩ ще бъдат предприети в зависимост от това какво стане в Иран.
Joe Biden каза, че това зависи от техническите възможности и финансовите съображения.
Ние одобряваме това.
Поне няма сме последната обречена бригада, оставена да развява знамето на тази система за ракетна отбрана.
Днешното разискване въз основа на трите доклада доказва, обратно на онова, което много европесимисти и евроскептици твърдят, че Европейската политика за сигурност и отбрана и Европейската външна политика действително се оформят все поуспешно и показват повече признаци на последователност.
Това беше щедро демонстрирано от изказалите се преди мен.
Найнапред бих искал да благодаря на тримата докладчици за начина, по който са взели предвид позицията на либералните докладчици в сянка при написването на докладите.
Доволни сме, че много от нашите позиции са отразени в тези доклади.
Според мен до известна степен е жалко, че за доклада за НАТО на гн Vatanen, който се е отклонил от посоката си, за да вземе предвид колкото е възможно повече различни позиции и подходи, измененията са внесени от групата на Европейската народна партия (Християндемократи) и Европейските демократи и Групата на социалистите в Европейския парламент в последния момент, като че ли тези две групи просто са искали да се разпишат в доклада.
Въпреки всичко ние ще го одобрим, защото вярваме, - и това е по отношение на доклада - че той подчертава правилните аспекти и показва също задоволителен реализъм.
Например, признава се, макар и елегантно, че определено има съревнование между Европейския съюз и НАТО.
Подобни неща обикновено се пренебрегват напълно, въпреки че именно така стоят нещата.
Второ - изменението, предложено от гн Duff и мен, в което ние недвусмислено излагаме трудностите, причинени от съответното отношение на Турция, Гърция и Кипър в НАТО и Европейския съюз, беше прието.
Обикновено не стигаме подалеч от фини намеци.
В заключение, има претекст за допълване на стратегиите на Европейския съюз и НАТО във връзка с отбраната и сигурността, който, госпожи и господа, е наистина жизненоважен.
Гн Председател, либералният край на историята, предречена през деветдесетте години, се оказа фантазия.
Имаме право да се чувстваме извънредно изолирани.
Поради тази причина няма алтернатива на сътрудничеството между Европейския съюз и НАТО.
Няма алтернатива на по-голям ангажимент на Европа и САЩ по въпросите на международната сигурност.
В противен случай принципите на международния ред de facto ще бъдат диктувани от Корея, Иран или терористите на Хамас.
Енергетиката, суровините, пиратството и сигурността в интернет изискват специално внимание.
Наскоро в Полша научихме, че подобрата координация при спасяването на заложници също е огромен проблем.
Въпреки това, фактът, че решенията се взимат съвместно съвсем не означава, че са добри.
Ето защо не бих надценявал ролята на Договора от Лисабон.
Ограниченията на ефективността ни се крият в европейските столици.
Там трябва да търсим политическа воля за преследване на съвместна световна политика, а не в процедурите.
Гн Председател, госпожи и господа, ситуацията е такава, че в последните години се наблюдава бързо развитие в Европейската външна политика и политиката на сигурност.
Въпреки това трябва да сме сигурни, че има същото бързо развитие и промяна във връзка със заплахите и кризите от всякакъв вид.
Моята група е против това да правим критични забележки относно собствената ни работа.
Поради тази причина, аз съответно не съм подготвена да говоря за докладите, които са пред нас днес.
Гн Saryusz-Wolski е разработил чудесен доклад и ние ще подкрепим именно него.
Представена по този начин стратегическата дилема е ясна.
Гн Solana, вие сте напълно прав.
Току що казахте, че европейското сътрудничество трябва да бъде засилено на стратегическо ниво.
Найважното нещо обаче, към което трябва да се стремим и да постигнем, е Европейската стратегия за външна политика и политика на сигурност - нещо, с което ние все още не разполагаме.
Казвам това, защото сме изправени пред исторически критичен момент.
Тези доклади - особено този на гн Vatanen - за НАТО, изостават в сянката на новото американско правителство.
В този доклад гн Vatanen отказа да се занимава с въпроса за ядреното разоръжаване - по което ние утре отново ще гласуваме.
Тогава за какво говорим изобщо?
Сега ще се върна на доклада на гн von Wogau.
Този доклад разисква нова концепция: "SAFE”.
Това е хубава игра на думи - Синхронизирани военни сили на Европа - но тази концепция просто не съществува.
Нещо повече, ние не виждаме защо да подкрепяме това, след като концепцията просто не е поставена ясно.
Гн von Wogau пренебрегна обсъждането на човешката сигурност в доклада си.
Моята група настоява ние, като Европейски съюз, ясно да определим тази цел в международната политика.
Той пропусна да увери, че говорим за партньорство за изграждане на мир или за развитието на граждански корпус за мир.
Поради тези причини имам право да кажа, че този доклад е напълно неадекватен, ако смятаме, че Европа трябва да започне да действа сега, в следващите няколко месеца, от днес, а това е нещо, което стана ясно на конференцията за сигурност в Мюнхен.
Има прозорец за възможност след изборите в Съединените щати.
Не зная колко дълго ще стои отворен той.
Като европейци, сега ние трябва да формулираме стратегическите си интереси и да ги въплътим в алианса - НАТО - и трябва да договорим дефинициите си за сигурност, както отбеляза гжа Ferrero-Waldner, що се отнася до Русия.
В противен случай, това, което ще се случи в рамките на няколко месеца е, че американската администрация ще бъде попредвидлива от нас в Европейския съюз и в двустранни разговори с Русия ще решава стратегически позиции за сигурност без европейска власт - политическа власт, власт за разрешаване на конфликти - като ще е в състояние да влияе върху това повторно стабилизиране на трансатлантическата политика за сигурност.
Ето защо призовавам вас и останалите, наистина да изоставите старите нагласи от студената война и да изберете единия лагер пред другия, да се придържате към избора си и да продължите напред.
Европа има задължение към гражданите си да създаде партньорство за сигурност, което да носи мир, отколкото обратното.
Гн Председател, докладите от гн von Wogau и гн Vatanen са категорични и ясни и придвижват още по-далеч милитаризацията на Европейския съюз.
Докладите изискват трансформиране de facto на ЕС във военна сила.
Докладът на гн von Wogau за Европейската стратегия за сигурност изисква "интегрирани европейски въоръжени сили".
Ние не споделяме мнението, че това е пътят напред.
Нещо повече - докладът препоръчва, inter alia, оперативен щаб на ЕС и общ пазар на отбранителна техника.
Докладът на гн von Wogau дори предлага своята гледаща към миналото подкрепа на ужасно скъпата програма Eurofighter.
Докладът твърди, че Договорът от Лисабон, който "ще представи големи нововъведения в областта на ЕПСО" е от ключова важност.
Това е основна причина за противопоставянето ни на Договора от Лисабон.
Докладът Vatanen призовава за постоянни структури на сътрудничество между ЕС и НАТО.
Ние смятаме, че това е погрешно.
Всяка нова военна мисия на ЕС е проблематична.
НАТО не е алианс за мир, тя е прокурор на войни - в Югославия, а сега и в Афганистан.
Кои ще бъдат следващите войни?
НАТО означава политика на войната.
Докладът окачествява НАТО като "ядрото на европейската сигурност".
Не!
НАТО означава несигурност!
Едно съчетание между НАТО и ЕС би било много проблематично, особено що се отнася до двете стратегии.
Ние в Конфедералната група на Обединената европейска левица/Северна зелена левица (GUE/NGL) поддържаме един Европейски съюз на гражданите и се противопоставяме на НАТО.
Това, което е необходимо е разпускането на НАТО.
НАТО иска да проведе чествания по повод 60години от своето съществуване в Страсбург, БаденБаден и Кел.
Аз призовавам оттук днес, в Европейския парламент, за протести срещу тази среща на НАТО!
Шестдесет години НАТО са твърде много.
Като група, ние сме предали специален доклад в отговор на докладите на господата von Wogau и Vatanen и колегите ми ще предоставят допълнителни данни за специфичните проблеми във връзка с Русия.
Както и преди, ние отхвърляме системата за ракетна отбрана и формулировките в този доклад, които споменават Кипър.
Ето защо ще гласуваме против тези два доклада.
Когато преди помалко от година аз, заедно с делегация на Европейския парламент, научих за действията на полицейската мисия на ЕС в Западния бряг, изпитах зрънце надежда за палестинските органи, които действително прилагаха властта си чрез една ефективна полицейска система и система за безопасност.
Затова параграф 25 от този доклад на гн Saryusz-Wolski приветства подновяването на мандата на полицейската мисия на ЕС в палестинските територии.
Междувременно, съвсем наскоро видях няколко много неодобрителни доклада за публичната сигурност в Западния бряг, включително практики на изнудване от страна на членове на палестинската система за сигурност, които през нощта се държат като босове на мафията, или дори имената на членове на терористични групи, които са във ведомостта на палестинските органи.
Бих искал да попитам Съвета и Комисията дали тези доклади се основават на истината.
Измислици ли са?
Накратко, какви са последните новини за полицейската мисия на ЕС в палестинските територии?
В края на краищата, това е важно.
Ако те целят истинска палестинска държава, първо трябва да възстановят реда и закона на Западния бряг.
(IT) Гн Председател, госпожи и господа, бих спорил, че Атлантическия алианс е старомоден инструмент за отбрана и че в конкретни скорошни случаи той всъщност не е спомогнал за отношенията, например с Русия.
Аз мисля, че трябва да поддържаме отношенията си с Русия и да ги използваме за да подготвим почвата за едно привилегировано сътрудничество.
Съгласен съм с изказването на гжа Ferrero-Waldner, че общите политики на сигурност не трябва да пренебрегват факта, че напоследък НАТО не е найполезния инструмент за възпиране и създаване на мир.
Смятам, че сега Европа има зрелостта и политическата необходимост да очертае своя собствена стратегия за сигурност.
Това не означава да се възприема противоположната позиция.
Можем да бъдем един до друг - както други членове се опитаха да докажат - без да продължаваме да бъдем обект на това, което често се оказват неевропейски интереси.
Поради тази причина не мога да подкрепя предложения доклад.
Върховен представител за Общата външна политика и политиката на сигурност. - (ES) Гн Председател, възможно найбързо и предвид приноса на различните оратори, които общо взето бяха на едно мнение, позволете ми да спомена на залата три или четири неща, които ми хрумнаха, докато слушах тези речи.
Като за начало, ще спомена ресурсите и средствата.
Докладчиците на различните доклади казаха, че е вярно, че имаме проблеми с ресурсите и средствата и че подоброто използване на националните ресурси би било добър курс за нас.
Въпреки това бих казал, че разполагаме и с други средства, които не използваме по найдобрия възможен начин и искам да подчертая това пред вас.
Смятам, че беше добра идея да се създаде Европейска агенция по отбрана по споразумение на Европейския съвет, без да има нужда да се прилага или да се приема Договора от Лисабон.
Смятам, че Агенцията може да извършва чудесна работа в съгласуването на националните политики, да придаде поголяма стойност на всички политики, които са приведени в действие.
Някой спомена хеликоптери.
Хеликоптерите са нужни за всички видове мисии: граждански, военни, за всички мисии, за транспорт.
Хеликоптерът днес се превърна в съществено важен инструмент за управление на кризи.
Подобрата координация от тази, която имаме в момента, що се отнася и до хардуера и до поразумното използване на софтуера за хеликоптерите, би ни позволила да ги използваме подобре и всъщност би ни дала повече, отколкото имаме днес при употребата ден за ден.
Искам също да кажа, че през последните седмици нашите стратегически отношения със Съединените щати и Руската федерация имат сериозно развитие.
Гн Beer спомена Конференцията по сигурността в Мюнхен, вярвам, че това беше важно събитие, на което беше постигнат напредък в непланирани разговори, тъй като това не беше политически форум за вземане на решения, а изключително важен форум за обсъждане.
Смятам, че темата, която ще се обсъжда през следващите години и месеци ще бъде отношенията ни и със Съединените щати, от гледна точка на стратегията в следващите години, и с Русия.
Такъв беше случаят в Мюнхен, както и покъсно, когато гжа Ferrero-Waldner и аз бяхме в Москва, дискутирайки основната тема за нови идеи във връзка с европейската сигурност с лидерите на Руската федерация.
Европа не желае да бъде военна сила.
Вярвам, че Европа - Европейският съюз - е гражданска сила с военни средства, което е много различно от военна сила и смятам, че ситуацията трябва да продължи да бъде такава.
Работата и всички документи, които създаваме, които и Парламента и Комисията или самият аз създаваме, работят за тази цел.
Няколко думи за полицията в палестинските територии - тема, която разглеждахме на предишното заседание.
EUPOL е едно от найважните предимства, които имаме, що се отнася до достоверността и работата в сферата на сигурността с палестинците и в окупираните територии и ще продължи да бъде важно предимство на Европейския съюз, печелейки признание от всички - от палестинците, израелците и заобикалящите ги държави.
Затова бъдете сигурни, че ще направим каквото можем, за да продължим да работим в тази посока.
(DE) Гн Председател, Комисар, гн Solana, бих искал да благодаря на тримата докладчици и да направя коментар само върху няколко частични аспекта.
Бих искал поспециално да кажа, че 60 години НАТО означават 60 години мир и свобода за моето поколение: това трябва да се отбележи.
Ако сега постигнем успех със укрепването на външната политика и политиките на сигурност и отбрана на ЕС във време, когато многостранните отношения отново стават все повече, - както Върховният представител, гн Solana току-що каза - ако успеем да вложим виждането си за превантивни мерки и мека сила в една обща трансатлантическа стратегия в поголяма степен в това време на многостранни отношения, ще ни чака добро бъдеще.
В същото време завръщането на Франция към военната интеграция засилва позицията на Европа.
Конференцията по сигурността в Мюнхен беше убедителна: последвана от пояснения на премиера Tusk, канцлера Merkel и президента Sarkozy - в присъствието на Joe Biden, вицепрезидент на Съединените щати - един европейски корпус в НАТО остана практически неоспорван.
Поне от моя гледна точка беше сензационно, че нямаше протести от страна на американците.
В трансатлантическите отношения ние също можем да вдигнем нивото на разработването на общи позиции във военната сфера, така че тогава те да бъдат представени достоверно в рамките на НАТО.
Поради тази причина ние трябва да използваме възгледите си за военен капацитет, като се наблегне на меката сила и избягването на нов дневен ред, такъв, какъвто вече съществува, но който стана ясен в Мюнхен, защото политиките на президента Обама дават възможност да навлезем в нова ера на преговори за разоръжаване.
Ние, европейците, можем да играем роля със START, с Договора за неразпространение на ядрено оръжие (NPT), който има нужда да бъде отново договорен, и особено с Договора за конвенционалните въоръжени сили в Европа, който е от особено значение в Европа, тъй като имаме и конкретни проблеми с Русия.
Ако всичко това се обедини, включително ракетния щит, това ще ни даде нови, подобри възможности за провеждане на обща трансатлантическа политика със Съединените щати като наш съюзник и с Русия като наш стратегически партньор: една политика, насочена към интереса на Европа за мир.
Можем да се възползваме от тази възможност само, ако ние самите станем посилни и влиятелни и следователно тази политика отиде в правилна посока.
(EN) Гн Председател, докладът относно ролята на НАТО в архитектурата на сигурността на Европейския съюз отразява различни подходи в Европейския парламент: от една страна, мнения, според които НАТО продължава да е организацията, която предлага най-силна гаранция за сигурността на своите членове, от друга страна, мнения, които, напротив, виждат все по-малка необходимост от НАТО в един свят, в който очевидно няма големи заплахи - поне не такива, които биха могли да се сравняват със заплахата от бившия Съветски съюз.
Досега обаче никой член на някоя от двете организации не е изразил желание да се откаже от гаранцията за сигурност, предлагана от НАТО, независимо че ЕС придава тежест на усилията си в сферата на отбраната и сигурността и въведе свой еквивалент на член 5 от Договора от Вашингтон: клаузата за солидарност в Договора от Лисабон.
Според мен отношенията между НАТО и ЕС - най-важният компонент на по-големите трансатлантически отношения - трябва да бъдат естествено допълващи се и взаимно изгодни и за двамата партньори, които са принудени да работят заедно в отговор на днешните умножаващи се и все по-сложни предизвикателства.
За тази цел съществуващите механизми - вж. спогодбата "Берлин плюс” - могат да бъдат подобрени, новите - вж. предложението за оперативен щаб на ЕС - могат да бъдат обмислени; пречките - вж. негативното въздействие на кипърския проблем - трябва да бъдат преодолени и, най-важното - взаимното разбирателство определено трябва да се подобри.
Затова, от една страна, трябва да се престане с възприемането на НАТО като съперник и, от друга страна - с възприемането на ЕС като придатък на НАТО.
Както вече казах, истината е, че двамата партньори могат много добре да си сътрудничат, като се допълват взаимно.
По тази причина докладът беше изменен и се надявам, че крайният резултат е станал много по-приемлив за мнозина от нас.
(EN) Гн Председател, няколко от изказващите се този следобед посрещнаха храбро нещата.
Факт е, че не всички мисии на ЕПСО се оказват успешни: някои нямаха ясно поставени цели, някои бяха недостатъчно финансирани и все още е възможно да се провалим в афганистанската кампания.
Затова е добре, че Парламентът дава сериозен принос в определянето на общата сигурност, и сега трябва да установим много по-ясни критерии за мисиите на ЕПСО.
По въпроса за интеграцията на нашите сили напредъкът е слаб и не мога да си представя, че сблъскването на френски и британски подводници е точно това, което очаквахме!
(PL) Гн Председател, когато има твърде много председатели, всъщност няма нито един.
Когато говорим за сигурността, трябва да говорим съвсем ясно и точно за нещо, което е много належащо и важно.
Това, което стана миналата година в Кавказ, възможно най-близо до Европейския съюз, показва, че определено трябва да отдадем значение на източната политика и да я разглеждаме като конкретна инвестиция в сигурността на Европа и ЕС.
Затова аз мисля, че партньорството със страни на изток от ЕС е от абсолютно фундаментално значение, и макар че съм доволен, че такова партньорство съществува, аз съм и загрижен, защото определеният бюджет за Източно партньорство е намален почти три пъти.
Мисля, че това е абсолютно фундаментален въпрос, и вярвам, че това ще бъде отличителен знак за Европейския съюз не само за най-близките му съседи, но и за държави, които са далеч отвъд Беларус, Украйна или Грузия.
(FI) Гн Председател, моите благодарности към тримата докладчици.
За съжаление обаче трябва да кажа, че не споделям безкритичния възглед за НАТО, представен по-специално в доклада на гн Vatanen.
Разбира се, НАТО не е същата организация, каквато беше през Студената война, и Европа не е същата, а сътрудничеството между НАТО и ЕС е нещо чудесно.
Не споделям обаче виждането, че би било проблем, ако не всички държави-членки на ЕС са членки на НАТО.
Трябва да признаем факта, че някои държави са били в състояние да дадат значителен принос за укрепването на мира, именно защото са останали извън военни съюзи, какъвто е случаят с моята страна, Финландия.
Поради това, че Финландия не е член на никакъв военен съюз, едва ли някъде я считат за враждебна страна или за говорител на врага.
Това помогна на много финландци да действат като миротворци.
Примерите са нашият бивш министър-председател Holker в Северна Ирландия, нашият бивш президент Ahtisaari в Намибия, Индонезия, Асех и Косово и нашият бивш министър, гн Haavisto, в Судан.
Независимо че повечето от гражданите на ЕС живеят в държави, които са членки на НАТО, трябва да признаем, че съществуването на необвързани държави е ценен ресурс за миротворчеството.
Той не може да бъде пренебрегнат в името на някаква цел за хармонизиране на военната политика в рамките на ЕС.
(CS) Първоначално исках да говоря за опасностите от милитаризирането на космоса, защото като бивш космонавт чувствам, че проблемът ми е близък.
Представените документи обаче подчертават, наред с други неща, необходимостта да се използва политиката по сигурността в полза на гражданите на ЕС.
Същевременно ние пренебрегваме напълно, например, мнението им за изграждането на нови чуждестранни бази на територията на ЕС.
По-специално, в Полша и в Чешката република продължава подготовката за инсталиране на американската ракетна система за отбрана.
И особено в моята страна, Чешката република, възгледите и интересите на обществото се пренебрегват напълно.
Нито един официален глас не се чу от ЕС в подкрепа на интересите на гражданите, за които ЕС може би дори не съществува в това отношение.
Същевременно две трети от хората в Чешката република принципно отхвърлят чуждестранната база въпреки информационната и рекламна кампания, която продължава повече от две години.
Според мен нещо не е наред с ЕС, след като интересите на хората не се отразяват в нашите документи и след като възгледите на хората могат да бъдат пренебрегвани в интерес на демокрацията.
Не е чудно, че хората се отвръщат от политиката на ЕС, като я смятат за нещо, което не е тяхно, или просто я отхвърлят.
(EN) Гн Председател, гражданите на Европа имат нужда от силен съюз с конкурентна политика по външните работи, сигурността и отбраната.
Това няма да се случи, ако нашият Съюз бездейства на място.
Китай и Индия се развиват не само като икономически сили, но и като военна мощ.
Конкурентното предимство на Европа трябва да се основава на знания и иновации.
Това трябва да се възпитава и поддържа от всички нас.
В една ефективна стратегия за сигурност нашите европейски сили трябва да имат достъп до оборудване и ресурси с най-високо качество.
Докато Съединените щати изразходват трилиони долари за сигурност, ние в Европа се бавим или бездействаме по разработването на наша собствена стратегия.
Във време на криза ние закриваме фабрики за оръжия, като фабриката в Radom, Полша.
Вместо това трябва да инвестираме в усъвършенствани технологии, като технологиите за безоткатните оръжия, които се разработват в Полша и в момента.
Иновациите създават нови предприятия и работни места.
Не можем да изграждаме европейски капацитет, като закриваме собствените си фабрики.
(IT) Гн Председател, госпожи и господа, по принцип аз със сигурност съм за идеята за европейска армия, но трябва да определим какъв вид армия ще бъде тя и в какви рамки.
Всъщност съвсем нелепо е, че имаме две въоръжени сили, изправени една срещу друга - турската армия и гръцката армия - които са част от един и същ съюз.
Сигурен съм, че Съветът е посетил Северен Кипър и е могъл да прецени щетите, нанесени от турските войници, и турската окупация на един остров, който със сигурност е европейски.
Трябва също така да се каже, че алиансът ни със Съединените щати очевидно е алианс, който често води до проблеми.
САЩ ни въвлякоха в няколко войни, в няколко конфликта - имам предвид Сърбия, Ирак и Афганистан - в сърцевината на които са заложени интереси, които определено не са европейски.
Вместо това ние трябва да се съюзим с Русия и Беларус, които всъщност са европейски в исторически, религиозен, военен и геополитически план.
Това е бъдещето на европейската армия: армия, която със сигурност няма да воюва със Съединените щати, но ще спазва почетна дистанция; армия без Турция, защото докато не получим доказателство за противното, Турция е част от Азия, а в Средиземноморието е за съжаление в конфликт с европейска държава; армия в съюз и тясно свързана с Русия и Беларус.
(EN) Гн Председател, няма да се изненадате, ако изразя загриженост за замисъла на докладите относно ЕПСО, по-специално докладът на гн von Wogau, който е пълен с неверни допускания за естеството на Европейския съюз и амбицията за създаване на европейска армия под контрола на ЕС.
Според него, цитирам този израз, "Синхронизирани военни сили на Европа" са крачка по пътя към "интегрирани европейски въоръжени сили".
Със сигурност, с други думи, европейска армия.
Както знаем, ЕПСО не поражда военна добавена стойност.
Тя е политически инструмент на напредъка към интегрирана Европа.
И трябва да се възприема като такава.
От много отдавна твърдя, че Европейският съюз може да играе полезна роля за осигуряване на граждански средства за управление на кризи и възстановяване след конфликти.
Това всъщност може да е полезно.
Между другото, никой от военните, които познавам, не си представя, че конфликти като този в Афганистан могат да бъдат решени единствено с военни средства.
Няма нищо ново в това, което сега е модерно да бъде наричано "последователен подход".
Ние го наричахме "сърце и разум".
Така че е съвсем погрешно - всъщност измама - ЕС да се опитва и да оправдава участието си във въпроси от военен характер, като по някакъв начин си присвоява последователния подход - един вид нещо уникално, предлагано от ЕС.
За ЕС честният и разумен подход би бил да премахне отбранителната амбиция от ЕПСО и да се съсредоточи върху приноса й към гражданските въпроси.
След това, може би, Европа и нейните съюзници ще могат да се съсредоточат върху военния си принос към НАТО и да съживят трансатлантическия съюз за предстоящите трудни години, без да се отвлича вниманието от дублиращия дневен ред на Европа.
Непосредственият проблем е, че амбициите на ЕС вече започват да заразяват НАТО и аз съм сериозно загрижен, че това ще засегне сериозно отбелязването на 60-годишнината.
Междувременно в Обединеното Кралство някои министри в правителството отричат, че това изобщо се случва.
(ES) Комисар, гн Solana, госпожи и господа, първо бих искал да благодаря на тримата докладчици за тяхната работа.
Като докладчик в сянка за Общата външна политика и политиката на сигурност (ОВППС), ще се позова конкретно на този документ, като започна с поздравления за гн Saryusz-Wolski за резултатите от работата му и сътрудничеството му с други групи за постигане на съгласуван резултат.
По същия начин, по който Парламентът е искал много пъти на Европейския съюз да му бъдат предоставени инструментите, необходими, за да говори пред света в един глас, сега и самият Парламент може да покаже единно лице, когато оценява и дава импулс на големите приоритети на общата външна политика и политиката за сигурност.
Усилията на нашата група - Групата на социалистите в Европейския парламент - бяха насочени към две цели.
Първо, поставяне за разглеждане или подчертаване на големите въпроси, които според нас са от основно значение във всички сфери на външната политика, като борбата срещу измененията на климата, подпомагането на мира по целия свят или ангажираността за развитието на човечеството.
Второ, предлагане на начини за възстановяване на равновесието между географските приоритети на ОВППС, така както са изложени първоначално в текста, ако са били изложени, или въвеждането им като нов елемент, ако са били пропуснати.
Ето защо ние бяхме поддръжници, например, на по-голямо изясняване на действията между институционалните мрежи и мрежите за сътрудничество, включени в наскоро дефинираното Източно измерение.
Ние настоявахме за по-голямо разнообразяване и по-голямо наблягане на отношенията с Африка - континент, за който често си спомняме само когато избухнат изключително жестоки войни, а много пъти дори и в такива случаи не си спомняме.
Що се отнася до Латинска Америка, ние искахме да се обърне внимание на текущия процес на преговори за споразумения за асоцииране - първите бирегионални преговори, които Европейският съюз ще приключи в своята история.
По отношение на Средиземноморието ние възразихме срещу подхода с намаляване на темите само до въпроси на сигурността.
Ние по-скоро искаме да включим богатото политическо, икономическо и обществено-културно наследство, съдържащо се в Процеса от Барселона.
Що се отнася до изменения за пленарното заседание, нашата група не предложи такива, защото смятаме, че по този начин донякъде беше подсилено равновесието, постигнато от компромисите.
Затова няма да се противопоставяме на повечето от измененията, за да не нарушим компромиса, постигнат в Комисията по външни работи.
(PL) Гн Председател, както каза веднъж Тони Блеър, независимо че Европейският съюз не трябва да бъде супер държава, той трябва да бъде супер сила.
Бихме могли да добавим: не само икономическа супер сила, защото той вече е такава, но и важен играч на световната сцена, защото това изискват интересите, включително икономическите интереси, на всички държави-членки.
Казват, че Хенри Кисинджър веднъж поискал телефонен номер, на който да се обади, за да разбере позицията на Европейския съюз по важни въпроси на международната политика.
Днес това е номерът на Върховния представител.
Проблемът е обаче, че когато телефонът позвъни, гн Solana трябва да знае какво да каже.
Затова е от съществена важност да се изгради обща външна политика, която да включва политика на сигурност и енергийна политика, а следователно и обща политика спрямо Русия.
Бих искал да се върна на постоянно повтаряното предложение във връзка с необходимостта всички държави от Европейския съюз да говорят с един глас, когато водят диалог с Русия.
За да стане това, трябва да бъде разработена колкото е възможно по-скоро точно дефинирана политика спрямо Русия, политика, която да бъде поддържана съвместно и която да се опира на солидарността.
Това ще формира по-ясна рамка не само за разговори между ЕС и Русия, но и за двустранните разговори с отделни държави-членки.
При разработването на тази политика трябва да се отреди много важна роля на Европейския парламент с оглед на мандата, който той е получил чрез демократични избори, и с който може да се гордее.
(EL) Докладът за ролята на НАТО в Европейския съюз беше използван като оправдание за вмъкване на въпроса за включването на Кипър в Партньорство за мир и НАТО.
Необходимо е да се зачита позицията на Република Кипър.
Намесата във вътрешните работи на суверенна държава-членка за постигане на интеграция, която не се налага от никакъв договор, е незаконна.
По време, когато Република Кипър е в процес на преговори за решаване на кипърския въпрос, се откриват фронтове, които оказват много неблагоприятно въздействие върху процеса.
Единствената цел на всички трябва да бъде пълната демилитаризация на родината, окупирана от Турция, и опазването на устойчивостта на едно бъдещо решение.
Нещо повече, това е позицията, възприета от Европейския парламент в други доклади.
Призоваваме ви да подкрепите изменения 22, 23 и 24 и да гласувате против онези точки, които представляват намеса във вътрешните работи на суверенна държава.
Призоваваме ви да потвърдите, че принципът за зачитане на суверенните права на държава-членка е ненарушен, независимо от цялостното ви мнение за Партньорството или НАТО.
Нашият избор е демилитаризация и придържане към принципите на международното право.
(EL) Гн Председател, съгласно международното право "Аз имам държава" означава, че аз контролирам определени територии, в които установявам правителство, което прилага политика за отбрана и външна политика.
Питам ви сега за "държавата Европа", за която проповядват мнозина, и се чудя къде са границите й, кои са тези определени територии и къде е отбраната й, след като отбраната й е в ръцете на голяма - за съжаление американската - армия, и къде е външната й политика, когато Близкият изток е в пламъци, развъдник за терористи, който изнася тероризъм, чиито бежанци и жертви не се отправят към Алабама или Аризона, или Кентъки, а за съжаление идват в Гърция, в Кипър, в Германия и в Испания?
Ето защо трябва да кажа, че започвам да се съмнявам във възможността да подкрепя идеята, дошла от тези предложения, направени от господата, представили докладите си пред нас, и мисля утре да гласувам против тях.
(EN) Гжо Председател, онези, които претендират, че пред очите ни не се изгражда супер държава ЕС, трябва доста да обясняват по отношение на съдържанието на тези доклади за изграждане на империя.
Твърденията, че общата политика за отбрана - приемана вече за даденост - и това, което се нарича стратегическа автономия на ЕС, изискват интегрирани въоръжени сили на Европа, и изисквания за автономен и самостоятелен оперативен щаб на ЕС - наред с искания за равнопоставеност с НАТО - не оставят никакво съмнение, че според нашата обща външна политика и политика на сигурност онези, които тласкат европейския проект, искат не само политическа власт, но и военна власт, като всичко това трябва да стане чрез намаляване на властта, правата и независимостта на държавите-членки.
Аз отказвам да призная една такава супер държавност и централизирана армия на Европа, както и Договора от Лисабон, който ще направи всичко това възможно.
(EN) Гжо Председател, посланието на нашия докладчик днес би могло да бъде, че едно жизнено евроатлантическо партньорство е най-добрата гаранция за европейската сигурност и стабилност.
Действително аз поддържам приемането на нов трансатлантически дневен ред и създаването на ново множество от евроатлантически институции, което в крайна сметка ще доведе до един цялостен трансатлантически общ пазар.
Ari Vatanen призова за участие на всички държави-членки на ЕС и НАТО към по-тясно сътрудничество, независимо към коя организация принадлежат.
Мисля, че това е много практична идея, както и идеята за постоянен оперативен щаб на ЕС, който да допълва - и, разбира се, да не се конкурира с - командните структури на НАТО.
Друг много важен момент е, че използваме същия общ фонд от национални ресурси.
Jacek Saryusz-Wolski каза, че ОВППС страда от сериозен недостиг на финансиране, затова е важно да бъде избегнато дублирането и да бъде повишена ефективността.
Въпросът към държавите-членки е: Какво те предлагат на гн Solana за провеждането на обща политика за отбрана?
Трето, време е да се обърнем към новите предизвикателства за нашата сигурност.
Всъщност бъдещите конфликти ще се водят и може би ще се решават в киберпространството, където всяка държава трябва да реагира и да се отбранява сама, понякога във времева рамка, която не надвишава една секунда.
Европейският парламент също трябва да поеме инициативата да участва в това вълнуващо предизвикателство на новия век, предизвикателство, основано на демократизирането на съвременните технологии.
(DE) Гжо Председател, националистите, тесногръдите членове на този Парламент несъмнено наистина вярват, че към рисковете и проблемите на този свят държавите трябва да подхождат сами и поотделно.
Гн Allister е типичен пример.
Наистина ли смята, че борбата с тероризма по света може да се води, като разчита само на националната отбрана на своята страна?
Наистина ли смята, че проблемите на енергийната сигурност могат да бъдат решени ако всеки се бори с тях сам?
Този подход е остарял.
Разбира се, Договорът от Лисабон, толкова често критикуван, ще донесе голямата полза от това, че ще ни даде възможност да работим заедно малко повече, например по въпросите на енергийната политика и общата външна политика и политиката на сигурност, да подхождаме ефективно към опасностите и рисковете на този свят.
Новото правителство на Съединените щати под ръководството на президента Обама е доволно от съществуването на тази обща европейска политика, тъй като тя означава, че Съединените щати имат партньор при решаването на редица от тези проблеми.
Освен това - нещо, което стана ясно от честото присъствие на руски представители в този Парламент - Русия също разбра, че старият подход за провеждане на разговори с отделни държави и настройването им една срещу друга вече просто не действа.
Русия разбра, че трябва да разговаря с Европейския съюз, ако трябва да бъдат постигнати общи решения, например, по въпроса за енергийната сигурност.
Всъщност това се споменава многократно в доклада на гн Mr Saryusz-Wolski.
Как да се опитаме да решим тези проблеми заедно, например, проблема за енергийната сигурност?
Аз съм доволен, че Върховният представител и човек от неговия екип ще увеличат още повече усилията си в това направление в бъдеще, тъй като това ще ни позволи да покажем на нашите граждани как общата външна политика и политиката на сигурност отчитат техните конкретни интереси и какво смятаме да направим, за да не треперят европейците отново от студ в бъдеще.
Ето за това става въпрос и затова ние предпочитаме общата външна политика и политика на сигурност пред националистичната външна политика.
(FR) Гжо Председател, поздравявам тримата докладчици за това доста забележително резюме на текущото състояние на нашата обща външна политика и политика на сигурност.
Гн Solana, вие знаете по-добре от всеки друг, че от Европа се очаква да заеме мястото си на световната сцена, както е продиктувано от нейната икономическа и демографска мощ и от богатството й от демократични и хуманни ценности.
Трябва да се отбележи, че въпреки волята, демонстрирана редовно от повече от две трети от нашите европейски сънародници, както вие казахте, през последните години е постигнат някакъв напредък, вярвам ви за това, но трябва да се отбележи също, че тази Европа все още не съществува.
Ако беше необходима сдържаност, то сдържаността на Европа относно намирането на решение за новата трагедия в Близкия изток би била един скорошен пример за това.
Имаше, и все още съществува, необходимост от присъствие в Газа на една Европа, която играе активна роля, като помага на населението да оцелее и да изгради наново страната, и като помага в борбата срещу контрабандата на оръжие, която позволи тази територия да се превърне в база за изстрелване на ракети с всякакви размери.
Въпреки устните излияния в Шарм ел Шейх и Йерусалим, все още нищо не е направено в това отношение.
Бих искал да ви задам един въпрос, който вече беше зададен по време на ливанската криза: кога можем да очакваме, гн Solana, разполагането на европейски флот в Средиземно море, като онзи, който въведохте за борба с пиратството?
Имаме ресурсите.
Ще имаме ли някой ден и волята?
(PL) Гжо Председател, Европейският съюз трябва да действа в интерес на сигурността на гражданите на държавите-членки.
Преди всичко той трябва да приеме част от отговорността за войната срещу тероризма и да реагира рязко срещу всяка проява на тероризъм.
Убийството на полския инженер - задържан като заложник в Пакистан - от местните талибани предизвика неотдавна широк отглас.
Така наречената европейска дипломация не се присъедини към предварителните разговори, целящи освобождаването му.
Този шокиращ инцидент, който е елемент от по-широкия проблем на сигурността, трябва да бъде тема на отделни парламентарни разисквания и трябва да доведе до предприемане на конкретни мерки, и аз моля за това.
В момента е приоритет да бъде върнато тялото на убития поляк и да се помогне на семейството му.
Тези важни, но краткосрочни мерки обаче не могат да заемат мястото на цялостния подход към тероризма и нарастващия дипломатически натиск върху държави като Пакистан.
(PT) В международните отношения Португалия се придържа към принципите на националната независимост, зачитане на човешките права и правата на народите, равенство между държавите, мирно решаване на международните конфликти, ненамеса във вътрешните работи на други държави и сътрудничество с всички други народи за постигане на еманципация и напредък на човечеството.
Португалия подкрепя премахването на империализма, колониализма и всяка друга форма на агресия, контрол и експлоатация в отношенията между народите, а също и пълно, едновременно и контролирано разоръжаване, ликвидиране на политическите и военни блокове и установяване на система за колективна сигурност, насочена към създаване на международен ред, който може да осигури мир и справедливост в отношенията между народите.
Искам да насоча вниманието ви към член 7 от Конституцията на Португалската република, за да покажа колко далече е Европейският съюз от тези принципи.
Като приема ролята на европейски стълб на НАТО, в сътрудничество със САЩ и с нарастваща подкрепа за милитаризацията на международните отношения, надпреварата във въоръжаването, намесата и агресията, предназначени да осигурят на големите сили контрол и дял от пазара и природните ресурси, той действа в пълно противоречие с тези принципи.
(EN) Гжо Председател, това са доклади по наша собствена инициатива и затова могат да бъдат отминати като празни приказки.
Ние знаем обаче, че такива доклади понякога се използват като средство за представяне на политическите аспирации на ЕС.
Гн von Wogau беше някога председател на Комисията по икономически и парични въпроси и способства за въвеждането на европейската единна валута.
Сега той е председател на подкомисията по сигурност и отбрана и когато пише доклад, в който се казва, че Европейският съюз се нуждае от собствени въоръжени сили, можем да бъдем уверени, че това е точно онова, което Европейският съюз възнамерява да реализира с течение на времето.
Тези доклади призовават ЕС да развие собствени въоръжени сили чрез общи поръчки за оръжия, обща комуникационна система и самостоятелна обща структура за командване и контрол.
Гн von Wogau пледира за постоянна армия на ЕС от 60 000 войници в постоянна готовност за разгръщане.
ЕС иска свои собствени войници, оръдия, танкове, самолети и бомби, за да "изпълни своите отговорности по света".
Какви точно са тези отговорности?
За да разберете, ще трябва да изчакате и да видите дали Договорът от Лисабон ще бъде изцяло ратифициран и ще доведе до "обща външна политика и политика на сигурност, водещи до обща отбрана".
Никой не може да каже, че не е бил предупреден за военните аспирации на ЕС.
(FR) Гжо Председател, колкото и приятелски чувства да изпитваме към докладчиците гн Vatanen и гн von Wogau, не можем да одобрим техните доклади.
Първо, защото НАТО, Организацията на Северноатлантическия договор, бе създадена през 1949 г. в отговор на ужасната заплаха, идваща от комунизма към Западна Европа.
Тя изигра полезна, дори съществена роля.
Днес обаче тази ужасна комунистическа система се срина и Варшавският договор беше разпуснат.
НАТО обаче постоянно се разширява.
Дейностите й се простират далеч отвъд географската й рамка.
Афганистан, доколкото знам, няма брегова ивица в Северния Атлантически океан.
Нито пък Косово, където тя допринесе за етническото прочистване на сърбите в една несправедлива война, която не реши нищо.
По този начин НАТО нарушава Хартата на Обединените нации.
Госпожи и господа, вие сте абсолютно непоследователни.
Искате да създадете силна, независима Европа и включвате европейската отбрана в доминирана от САЩ система на командване.
Как Русия и други държави да не видят във всичко това нищо друго освен агресивно отношение?
НАТО ни подчини на политиката на Съединените американски щати.
Ние сме техни приятели, но не искаме да бъдем техни васали, а още по-малко техни лакеи.
Трябва да сложим край на това и да напуснем.
НАТО изживя времето си.
(DE) Гжо Председател, Комисар, гн Solana, както знаем, рисковите сценарии се променят непрекъснато.
Договорът също се променя, а с него и възможностите за европейската политика за сигурност и отбрана.
Това, което винаги ще бъде същото обаче, е желанието на хората за сигурност и стабилност, за силен Съюз и за разоръжаване, по-специално ядрено разоръжаване.
С трите доклада, разисквани днес тук, Европейският парламент показва съвсем ясно как възнамерява да постигне тези цели и да гарантира сигурността.
Първо, докладът за Общата външна политика и политика на сигурност, който се фокусира върху сигурност на Балканите, стабилност в Африка и мир в палестинските територии.
Второ, докладът за сътрудничество с НАТО, който ясно набляга на по-тясно сътрудничество между ЕС и НАТО, и по-добра координация.
В центъра на третия доклад е по-нататъшното развитие на европейската политика за сигурност и отбрана с цел постигане на по-голяма ефективност и по-добро сътрудничество във връзка с разходите за отбрана и постигане на стратегическа самостоятелност за целия Съюз, а с това и облекчаване на бремето за държавите-членки.
Ако вземем предвид всички тези цели, трябва да подкрепим призивите на тези доклади: за споделена научно-изследователска и развойна дейност, за разработване на общи стандарти и общи системи за поръчки например - всичко това с цел оперативна съвместимост.
Това ще означава също оптимално сътрудничество между военните в държавите-членки, сътрудничество между полицията и военните, а също и създаване на постоянни военни структури и формиране на оперативен щаб и/или Съвет на министри на отбраната.
Убеден съм, че това ни дава решаваща възможност да направим от нашия Съюз политически съюз и да развием съюз за сигурност, който дава на обществото онова, което то очаква от Съюза: трайна сигурност, стабилност и мир.
Госпожи и господа, досега ораторите спазваха своето време за изказвания.
Времето наистина ни притиска.
Затова ви моля да спазвате вашето време за изказвания.
(EN) Гжо Председател, ОВППС се превърна в почти всичко, така че може да се каже почти всичко по време на разискване като това.
В миналото обсъждахме само въпроси на сигурността, а сега обсъждаме дори изменения на климата, енергетиката и т.н.
Затова трябва да бъда по-селективен и да кажа нещо за отношенията ЕС-САЩ и за дневния ред на разоръжаването, който мисля, че можем да придвижим тази година.
Новата администрация направи много положителен старт, също и символично, с обявяване на закриването на Гуантанамо.
Мисля, че трябва да работим по този въпрос и да се опитаме да работим заедно, за да решим някои от проблемите, пред които са изправени американците.
Второто основно разискване тази година ще бъде за икономическата сигурност: способни ли са Съединените щати и Европа да направят нещо заедно за кризата или ще се опитат да направят нещо поотделно, което ще означава бързо разработване на протекционистки мерки?
Афганистан също е важен въпрос.
Ще успеем ли да отговорим на нарастващите усилия на американците или не, и при какви условия?
Ето, положителният знак е, че американците казаха, че знаят, че трябва да има политическо решение, тъй като това не може да се реши по военен път.
Това веднага отваря вратите за Европейския съюз.
След това по дневния ред за разоръжаването: миналия декември, гн Solana, вие изнесохте много добра реч тук, в Парламента, за вашите идеи и тези на Съвета и Съюза за подкрепа на дневен ред, който е позитивен, започвайки с подкрепа на идеята американците и руснаците да преподпишат договора СТАРТ и да се работи с американците за ратифициране на Договора за пълна забрана на ядрените опити.
Ние ще подкрепим също премахването на останалите тактически ядрени оръжия в Европа и ще бъде полезно да се подкрепят идеите за поставяне на горивния цикъл под международен контрол, за да е сигурно, че държавите, които искат да развиват атомна енергетика, ще имат достъп за мирни цели, но няма да могат да злоупотребяват за военни цели.
Бихме искали Европейският съюз да подкрепи един такъв дневен ред, като се знае, че президентът Обама има амбиции.
В речта си при встъпването в длъжност, когато говори за външните работи, той спомена първо Ирак и Афганистан, но след това спомена амбициите си да направи нещо за ядреното разоръжаване.
(FI) Гжо Председател, ще говоря за доклада на гн Vatanen и преди всичко бих искал да му благодаря за открития начин, по който е изготвен той.
Мисля обаче, че Парламентът изпраща опасен сигнал, ако настоява за укрепване на военната организация и подчертава значението на военна сила, опираща се на НАТО, по предложения в доклада начин.
Сътрудничеството и партньорството, демокрацията и човешките права, като гаранция за мир и стабилност, е жизнеспособен европейски модел, който трябва да се използва във всички кризисни горещи точки по света.
Освен това сме изправени пред задълбочаваща се икономическа криза, екологични проблеми и предизвикателства, породени от промените в климата, и нито едно от тях не може да бъде решено с военна сила.
По мое мнение би било по-важно да се подчертае значението на общата външна политика и политиката на сигурност на Европейския съюз, като се концентрираме върху предотвратяването на конфликти и премахването на причините за кризи: ликвидирането на бедността, например, и насърчаването на демокрацията, човешките права и гражданското общество.
И накрая, искам да припомня на всички, че в Съюза има държави-членки, които не са в НАТО, и които имат свои причини за това.
На тези държави трябва да се позволи сами да вземат своите решения в областта на политиката за сигурност, без да им бъде оказван натиск отвън.
Например Финландия се справя добре с въпросите на отбраната и от десетилетия участва в мироопазващи операции в различни части на света.
Към доклада бяха направени много изменения, които го подобряват, но не променят основния му тон.
(IT) Гжо Председател, госпожи и господа, има ли Европа своя геополитика?
На мен ми се струва, че няма.
Ако Karl Haushofer беше жив, той би научил тази някак си безгръбначна Европа, че й е необходима морска стратегия в Атлантическия, Тихия и Индийския океан и с държавите от севера, където Северният ледовит океан съдържа огромни и изключително ценни енергийни ресурси.
Активност в тези области проявяват суперсилите САЩ и Русия, а не Европа!
Борбата срещу тероризма означава борба срещу онези, които разпространяват средства за тероризъм, хората, които може да бъдат използвани от терористите.
Докато ние говорим, Лампедуза е в пламъци, защото някой е подпалил центровете за задържане на незаконни имигранти.
Европа трябва да се погрижи, като окаже подкрепа на италианското правителство, което се опитва да предотврати нахлуването на незаконни имигранти, които може да бъдат използвани от мафията и от терористите.
Аз обаче не виждам доказателства за необходимия твърд политически подход.
Европа трябва да се защити от тази заплаха не с думи, а с действия, както правят гн Maroni и италианското правителство.
(LV) Гжо Председател, гжо Ferrero-Waldner, гн Solana, и трите доклада на нашите колеги са много професионални, балансирани и, най-важното, изготвени са в правилния момент.
Без да навлизам в многото на брой точни факти, преценки и предложения, представени в докладите, искам да подчертая две неща.
Първо, важно е Европейската стратегия за сигурност да се преразглежда на всеки пет години, тъй като, както виждаме през последните години, въпросите на сигурността, като енергийната сигурност, сигурността на киберпространството и сигурността на климата, станаха много актуални, а също и потенциалните зони на конфликти се преместват от един регион в друг.
Второ, Европейският съюз трябва да увеличи значително усилията си за предотвратяване на конфликти.
Мисля, че това щеше да бъде възможно и в Южен Кавказ, но според мен позицията на Европейския съюз преди въоръжения конфликт беше твърде сдържана.
Европейският съюз има право и задължение да предприема превантивни дейности и посреднически мисии, тъй като Европейският съюз е проект за създаване на мир, задача, която той изпълнява през последните 50 години.
За да можем да реагираме на предизвикателствата и да предприемаме превантивни мерки, ние имаме нужда преди всичко от политическа воля и на второ място - да създадем и подобряваме обща външна политика и политика на сигурност наред с институционалните инструменти на европейската политика за сигурност и отбрана.
Един от тези инструменти е Източното партньорство, което се споменава в доклада на гн Saryusz-Wolski, включително създаването на съвместната парламентарна асамблея EURONEST.
Това може да подобри разбирателството, а също така и развитието на демокрацията отвъд нашите източни граници.
И накрая, бих искал да изразя задоволството си от включването на параграф 33 в доклада от гн von Wogau, тъй като в моята страна събитията в Кавказ и нарастващият национализъм в съседната държава пораждат сериозна загриженост.
Както се казва в една стара мъдрост на моя народ: "Надявай се винаги на най-доброто, но се готви за най-лошото" и "Бог помага на онези, които сами си помагат!"
Благодаря ви.
(PT) Искам да благодаря на докладчиците гн Ari Vatanen и гн Karl von Wogau за работата им и за усилията за постигане на консенсус, особено по трудния въпрос за ядрената политика, която трябва да бъде спешно преразгледана от Европейския съюз и НАТО в период, когато президентът Обама подновява стремежа за освобождаване на света от ядрени оръжия, и когато две европейски атомни подводници едва не предизвикаха катастрофа.
Докладите на гн Vatanen и гн von Wogau насочват вниманието към необходимостта от политически, стратегически и оперативно независим Европейски съюз, който да бъде постигнат чрез амбициозна Европейска политика за сигурност и отбрана (ЕПСО).
Ние се нуждаем от институционални, финансови и оперативни инструменти за постигане на тези цели.
Затова ни е необходимо тясно сътрудничество между НАТО и Европейския съюз на основата на зачитане на политическата независимост на всяка от тези организации, които се допълват.
Затова призоваваме за създаването на постоянен оперативен щаб на Европейския съюз в Брюксел с капацитет да планира и провежда независимо военни операции на ЕПСО.
Затова призоваваме държавите, членки на Европейския съюз, да увеличат усилията си за по-мъдро, ефективно изразходване на своите национални бюджети за отбрана по по-европейски начин, което те не биха могли да постигнат поотделно.
Посланието на този Парламент е недвусмислено и служи като предупреждение.
Без подкрепата на Европа за отбраната в Европа ще бъде застрашена.
Нашите отбранителни промишлености може да бъдат застрашени.
Възможностите, от които Европа се нуждае, за да изпълни отговорността си да защитава цивилното население и да предотвратява кръвопролития и геноцид, може да бъдат застрашени.
Ролята на Европа като глобален участник в управлението на кризи може да бъде застрашена.
Разширяването на европейската политическа интеграция в сферата на сигурността и отбраната, както е предвидено в Договора от Лисабон, е наложително и трябва да бъде ускорено.
Това е в интерес не само на Европейския съюз, но и в интерес на НАТО, тъй като и двете организации ще пожънат плодовете на една Европа, която е по-добре подготвена да се справя с нарастващите предизвикателства към сигурността на европейците и световната сигурност.
(PL) Гжо Председател, НАТО се оказа полезна международна организация през времената на относителен мир в Европа.
Разбира се, чувството за сигурност, което тя ни дава, се ограничава значително от темповете на вземане на решения от органите, които командват Алианса, а и от самите решения.
Въпреки това НАТО има стабилизиращ ефект върху световната сигурност.
Опитите за "омекотяване" на НАТО - отслабване на позициите на организацията чрез разширяване на военните структури на Европейския съюз - са грешка.
Европейският съюз днес среща проблеми при постигането на съгласие по трудни политически решения, да не говорим за военни.
Европейският съюз трябва да се съсредоточи върху укрепването на вътрешната сигурност и повишаването на отбранителните способности на своите членове, особено на държави-членки, които имат обща граница с държави, в които са популярни крайните националистически идеологии, а също и на държави-членки, които са привлекли интереса на терористични групи.
Европейският съюз не трябва да се ангажира твърде много с мерки, които са насочени към създаването на големи експедиционни сили, които трябва да изпълняват операции извън Европа.
(SL) Върховният представител по Общата външна политика и политиката на сигурност гн Solana с право ни припомни къде бяхме през 1990 г.
Още по-интересно би било да се запитаме каква обща политика имахме в началото на 90те години на ХХ век.
По онова време Европейската общност беше безсилна.
Впоследствие видяхме как желанията се заменят с визии, стратегии, политическа воля и способности, които ни подтикнаха и към действия не само на европейско равнище, но и на световно.
През онези години, особено след историческото разширяване през 2004 г., контекстът и амбициите на Общата външна политика и политиката на сигурност (ОВППС) се промениха много.
Преди десет години ние все още се занимавахме предимно със своите грижи.
Днес обаче можем да погледнем назад към постигнатите успехи и не е възможно да си представим ОВППС или Европейска политика за сигурност и отбрана (ЕПСО) без глобално измерение.
Като имам предвид това, не съм изненадан, че и трите доклада, както и много от нашите колеги, насочват вниманието ни към тази нова ситуация, необходимостта от изменения в стратегията, по-голямо единство и по-голямо сътрудничество между институциите.
Всичко това беше подкрепено с конкретни предложения за подобряване на нашите оперативни структури и нашия политически процес на вземане на решения, които одобрявам горещо.
Съгласен съм, че сме достигнали нов етап по отношение на нашата обща политика и бих искал във връзка с това да изтъкна два въпроса.
Първо, трябва да разгледаме подробно как финансовата или икономическата криза може да засегне контекста на нашата обща политика.
Твърдо вярвам, че трябва да обърнем голямо внимание на възможните политически последствия от кризата, по-специално на онези, които биха могли да възникнат, ако се изправим пред още по-дълбока парична криза.
Второ, в продължение на няколко години забелязах изненадващия факт, че много от нашите партньори искат Европейският съюз да има унифицирана външна политика и отбранителна самоличност, които да бъдат по-добре дефинирани и по-силни.
С други думи Европейският съюз като глобален играч е желано решение.
В този дух ми се струва, че е важно да разглеждаме нашите двустранни партньорства в по-глобална перспектива от възприетата досега и че трябва също да разработим иновативни подходи към многостранните партньорства, които вземат предвид не само двустранните интереси, но служат и за стабилизиране на по-големи региони.
(EL) Гжо Председател, международната система се намира в преходен етап и всички ние сме изправени пред огромни предизвикателства.
Затова е необходимо да направим преоценка и да подобрим отношенията между Европейския съюз и НАТО, за да се справим с общите заплахи, като тероризма, разпространението на оръжия за масово унищожение, нарастването на международното пиратство и новите проблеми, породени от измененията на климата.
Същевременно обаче смятам, че това е правилният момент, за да затвърдим ролята на Съвета за сигурност на ООН като основен гарант за международния мир и сигурност.
В момента има спешна необходимост от реформиране на организацията и ние сме поели задължението да придвижим тази реформа, за да може ООН да реагира по-ефективно на тази важна задача.
За нас е важно също да подчертаем, че всички държави и международни организации, включително НАТО, трябва да се въздържат от заплахи и от използването на всякаква форма на насилие, което не отговаря на целите и принципите на хартата, с която бе основана ООН.
НАТО и Европейският съюз имат общи интереси и техните отношения не трябва да бъдат конкурентни.
Необходимо ни е по-балансирано партньорство с по-добра координация на действията и по-силно сътрудничество.
Всяка от страните в това партньорство обаче трябва да зачита независимостта на другата по отношение на вземането на решения и да осигури взаимно разбирателство, когато военните преценки се различават.
Накрая бих желала да подчертая необходимостта от зачитане на правото на неутралитет на държавите и на това място бих искала да направя искане да бъде заличен призивът към Република Кипър да се присъедини към Партньорство за мир.
Това решение е суверенно право на всяка държава и Кипър е независима и суверенна държава, която може да решава собственото си бъдеще.
(CS) Нека отбележим шестдесетата годишнина на НАТО.
Скоро ще се проведат няколко важни срещи на високо равнище между САЩ, ЕС и НАТО.
Връщането на Франция във военните структури на НАТО, както и усилията, посветени на Европейската политика за сигурност и отбрана, предоставят отлична възможност за хармонизиране на европейските стратегии за сигурност и евентуалните нови стратегии за НАТО.
Днешната ратификация на Договора от Лисабон в чешкия парламент отбелязва една стъпка към промяна на европейската отбрана и сигурност.
Нека изградим съвместно европейско командване.
Нека рационализираме европейския отбранителен пазар.
Нека вложим ресурси в наука и изследвания, в Европейската агенция по отбрана, нека създадем закон за европейския войник, нека предотвратим дублирането и нека буквално заобиколим турския синдром.
Нека използваме възможността, предложена от новата американска администрация, за истинско сътрудничество в Афганистан и за противоракетна защита в Европа.
Пред нас стои огромната възможност Европейската политика за сигурност и отбрана да се превърне в двигател на по-нататъшната интеграция и сигурност в Европа.
Нека не я пропиляваме.
(CS) Бих искал да кажа няколко думи за отношенията ЕС-Русия.
По мое мнение създаването на съвместна външна политика и политика на сигурност не може да бъде постигнато без диалог с Русия.
Европейската агенция по сигурността, която обхваща САЩ, НАТО, ОССЕ и международните споразумения за разоръжаване, трябва да включва и диалог с Русия.
Затова бих искал да призова Съвета и Комисията да приемат открита и конструктивна позиция по отношение на възможните преговори между Европейския съюз, САЩ и Русия по възобновяването на трансатлантическия диалог по въпросите на сигурността на базата на хелзинкския процес.
По мое мнение тези преговори трябва да включват и дискусии по темата за противоракетната отбрана.
Европейският съюз трябва да играе много по-голяма роля по този въпрос, отколкото досега.
Според мен постигането на споразумение не трябва да се оставя само на САЩ и Русия.
Европейската общественост очаква това от нас.
(PL) Гжо Председател, в Парламента има съгласие по общата външна политика и политиката на сигурност на Европейския съюз.
Между основните политически сили съществува консенсус по този въпрос.
Проблемът, реалният политически проблем е как да бъде постигната тази важна цел.
Първо, необходимо е колкото е възможно по-бързо да бъде ратифициран Договорът от Лисабон.
Онези политически лидери, които забавят процеса на ратификация на договора, отслабват развитието на общата европейска външна политика и политика на сигурност.
Трудно е да се говори сериозно за обща политика на сигурност на Европейския съюз без Договора от Лисабон.
Второ, искам да подчертая въпроса за правата на човека при разработването на външната политика на Европейския съюз.
Политиката трябва да подкрепя международното право - международното хуманитарно право, либералната демокрация и върховенството на закона.
Трето, политиката изисква сериозно разработване на европейска отбранителна политика, развитие на военни структури на Европейския съюз и развитие на европейска отбранителна промишленост.
(EN) Гжо Председател, искам да отбележа две неща.
Първо, относно ценностите.
Европейският съюз е съюз на ценности.
Тези ценности са критерии за присъединяване.
Те ни водят в нашето поведение.
Те са средство за изграждане на оперативна съвместимост с нашите външни партньори.
Не трябва обаче да определяме обхвата на нашата външна политика, като изнасяме нашите ценности.
Напротив, трябва да се научим да действаме в разнообразен свят и дори да зачитаме правото на другите да грешат.
Второ, за институциите.
Международните институции и международното право на нашето съвремие получиха своя облик и бяха създадени в един съвсем различен свят.
Всеки ден ние разбираме, че те не са пригодени към новите предизвикателства, новите възможности и новите заплахи на днешния свят.
Затова считам, че Европейският съюз трябва да подкрепи идеята за нова конференция за сигурност и сътрудничество в Европа, в една по-голяма Европа - от Ванкувър до Шанхай, не само до Владивосток - за да се създаде ново пространство на сигурност, свобода и сътрудничество.
Мисля, че това трябва да бъде един от нашите най-големи приоритети и не бива да се страхуваме, че други може би имат различни идеи по този въпрос.
(ES) Гжо Председател, преди всичко искам да изразя своята обща подкрепа за трите доклада, по които разискваме.
Второ, искам да поздравя гжа FerreroWaldner преди всичко за това, която тя каза за тясното сътрудничество между нейния екип и този на гн Solana.
Трето, искам да поздравя гн Solana, защото без неговия характер и съзидателност общата външна политика и политика на сигурност вероятно нямаше да бъде това, което е днес: правна и документална основа, като дори и развитието на стратегическия документ от 2003 г. не би било достатъчно за постигането на такъв напредък по настоящата обща външна политика и политика на сигурност през последните няколко години.
Четвърто, бих искал да кажа, че Договорът от Лисабон - за който има добри новини, че може да бъде ратифициран скоро, както бе казано днес, - несъмнено ще бъде много по-голям и по-добър инструмент в неговите ръце и в ръцете на Европейския съюз за превръщане на Съюза в онова, което трябва да бъде: глобално действащо лице, в пълния смисъл на думата.
Приключвам с идеята, която изрази самият той: Европа трябва да бъде цивилно действащо лице и сила с военни средства, а не военна сила.
(EN) Гжо Председател, след като се върнах в края на седмицата от посещение в Газа, ще използвам моите 60 секунди за това, което считам, че там е сериозен проблем.
Нашият принцип за сигурност на хората е принцип, който ни задължава да реагираме на хуманитарната криза, но освен това ни задължава също да реагираме и да кажем на Израел, че вече е време да спре и че Европа не може повече да си затваря очите за нарушаването на правото на самоопределение на палестинците.
Най-значителното нарушение на това право е безмилостното и целенасочено колонизиране на Западния бряг и Източен Ерусалим от Израел.
Там вече има 500 000 заселници, заемащи незаконно територия, за която се предполага, че съставлява основната територия на предложената независима палестинска държава.
Все по-трудно е да се повярва, че Израел наистина е за създаването на независима палестинска държава, докато продължава да анексира още и още палестинска територия - и прави това и до днешна дата.
Декларациите, че Европа и САЩ са ангажирани с "двудържавно" решение, което включва суверенна и жизнеспособна палестинска държава, всъщност не струват и колкото хартията, на която са написани, ако не кажем "стоп" на Израел по отношение на селищата.
Строителството им трябва да бъде замразено веднага и те да бъдат евентуално демонтирани, в противен случай никога няма да има устойчив мир в Близкия изток, гн Solana.
(RO) Искам да изразя моята благодарност към тримата докладчици.
НАТО доказа своята съществена роля в архитектурата на сигурността на Европа, но той предлага също и реални перспективи за останалата част от ХХІ век.
Считам, че Европейският съюз и НАТО трябва да си сътрудничат и да избягват всякакво евентуално съперничество.
Силните, продуктивни трансатлантически отношения могат да осигурят най-добра гаранция за мир, сигурност и стабилност в Европа, наред със зачитането на принципите на демокрацията, човешките права, върховенството на закона и доброто управление.
Намираме се на исторически кръстопът, когато трансатлантическото сътрудничество се превърна във въпрос от жизненоважно значение за съвместното изготвяне на нова стратегия за сигурност за Европейския съюз и новата стратегическа концепция на НАТО.
На проведената в Букурещ среща на високо равнище на НАТО през април 2008 г. съюзниците приветстваха политическата роля, която Европейският съюз може да играе, ако развие способности за действие в сферата на сигурността и отбраната.
Партньорството за мир, което се насърчава от НАТО, и поддържаният от Европейския съюз проект за Източно партньорство са от жизненоважно значение за развитието на демокрацията и правовата държава, както и за прехода към ефективна пазарна икономика в определени държави от черноморския регион.
(ES) Гн Solana, тук съм от 15,00 ч., само за да говоря с вас за морското пиратство и за да мога да ви поздравя за започването на европейската военноморска операция срещу морското пиратство във водите на Индийския океан.
Знаете, че правителството на моята страна се ангажира изцяло с тази мисия.
Искам да ви напомня, че през април започва риболовният сезон и нашите рибари са загрижени за сегашното географско разпределение на силите в Индийския океан.
Те биха искали известна защита по-близо до зоната, в която ще извършват риболов, т.е. по на юг.
Бих искала да чуя нещо от вас по тази тема.
Бих искала също да кажа, че ме интересува продължаването на тази операция след установеното време.
Считам, че би било жалко толкова много общи усилия, включващи едновременно и трите стълба, да бъдат прекратени изведнъж в края на една година, особено като се има предвид, че положението в Сомалия и региона не изглежда вероятно да се промени или подобри в краткосрочен или средносрочен план.
(EN) Гжо Председател, НАТО е гръбнакът на европейската отбрана и ние разчитаме на силите на НАТО за сигурността на нашия Съюз.
Но силите на НАТО в Кипър - турските сили на НАТО - не са сили на свободата, а на окупацията: окупация на територия на Европейския съюз.
Тези турски сили не само причиниха смърт и разрушения на острова, когато Турция нахлу през 1974 г., но и днес продължават да разделят една държава-членка на Европейския съюз, причинявайки страх и потисничество както сред кипърските гърци, така и сред кипърските турци, и възпрепятствайки провеждащите се в момента преговори между лидерите на двете общности на острова.
Затова, когато обсъждаме важната роля на НАТО за европейската отбрана, справедливо е да напомним, че Европейският съюз още не е оказал необходимия натиск върху Турция, за да изтегли безусловно и незабавно своята окупационна армия на НАТО от Кипър.
Не сте ли съгласен с мен, гн Solana?
Може би не ме слуша.
Не сте ли съгласен, че турската армия трябва да напусне незабавно Кипър, гн Solana?
(FR) Гжо Председател, искам да цитирам примера с Грузия, за да Ви покажа колко сме далеч от нашите заявени амбиции за обща външна политика и политика на сигурност въпреки усилията на нашия върховен представител и члена на Европейската комисия гжа Ferrero-Waldner.
Сега, разбира се, гн Solana, вие искате още потенциални възможности и още помощ.
От своя страна, аз бих ви задала следния въпрос: способен ли е понастоящем Европейският съюз да изпълни своите ангажименти, по-специално по отношение на споразумението за прекратяване на огъня, което предложихме на Русия?
Очевидно разбирам, Комисар.
Знаем до каква степен присъстваше Европейският съюз и колко бързо се намеси, но днес трябва да знаем също, че грузинците са изправени пред руската армия, която е разположена на територията на Абхазия и Южна Осетия.
Определено не поставям под въпрос забележителната работа на гражданската мисия на наблюдателите на място.
Какво обаче могат да направят нашите наблюдатели, за да защитят цивилни граждани от ежедневното насилие?
Не много, освен да бъдат свидетели на това, което става.
Освен това в случая с Грузия амбицията на ОВППС ще се преценява и според смелостта ни накрая да изпратим умиротворителни сили за стабилизиране на регион, който сме включили в нашата добросъседска политика.
(RO) В трите доклада, които разисквахме днес, срещнах някои важни, полезни идеи, за дефиниране на бъдещата политика на Европейския съюз като глобален играч.
Бих искал да направя три забележки.
Първо, бих искал да подчертая важността на трансатлантическия аспект на външната политика на Европейския съюз.
Трябва да се възползваме от сегашния климат в отношенията със САЩ, за да отворим нова глава в тази област за засилване на силата ни на глобално равнище.
Второ, измерението сигурност на Европейския съюз трябва да бъде хармонизирано с това на НАТО, за да се избегне дублирането на усилия и недостигът на ресурси.
Трето, считам, че Европейският съюз трябва да използва европейската политика за сигурност и сътрудничество, за да укрепи стабилността в Западните Балкани след изясняване на статута на Косово.
Косово сега е във фаза на "контролирана независимост" според специалния представител на Европейския съюз Peter Faith.
Въпреки че по време на неотдавнашно изслушване от Европейския парламент гн Faith отхвърли използването на термина "протекторат на Европейския съюз" по отношение на Косово, той призна, че пътят до "пълна независимост" е дълъг и труден.
"Би било чудо, ако завършим мисията си за две години", смята гн Faith.
Аз мисля обаче, че трябва да разчетем ясна времева рамка за участието на Европейския съюз в Косово.
Ето защо приветствам инициативата на Комисията да изготви проучване за Косово, доколкото това ще допринесе за успеха на мисията EULEX.
Гжо Председател, нека направя само някои забележки и по-специално една: мисля, че това разискване показа, че има нарастващо приемане на подхода, който Европа следва при управлението на кризи и предотвратяването на конфликти.
Конференцията по сигурността в Мюнхен потвърди всестранния подход, защото сигурността и развитието вървят заедно - едното не може без другото.
Считам, че този европейски подход е централен елемент от нашата стратегия за подпомагане на мира и сигурността в съседните ни държави, но също така и отвъд тях.
Той действа, но трябва да бъде подкрепен с адекватни ресурси, затова трябва да работим за изграждане на нашия капацитет и способности, както в цивилната, така и във военната област, и ще се опитаме поне да изиграем нашата роля, доколкото можем.
Искам обаче да отговоря и на вашите въпроси, по-конкретно на този на председателя на комисията по външни работи Saryusz-Wolski относно недостатъчното финансиране на бюджета на ОВППС.
Вярно е, че бюджетът беше намален тази година, но това се надяваме да не бъде пречка за нашите политически амбиции за гражданските мисии на ЕПСО, при условие че няма нови, по-големи мисии тази година.
Важно е да не забравяме, че само някои разходи се покриват от бюджета на ЕПСО - например разходи за оборудване, нает персонал, специални добавки, специалните представители на Европейския съюз - но държавите-членки също плащат разходите за поддържания от тях персонал.
Бюджетът ще нарасне - както знаете, не тази година, а през 2013 г. - на 400 милиона EUR.
Относно трансферите между перата на бюджета, които спомена гн Dombrovskis, Комисията включва информация за трансферите в рамките на бюджета на ОВППС в тримесечните си отчети до бюджетния орган и през последните години всички бюджетни кредити по бюджета на ОВППС са били предвидени.
Позволете ми да коментирам два конкретни въпроса: първо, сигурността на хората.
Сигурността на хората е нещо, което лично аз много обичам, защото тя трябва да бъде подкрепяна: свободата от лишения и страх като благо на външната политика и политиката на сигурност.
Това се признава и в нашия доклад за 2008 г. относно Европейската стратегия за сигурност (ЕСС), която и двамата споменахме преди.
Освен това докладът относно ЕСС признава, че без ликвидиране на бедността и без развитие няма да има устойчив мир.
Затова, и това е много важно, подкрепата за човешките права също е част от това уравнение.
Накрая, позволете ми да кажа няколко думи и за ранното предупреждение и предотвратяването на конфликти, за които спомена гн Pīks.
В общи линии съм съгласна, че като Европейски съюз ние трябва да работим повече по ранните етапи от цикъла на конфликтите, което означава отправяне на ранно предупреждение, предотвратяване на конфликта и превантивна дипломация.
От страна на Комисията, една от инициативите, които предприемаме в тази област, е да укрепваме връзките с неправителствените организации, като част от партньорство за изграждане на мира, както и да подобряваме използването от наша страна на свободни източници на информация.
Ние ще се опитаме обаче да засилим в бъдеще превантивния аспект.
Знаем, че това е много важна част.
Върховен представител за ОВППС. - Гжо Председател, ще бъда много кратък.
Искам да благодаря на онези членове на Парламента, които се намесиха и аз си отбелязах техните забележки и въпроси.
Със сигурност ще поддържам връзка с вас, за да отговоря на онези, на които трябва да се отговори по подходящ начин.
Искам да кажа, че дебат от такова естество, почти тричасово разискване по европейската сигурност, се провежда за втори път в Европейския парламент.
Мисля, че това е много важно, и много се надявам тази идея да бъде запазена и в бъдеще.
На тримата докладчици - благодаря ви много за вашата работа, и можете да бъдете сигурни, че ще продължим да сътрудничим с вас в бъдеще.
Гжо Председател, това е много обширно, и за мен -удовлетворително, разискване за успехите, пропуските и провеждащите се дейности.
Като цяло бих казал, че това е синдромът на полупразната/полупълната чаша в зависимост от гледната точка.
Някои въпроси получиха отговор, поне от мнозинството изказали се.
Има ли напредък в тази област?
Да.
Достатъчен ли е?
Не.
Има ли по-голямо сближаване между институции като Парламента, Съвета, Комисията и държавите-членки?
Да, има по-голям напредък, макар че този диапазон на външната политика на Съюза не е достатъчно широк, и тук се позовавам на вашите думи, гжа Ferrero-Waldner, относно парите.
Ако имахме повече пари, или поне колкото предложи Комисията за широколентов достъп за селските райони - 1,5 милиарда EUR - може би държавите-членки, без да се налага да плащат, щяха да участват с по-голяма готовност в действията на ОВППС.
Знаете добре, че този Парламент моли бюджета на Съюза да плаща за това.
Оценяват ли гражданите тази външна политика?
Отговорът отново е "да".
Използваме ли достатъчно външната политика, за да легитимираме Съюза?
Отговорът е "не".
Възможности: в широкия смисъл на този термин, всичко, свързано с управлението на предотвратяването на кризи и бързото реагиране, разполагаме с това, което успяхме да вземем, и - очаквам гн Solana да кимне - дори повече.
Вече засегнах финансите.
По отношение на правните и институционалните инструменти - Лисабон - всички са съгласни, че са ни необходими повече и по-добри инструменти според правилата на Договора.
По това сближаване се работи дискретно и искам да отдам дължимото на дискретните действия и дипломацията на върховния представител, не само навън, но и отвътре.
Как се получава това сходство в мислите?
Когато можете, гн Solana, да говорите от името на целия Съюз, трябва да се извърши предварителна дейност, така че всички да бъдат убедени и привлечени към каузата.
Беше повдигнат въпросът за ценностите.
Имаме ли съгласие относно ценностите?
Да, имаме, но имаме различни практики и съществува и тази ос на противопоставяне на ценности срещу интереси, а най-добрият пример е как да я реализираме в Централна Азия: това присъстваше в разискванията по стратегията за Централна Азия.
За да приключа, искам да кажа, че бях трогнат от това, което каза гн Solana - че Европейският съюз се самоидентифицира чрез външната политика.
Получава по-голяма идентичност.
Това, което добавяме към нашия подход в Парламента, дава повече легитимност, което означава, че дава повече сила.
По тази причина може да бъде неразделна част от европейската интеграция.
Преобладаващата част от изказванията показа, че има глад за по-голямо присъствие на Европа във външната политика и че е необходимо европейският политически и материален капитал да се обединят в по-голяма степен.
Ние позволяваме на докладчиците малко повече време, но вече времето не ни стига и не можем да продължаваме по този начин.
Гжо Председател, госпожи и господа, бих искал да коментирам няколко въпроса.
Първо, искам да обясня защо не включих принципите за "човешка сигурност" и "отговорност за защита" в моя доклад.
Това беше много спорно.
По мое лично мнение концепциите, които сме развили, макар и много важни, не са подходящи за политика на сигурност, тъй като с тях може да се злоупотреби с цел да се оправдае военна намеса по цял свят.
Това аз възприемам като много реален риск.
Затова подкрепям тези две концепции, но не за политиката на сигурност.
Също така се каза, че съм в процес на създаване на европейска армия и призовавам за това в моя доклад.
Бих ви помолил да прочетете целия доклад още веднъж - в него определено няма да намерите думите "европейска армия".
В доклада се казва, че парите на данъкоплатците трябва да се използват по-добре отколкото досега в тази област.
След това идва ред на Европейската стратегия за сигурност, която сега се радва на подкрепата на всички.
Работата, която трябваше да се свърши в това отношение, отне няколко години и беше много успешна.
По мое мнение следващата стъпка трябва да бъде изготвянето на документ за изпълнението на политиката на сигурност, бяла книга относно политиката на сигурност.
Това е работа за следващия парламентарен мандат.
И последно, но не и по значение, мисля, че следващите разговори, които ще проведем по тази тема, трябва да се занимават с въпроса за мисията на Европейския съюз за подпомагане на контролно-пропускателен пункт Рафа (EUBAM Рафа): как да възобновим тази мисия и как би могла тя да се разшири.
Гжо Председател, само ще повторя онова, което президентът Уилсън е казал през 1917 г. и което, например, нашият уважаван колега гн Swoboda каза преди половин час: нацията не може сама да решава проблемите.
Този Парламент и ЕС са доказателства за това.
Трябва да се учим от грешките си.
Във всяко едно начинание трябва да работим заедно: не може да се действа избирателно, в реалния свят няма безплатен обяд.
Не можем да позволим бремето да се носи само от неколцина: трябва да го споделим, защото сме демократични нации.
Това е благородна кауза.
Понякога се чудя защо - може би поради антиамерикански настроения или антивоенни възгледи -но веднага след като чуят думата "НАТО", хората са против всичко.
Да, ние сме пацифисти.
Кой не е пацифист?
Всеки човек със здрав разум е пацифист.
Кой иска страдания; кой иска война?
Но трябва да разполагаме със средства, за да предотвратим това.
Трябва да сме инициативни.
Войните идват и си отиват, ако има подобна нагласа, но ние трябва да изграждаме мира активно.
Благодарен съм на повечето членове на този Парламент, които отново доказаха тази вечер, че конструктивният, отговорен здрав разум ще надделее; че този Парламент е такъв, какъвто трябва да бъде: Парламент, който гледа напред, защото ако не работим заедно, мирът ще падне жертва.
Нека направя един последен коментар.
Гн Платини - майстор във футбола - в същия този момент говори в друга зала.
Бях във Франция по време на клането в Руанда - и това не е насочено против Франция, а коментар за това как медиите съобщават информация - и фактът, че гн Зидан, футболната звезда, имал брадавица на коляното си, привлече повече внимание, отколкото клането в Руанда.
Не, ние не можем да мълчим: трябва да бъдем инициативни; в противен случай оправдаваме подобни събития по света.
Разискването приключи.
Гласуването ще се проведе в четвъртък, 19 февруари 2009 г.
Писмени декларации (член 142)
Как трябва да реагира Европа на факта, че на източните й граници Шанхайската организация за сътрудничество (SCO), регионална организация, съставена от няколко новопоявили се суперсили и държави, богати на енергийни ресурси, става все по-силна?
През Русия SCO граничи с ЕС и затова ЕС неизбежно трябва да обърне голямо внимание на тази организация.
Като анализираме списъка на членовете и наблюдателите в SCO, спокойно можем да направим извода, че тези държави притежават значителна част от световните нефтени и газови запаси.
В този контекст е неизбежно да се занимаем с въпроса за нова стратегия за Русия и Централна Азия, който трябва да включва и оценка на политическия риск конкретно за всяка държава.
Позволете ми да изтъкна също, че, както показа газовият спор между Русия и Украйна, настоящата уязвимост и значителна енергийна зависимост на ЕС подкопава развитието на истинска, ефективна и последователна съвместна външна политика и политика на сигурност.
Освен това, държавите реагират различно въз основа на своя исторически опит и финансовите си интереси.
Днес повече от всякога е особено важно да бъдат предприети унифицирани политически действия и да бъдат хармонизирани разминаващите се национални интереси и позиции.
За ЕС е належащо да подобри ефективността и последователността на своите действия на глобалната сцена.
Ратифицирането на Договора от Лисабон и очертаните в него инструменти на външната политика може да допринесе много за тази цел.
Нарастващата необходимост ЕС да действа по-ефективно и незабавно, и събитията, изискващи все по-бързи интелектуални отговори, налагат преразглеждане на организационните механизми и механизмите за вземане на решения при управлението на нашата външна политика, както и осигуряване на подходящи структурни отговори.
Поздравявам гн Vatanen за неговия доклад, който одобрявам.
По-конкретно, подкрепям идеята за създаване на оперативен военен щаб на ЕС.
Разбира се, НАТО трябва да бъде - и е - първата ни опора при заплаха за сигурността.
И все пак, по време на дебатите Буш-Гор едва преди около десетина години Джордж Буш каза, че ако той е бил президент, не би се намесил в Косово.
Сега ми се струва, въпреки антипатията ми към външната политика на администрацията на Буш, че тази позиция на Буш е била съвсем разумна, ако се съди единствено въз основа на собствения интерес на САЩ.
И все пак това не е позиция, която Европа би могла или би трябвало да заеме.
Освен силния морален аргумент, че носехме отговорност да защитим онези, които бяха застрашени от геноцид от страна на сърбите, налице бяха и последиците от десетки/стотици хиляди бежанци.
За да защитим нашите собствени и техните интереси, ние трябва да разполагаме с капацитет за действие без американците.
За да постигнем тази цел, си струва да имаме постоянен оперативен военен щаб на ЕС, готов да действа при подобни евентуални събития в бъдеще.
Гжо Председател, Финландия няма защо да се срамува от своите решения в областта на политиката на сигурност.
Финландия извън НАТО се намира в добрата компания на Швеция, Австрия и Швейцария.
Лесно е да се отъждествим с тях.
Неучастието в НАТО е съвременната алтернатива за една зряла държава.
Започнахме да говорим за едно по-меко НАТО, когато "войнолюбивият" президент беше заменен с "миролюбив" в Съединените американски щати.
Може да се предполага, че още по-често ще чуваме възторжени речи за меко НАТО при Обама и държавния секретар Хилари Клинтън.
Нека да измине известно време, обаче, и да видим как ще се развие НАТО.
Моето лично мнение е, че основната същност на НАТО изобщо не се е променила след разпадането на двуполюсната система за сигурност.
От друга страна, пропагандата за меко НАТО е успешна.
Ако само се взираме към Русия (Русия, Русия, Русия) или изчакваме нова Зимна война, доникъде няма да стигнем.
НАТО не е и верният отговор на по-сериозните проблеми, пред които е изправена Финландия в близко бъдеще и които са главно от икономическо естество.
Оценката на ролята на алианса НАТО-ЕС трябва да започне с признанието, че политическият пейзаж и в Европа, и в САЩ наскоро се промени из основи, като Европейският съюз сега има важна роля в глобалната сигурност.
Тази ситуация изисква от алианса да стане "реполитизиран", за да бъде форум за открит диалог за обсъждане на важни въпроси, с които определено ще се ангажира.
Един честен трансатлантически диалог относно например необходимия подход за справяне с тероризма, е абсолютно задължителен, именно защото съюзниците имат различни гледни точки относно начините, по които трябва да действат, когато са изправени пред това общо предизвикателство.
При сегашната ситуация, в която държавите-членки са изправени пред все по-нарастващо многообразие от предизвикателства за глобалната сигурност - от междуетнически конфликти в непосредствена близост до съюзническа територия до глобални терористични мрежи и разпространение на оръжия за масово унищожение - те трябва да обърнат особено внимание на процеса на размисъл и диалог по този въпрос и да подкрепят процесите на реформиране на алианса.
Имам предвид, по-конкретно, проблемите на сигурността, засягащи зони в непосредствена близост, където алиансът може да играе ключова роля за създаването на демократични институции за отбрана и сигурност на Балканите и в широкия регион на Черно море.
Необходима ни е обща, съгласувана и актуална европейска политика на сигурност, която ще спомогне за укрепването на нашата европейска идентичност и ще позволи на ЕС да говори с един общ и заслужаващ доверие глас на международната арена.
Сегашната реалност, пред която сме изправени, изпълнена с такива големи предизвикателства, като икономическата криза, енергийната сигурност, промените в климата и управлението на миграцията, изисква от държавите-членки да проявят сътрудничество и отговорност, за да защитят своите общи интереси и да насърчат мира, сигурността и зачитането на териториалната цялост.
ЕС може да окаже въздействие само ако говори с един общ глас, ако разполага с необходимите инструменти и ги използва ефективно, за да съдейства за укрепване на сътрудничеството със съседните държави.
Трябва да мислим стратегически, да участваме активно и да действаме последователно на глобално равнище.
Трябва ни и регионална сигурност и тесни връзки със съответните регионални организации.
Стратегическите партньорства със съседните държави на изток от ЕС са необходимост и трябва да инвестираме във взаимоотношенията с Русия, като прилагаме съгласувана стратегия с общи и взаимно изгодни ангажименти.
Трябва да инвестираме в съседните държави, особено в тези на изток от ЕС, и да им предложим необходимите стимули да продължат реформите си и така да засилим присъствието на ЕС в района.
Разполагаме с нови инструменти, като "Източно партньорство”, които ще ни помогнат да създадем нов консолидиран подход на по-високо равнище с нашите партньори в региона.
Международната сигурност е една от най-големите ценности за всички участници в международните отношения.
В наши дни сме свидетели на предефиниране на тази концепция и изместване на фокуса към невоенни фактори, които заплашват стабилността и международната сигурност.
Примери за подобни заплахи са организираната престъпност, интернет тероризмът, пиратството (което се развива край бреговете на Сомалия), промените в климата и опасностите, произтичащи от световната икономическа криза.
Но Европейският съюз, като насочва вниманието си към изграждане на общи военни инструменти, като Eurocorps, Европейски въздушен транспортен флот и постоянен оперативен щаб на ЕС, не трябва да забравя за другите заплахи, които са не по-малко важни.
Повече внимание трябва да се отделя на изграждането на структури и институции, които биха ни позволили да превъзмогнем финансовата ситуация, предизвикана от световната икономическа криза, и да опазим природната среда и биологичното разнообразие.
Вътрешните заплахи, като наркотици, бедност в обществото и интернет престъпленията, също не трябва да се забравят.
Всички тези елементи са важни фактори, които засягат международната сигурност, сигурността на Европейския съюз и на всяка нация.
Без решаването на тези фундаментални въпроси е невъзможно да се създаде стабилна европейска стратегия за сигурност.
Общата политика на сигурност е тема, която е разисквана многократно и за която много е писано.
Непрекъснато нараства значението на Европейския съюз като деен участник на регионално и глобално равнище.
Именно поради това мисля, че Европейският съюз трябва да бъде видимо активен в рамките на своите граници и проактивен във всеки район на света.
След като разгледахме трите доклада днес: "Годишен доклад за 2007 г. относно главните аспекти и основните решения в ОВППС", "Европейска стратегия за сигурност и ЕПСО" и "Ролята на НАТО в архитектурата на сигурността на ЕС", мисля, че можем да направим три извода:
1.
Европейският съюз трябва да има обща политика на сигурност, която да е в състояние да подкрепя демокрациите в неговите граници и партньорствата със съседните страни.
2.
Европейският съюз трябва да изгражда имидж на единно цяло и се нуждае от сили за бързо реагиране, способни да се намесят по всяко време в подкрепа на мира, демокрацията и правата на човека.
3.
Европейският съюз трябва да консолидира позицията си в глобален аспект и да продължи да действа като посредник за стабилност и равновесие между основните сили в света.
в писмена форма. - (ET) Гн Председател, искам да благодаря на колегата, гн Vatanen, за неговия добър доклад за синергизма между ЕС и НАТО.
Всеобхватно засилване на сътрудничеството и партньорството, разумно използване на ресурсите и избягване на дублирането, призив към членовете и на двете организации да бъдат по-гъвкави, целенасочени и прагматични - този доклад съдържа всичко, което ние в Европа, а така също и в Европейския парламент, винаги сме подчертавали в нашите позиции.
За мен една от важните характеристики на доклада е препоръката на страните-кандидати за членство в Европейския съюз, които са и членове на НАТО, да бъде предоставен някакъв временен статут в Европейската агенция по отбрана (ЕАО).
Това определено би решило въпроса за Турция от гледна точка на НАТО.
Докладът относно ОВППС и ЕСС на нашия колега гн von Wogau в общи линии попада в целта.
Докладът за ЕСС, който беше одобрен от Съвета през декември, отговори на повечето повдигнати въпроси.
Новите аспекти, представени в доклада, и позициите за насочване на действията на ЕС, свързани със сигурността, ще помогнат на ЕС по-ефективно да отстоява своите интереси в сферата на сигурността, както препоръчва докладът на von Wogau.
Похвална е идеята на доклада, че ЕС трябва да търси сътрудничество с други партньори.
Благодаря ви!
Искам да подкрепя доклада на гн Saryusz-Wolski, който правилно подчертава, че задачата за гарантиране на енергийната сигурност за гражданите на Европа трябва да стане основен приоритет в общата външна политика и политика на сигурност на ЕС.
Искам да кажа високо и ясно: сигурността на нашите енергийни доставки и, по-конкретно, разнообразяването на източниците за доставки на газ, ще останат само хубава мечта, ако не построим тръбопровода "Набуко".
Проектът "Набуко" трябва да се приеме като стратегическа цел за целия ЕС.
Той изисква както сериозни финансови инвестиции, така и най-вече ефективна европейска външна политика и политика на сигурност.
Ефективната политика осигурява гаранции за регионална стабилност в района, през който ще преминава газопроводът.
Като имаме предвид тази цел, ние трябва да положим всички усилия, за да може нашата обща външна политика и политика на сигурност да разполага със съгласувана и ефективна структура, от която тя отчаяно се нуждае, за да постигне реални резултати.
Например аз мисля, че ЕС се нуждае от висш служител по външната енергийна политика, който да има силна политическа подкрепа и да разполага с необходимите инструменти за предприемане на действия.
Разбирам, че ЕС трябва да отдели достатъчно финансови и човешки ресурси за своята обща външна политика и политика на сигурност, за да постигне конкретните резултати, които европейските граждани очакват от нас.
Аз отхвърлям категорично доклада относно Европейската стратегия за сигурност и Европейската политика за сигурност и отбрана в сегашната му форма.
Този доклад е типичен пример за милитаризирането на ЕС и доказателство за факта, че в сферата на сигурността на ЕС военните ресурси и мерки трябва да заменят и дори да изместят необходимите мерки от политическо естество.
Много от заключенията и препоръките в доклада са в пряк конфликт с факта, че ЕС би трябвало да се развива като проект за мир.
Не е чудно, че гражданите на ЕС - винаги когато получат възможност да изразят мнението си - са против Договора от Лисабон поради причини, сред които е и начинът, по който той утвърждава милитаристичния характер на ЕС.
В доклада е включена доста изкривена и опасна позиция - от една страна, говори се за интересите на ЕС в сферата на сигурността, а, от друга страна, критикува се Русия за това, че защитава своите напълно законни интереси в сферата на сигурността в Кавказ.
в писмена форма. - Уважаеми колеги, обсъждането на трите свързани със сигурността и отбраната доклада в ЕП е израз на висока политическа отговорност пред гражданите на Европа в навечерието на срещата на върха на НАТО.
Установената практика на приемане на резолюции за доклада на Съвета върху главните аспекти и решения по общата външна политика и сигурността е добра възможност да се призоват страните-членки да приложат тази практика на национално ниво.
От особена важност е развитието на независим академичен капацитет за анализ и оценка на Европейската политика за сигурност и отбрана заедно с националните политики за сигурност.
На тази основа, чрез мрежа от аналитични центрове с корени в страните-членки, ще се постигне публичен дебат по ЕПСО.
Работата по бяла книга за сигурността и отбраната на ЕС не може без страните-членки да пренесат този документ в националните си стратегии.
Това включва укрепване на националния аналитичен капацитет и способност за компютърно подпомагано обучение и учения с цел тестване и усвояване на нови концепции в сферата на гражданско-военното сътрудничество.
Трябва да окуражим страните-членки да предприемат съвместен стратегически преглед в сферата на сигурността за създаване на солидна база за взаимодействието между ЕС и НАТО в процеса на разработка на новата стратегическа концепция на НАТО в контекста на ЕПСО.
Процес от Барселона: Съюз за Средиземноморието (разисквания)
Следващата точка е доклад на гжа Napoletano, от името на Комисията по външни работи, относно Процеса от Барселона: Съюз за Средиземноморието.
Гжо Председател, гжо FerreroWaldner, гн Vondra, госпожи и господа, с този доклад Парламентът предлага да даде своя конструктивен принос към перспективата за укрепване на евро-средиземноморското партньорство.
Предложенията от парижката среща на високо равнище на 14 юли миналата година изведоха на преден план две цели, които заслужават нашата подкрепа.
Първата от тях е да се постигне практическа насоченост и по-голяма ефективност на различни икономически, регионални и екологични интеграционни проекти чрез създаване на секретариат, натоварен с тази задача, който да получава публично и частно финансиране; втората е да се засили политическият диалог в рамките на целия процес чрез нови институции, като съвместното председателство, срещата на високо равнище на държавни и правителствени ръководители и редовните заседания на министрите на външните работи.
В този контекст бих искала да подчертая ролята на Евро-средиземноморската парламентарна асамблея, която бе призната в текста от Париж и след това в документа от Марсилия.
Парламентът иска да помогне за намирането на изход от сериозната патова ситуация, настъпила след трагичните събития в Газа.
Много зависи, обаче, от политиките, които ще приеме новото израелско правителство след изборите.
Все пак, искам да изтъкна, че Евро-средиземноморската парламентарна асамблея ще заседава в близко бъдеще и така ще покаже важната роля на парламентите, дори при тази трудна ситуация.
Искаме да подчертаем значението на институциите, които включват и Европейския съюз, и южните и източните средиземноморски страни, като същевременно посочим, че е от съществено значение да не се сведе целият процес до единствено междуправителствен подход.
Надяваме се на широко участие на гражданското общество и социалните партньори, не на последно място защото икономическата криза може да влоши ендемичните и ужасни проблеми, като безработица и нарастващ миграционен натиск, с което ще затрудни допълнително управлението на това явление.
Призоваваме да се обърне по-голямо внимание на въпросите за правата на човека, които засягат поведението на всички страни-партньори в по-голяма или по-малка степен.
Що се отнася до институциите, нека не забравяме, че с влизането в сила на Договора от Лисабон Европейският съюз ще може да разчита на съгласувано и структурирано представителство чрез новите длъжности - Председател на Съвета и европейски външен министър.
Междувременно би било полезно да се осигури приемственост на европейското присъствие, поне в съвместното председателство.
Знаем, че чешкото председателство се ангажира с тази тема, и се надяваме, че шведското председателство също ще бъде готово да приеме това послание.
Гжо Председател, госпожи и господа, искам да благодаря на всички мои колеги и официалните лица от различните политически групи и комисии, които изразиха своите мнения.
Всички те допринесоха за изготвянето на този доклад, който, според мен, се радва на широка подкрепа.
действащ председател на Съвета. - Гжо Председател, благодаря ви за тази възможност да участвам в днешните разисквания по въпроса за Процеса от Барселона: Съюз за Средиземноморието.
Знам, че Парламентът следи този въпрос с особен интерес.
Най-вече заслужава похвала Pasqualina Napoletano.
В резултат, Предложението за резолюция, по което ще гласувате по-късно, представлява ценен принос към нашата съвместна работа.
Срещата на високо равнище в Париж през юли миналата година създаде Съюза за Средиземноморието и сформира партньорство, изградено върху съществуващия Процес от Барселона.
Приоритет за сегашното ротационно председателство е укрепването на това партньорство.
Макар Договорът от Лисабон още да не е влязъл в сила, мога да ви уверя, че в духа на съвместната ни работа ние отделяме специално внимание на развитието на тази инициатива и, по-конкретно, на регионалните проекти.
Те са важни.
Те предлагат конкретни доказателства за гражданите на региона, че партньорството работи в техен интерес.
Съюзът за Средиземноморието не е единственият механизъм за сътрудничество.
Двустранното измерение продължава под формата на европейската политика за добросъседство и се допълва в някои случаи от предприсъединителната рамка - както и, в случая с Мавритания, от рамката за страните от АКТБ.
Всички тези подходи заедно насърчават реформите в отделните страни и укрепват регионалното сътрудничество.
Разбира се, политиката на добросъседство има важно измерение на изток и ние определено приветстваме паралелното развитие на тази политика.
На срещата на високо равнище в Париж бе постигнато споразумение да продължат действията в четири ключови области: пречистване на Средиземно море; морски и сухопътни магистрали; гражданска защита и развитие на алтернативни източници на енергия чрез Средиземноморския план за слънчева енергия например.
Конкретно внимание се обръща и на висшето образование и научните изследвания, както и на подкрепата за бизнеса чрез Средиземноморската инициатива за развитие на предприятията.
Техническите аспекти на предложенията за проекти в тази област ще бъдат разгледани от секретариата, който ще бъде сформиран в Барселона, както бе договорено в Марсилия миналата година.
Освен тези конкретни сфери за проекти, конференциите на министрите от Съюза за Средиземноморието ще обсъдят редица глобални предизвикателства, които засягат всички ни.
Те включват стремежа към мир и сигурност в региона, социалното и геополитическо въздействие на икономическата криза, екологичните проблеми, управлението на миграционните потоци и ролята на жените в нашите общества.
Има две конкретни области на сътрудничество, които, доколкото знам, са важни за този Парламент и които ние също подкрепяме изцяло.
Първата е междупарламентарното сътрудничество чрез създаване на Евро-средиземноморската парламентарна асамблея и нейните комисии.
Тази инициатива е ключова за развитието на силно парламентарно измерение на Съюза за Средиземноморието.
Както е посочено във вашата резолюция, тя ще послужи за укрепване на неговата демократична легитимност.
Тя ще помогне и за насърчаване на основните ценности, залегнали в основата на Европейския съюз.
Ние определено приветстваме начина, по който вие и вашият Председател приехте тази инициатива, и ви предлагаме пълна подкрепа.
Втората област, която според мен трябва да е от особен приоритет за нас, е развитието на междукултурните отношения.
Това наистина е от решаващо значение, ако искаме да насърчим по-голямо разбирателство между културите в Средиземноморския регион.
Гражданското общество, местните социални и регионални партньори - всички трябва да бъдат ангажирани.
Фондацията "Анна Линд" играе особено важна роля в тази област.
Съюзът за Средиземноморието ни предлага възможност за развитие на по-добри отношения между членовете му.
Последните събития показаха, че това не е леко начинание, но те подчертаха и колко важно е да продължим да работим за постигането на тази цел.
Ние осъзнаваме съвсем ясно трудностите, пред които са изправени населенията в региона в резултат от кризата в Газа.
Както знаете, това доведе до отлагане на срещите на Съюза за Средиземноморието, но Председателството е убедено, че регионалното сътрудничество и диалогът са пътят за постигане на мир, за изграждане на доверие и просперитет и ние определено очакваме да подновим работата в Съюза за Средиземноморието възможно най-скоро.
Затова сега се подготвя демарш на чешкото председателство на ЕС и френското съвместно председателство на Съюза за Средиземноморието от името на членовете на ЕС - членове на Съюза за Средиземноморието, по възможност заедно с египетското съвместно председателство, адресиран до нашите арабски партньори.
Целта му е да призове за автоматично и безусловно възобновяване на всички дейности на Съюза за Средиземноморието веднага след срещата на високо равнище на Лигата на арабските държави в Доха в края на март.
Възнамеряваме да използваме Конференцията на донорите за Газа, която ще се проведе на 2 март в Шарм ел Шейх в Египет, като възможност за по-нататъшно обсъждане от тримата министри на външните работи: Karel Schwarzenberg, чешкия външен министър, Bernard Kouchner, френския външен министър и външния министър на Египет.
Гн Председател, госпожи и господа, гжо Napoletano, позволете ми първо да ви поздравя за свършената работа, довела до изготвянето на доклад, който е много важен на няколко равнища.
Първо, защото представлява наистина положителен и конструктивен принос на Европейския парламент за развитие на последователна евро-средиземноморска политика - предизвикателство, с което ние сме сериозно ангажирани.
След това, както правилно изтъкнахте, Съюзът за Средиземноморието трябва да бъде допълнен.
Той не трябва да бъде чисто междуправителствен, а съответно да се допълни чрез участието на други заинтересовани страни, като местни и регионални органи.
Важно е да се засили парламентарното измерение чрез укрепване на ролята на парламентарната асамблея, както и да се установи трайно участие на гражданското общество.
Вярно е, че ролята на Съюза за Средиземноморието е да развива съвместния характер - на институционално и политическо равнище - на едно регионално партньорство, което трябва да бъде възобновено.
Но също така е вярно, че това може да стане само на базата на достиженията на правото от Барселона, които трябва да се разширят и консолидират.
Регионалното сътрудничество, финансирано от Комисията, е част от тези достижения на правото.
Затова няма причина то да бъде поставяно под съмнение днес.
Напротив, то подкрепя и гарантира последователността на действията на Европейския съюз в региона, особено като се има предвид, че целите му са напълно съвместими с амбициите на европейската политика за добросъседство, основната рамка за нашите двустранни отношения със страните от региона.
Същото важи и за спазването на методите на Общността, прилагани спрямо механизмите за вземане на решения и определяне на приоритети в рамките на Европейския съюз, тъй като Съюзът за Средиземноморието е инициатива, която представлява неразделна част от европейската рамка.
Гн Председател, учредителната среща на високо равнище на Съюза за Средиземноморието имаше, както знаете, тройна цел - да влее наново политическа жизненост в евро-средиземноморските отношения, да промени институционалното управление на тези отношения чрез съвместно лидерство на инициативата, и, последно, да развие многостранното сътрудничество между Европейския съюз и неговите средиземноморски партньори около структурни проекти, които ще доведат до субрегионална интеграция и могат да намалят различията в развитието от двете страни на Средиземно море.
Ние действително трябва да намалим тези различия чрез социално-икономическо развитие, повече търговия и увеличаване на инвестициите.
Трябва да се противопоставим на идеологическия радикализъм, за който липсата на развитие и чувството за несправедливост са плодородна почва, чрез диалог и политически решения на конфликтите.
Трябва да следваме отговорни и съгласувани миграционни политики, както казахте, за да се възползваме от демографската стабилизация на Европа и демографския ръст в държавите от Средиземноморието.
Това са само няколко примери за предизвикателствата, пред които трябва да се изправим заедно с нашите партньори в рамките на Съюза за Средиземноморието.
Действително, ние знаем, че не можем да постигнем тези цели без парламентарната подкрепа и на Европейския парламент, и на Евро-средиземноморската парламентарна асамблея.
Ние работим в този дух с твърдото убеждение, че по всички тези въпроси Европейската комисия ще може да разчита на вашето сътрудничество, и аз бих искала да ви благодаря за това предварително.
Но, разбира се, ние също знаем, че сегашната ситуация, която е най-тревожната ситуация в Близкия изток след войната в Газа - днес вече разисквахме това, наистина ни създава проблем: не можем да оставим Съюза за Средиземноморието в политически вакуум.
Винаги сме казвали това.
Всъщност, това е факт.
Така се стигна до сегашното временно преустановяване на работата, за което аз лично много съжалявам, но, разбира се, ние се надяваме отново да се заловим за работа на даден етап.
Срещата, която ще се проведе в Шарм ел Шейх и на която Комисията, разбира се, също ще играе важна роля като спонсор, ще бъде много важна.
Надявам се, че след това ще се проведат различни други срещи.
Всъщност, вече е свършена доста работа, а когато Комисията работи, тя прави това много сериозно.
Освен това, направено е много и по отношение на правилата относно дейността на секретариата, които вече са изготвени и ще позволят на Барселона да започне да действа.
докладчик по становище на Комисията по международна търговия. - (DE) Гн Председател, гжо Napoletano, госпожи и господа, Съюзът за Средиземноморието има за цел да възроди Процеса от Барселона, започнат през 1995 г.
За съжаление днес ние трябва да приемем факта, че неотдавнашната близкоизточна криза означава, че проектът не можа да постигне целта си.
Създаването на секретариат в Барселона беше отложено за неопределено време, а обещаните пари не могат да бъдат осигурени.
За мое голямо съжаление дотук няма постигнати видими резултати.
Задавам си въпроса дали не сме се концентрирали прекалено много върху институциите и дали това не е причината за настоящата безизходица.
Дали не подценихме въздействието на политическите кризи върху Съюза за Средиземноморието?
Как да гарантираме осъществяването на проектите?
По време на историческия процес на европейската интеграция ние постигнахме много успехи в икономическата и търговската сферa.
По тази причина в Комисията по международна търговия обмислихме как нашите успешни механизми могат да се приложат към нашите съседи в Южна Европа.
Една от целите е създаване на зона за свободна търговия до 2010 г., но и този процес е преустановен.
Именно защото този процес се блокира от политически конфликти, ние трябва да подсилим икономическата сфера.
Международната търговия би могла да има благоприятно въздействие не само върху икономическата, но също така - и особено - върху политическата и социалната ситуация в региона.
Регионалната икономическа интеграция е изключително важна в това отношение.
Нашите южни съседи също трябва да си сътрудничат повече помежду си.
Същевременно, страните, които вече са установили мрежа от двустранни търговски взаимоотношения, трябва да бъдат убедени в допълнителните предимства на многостранното сътрудничество.
Запознаването на местното население с ползата от икономическата интеграция ще играе важна роля за това.
Това ще бъде стъпка към стабилизирането на ситуацията в Южното Средиземноморие.
Бих искал да видя това осъществено заради всички нас, найвече заради гражданите на региона.
Един стих никога не е завършен, само е изоставен, казва един средиземноморски поет, роден в Sète.
Смятам, че нещо подобно се случи с Процеса от Барселона: той не е завършен, но беше изоставен - поне отчасти.
Ето защо Парламентът смята, че усилията да се вдъхне нов живот на Процеса от Барселона, положени при френското председателство, са важни.
Ето защо ние в Комисията по конституционни въпроси активно сътрудничихме по доклада на гжа Napoletano, на която искам да благодаря за търпението и разбирането.
Защо Комисията по конституционни въпроси е загрижена по този въпрос, гн Председател?
По няколко причини.
Първо, за да се гарантира приемствеността на Процеса от Барселона чрез Съюза за Средиземноморието.
Второ, за да се избегне дублиране на структури и за да бъде заложен този процес в институционалната рамка на Съюза.
Трето, както гжа FerreroWaldner вече каза, за да се подчертае неговото парламентарно измерение, защото това не е просто един междуправителствен процес.
Ето защо ние в Комисията по конституционни въпроси бяхме настоятелни по вече повдигнатите от Председателя Pöttering на 13 юли 2008 г. въпроси, а именно, че парламентарната асамблея трябва да се събира веднъж годишно, да се организира по групи въз основа на политическите партии и да изготвя консултативни доклади.
Опитахме се и да окажем съдействие на Съвета за важните решения, които трябваше да вземе.
Гн Vondra, Парламентът желае да си сътрудничи със Съвета и ние изложихме критериите, на които трябва да отговаря седалището на този нов Съюз за Средиземноморието.
По една случайност на тези критерии отговаря един град в една страна, която познавам много добре; всъщност Комисията по конституционни въпроси реши, че Барселона би била подходящо седалище.
Нещо повече - министрите го признаха скоро след това, което, гн Председател, още веднъж отразява желанието за сътрудничество със Съвета.
Започнах с цитат от Пол Валери, позволете ми да завърша отново с негов цитат: "Имаш само мен като пазач на страховете ти!”.
Мисля, че няма по-добър начин да се успокоят страховете, които може би съществуват от двете страни на Средиземноморието, от успеха на Съюза за Средиземноморието.
Да се надяваме, че това ще се случи, гн Председател, и още веднъж благодаря, гжо Napoletano, за вашето разбиране и съдействие.
Гн Председател, госпожи и господа, поздравявам гжа Napoletano за нейните усилия и за баланса, който постигна по този въпрос, и благодаря на гжа FerreroWaldner, която винаги е проявявала внимание към нашата работа, за нейната важна дейност по целия свят.
Ние всички трябва да демонстрираме голямо единство, защото проблемите и предизвикателствата, пред които сме изправени в Средиземноморието, са особено трудни.
Ние трябва да се стремим към по-силна, по-решаваща роля за Европа, като се има предвид, че стратегически ние сме рамо до рамо със Съединените американски щати.
Групата на Европейската народна партия (Християндемократи) и Европейските демократи положиха огромни усилия през годините, за да изградят една по-силна, все по-активна роля за Европа.
Финансирането не е достатъчно; само финансиране вече не е достатъчно; това, което е необходимо, е да се подновят политическите действия.
Едно от многото общи предизвикателства е контролът над имиграцията в Европа.
Този проблем не може да бъде решен чрез сътрудничество с политическите опоненти, нито чрез популизъм; по-скоро той изисква стриктни механизми за контрол, за да се гарантира спазването на закона и на Конвенцията за правата на човека.
Съюзът за Средиземноморието, Евро-средиземноморската парламентарна асамблея (ЕСПА) и общата външна политика по отношение на Юга са отлични и легитимни инструменти, които могат да бъдат използвани, за да се осигури по-силна, по-значима и по-достойна роля за Европа.
По тази причина моята политическа група ще гласува срещу поправките, внесени от крайната левица; ние смятаме, че те са изключително спорни и не много конструктивни.
Моето политическо крило се стреми да даде нов тласък на тази значима дейност, която ще бъде жизненоважна в близко бъдеще, и следователно ние подкрепяме възобновяването на ЕСПА не просто като дискусионен форум, а като място, където могат да се вземат важни съвместни решения за нашето бъдеще и за бъдещето на всички, които живеят по бреговете на Средиземноморието.
от името на групата PSE. - (ES) От името на Групата на социалистите, бих искал първо да поздравя гжа Napoletano за отличния доклад, който ни представи днес следобед, но преди всичко и най-вече защото тя си е "евросредиземноморка" da prima ora.
Без нейната работа и нейния устрем нямаше да можем дори да си представим нито, първо, Евросредиземноморския парламентарен форум, нито впоследствие Евро-средиземноморската парламентарна асамблея, и сега не бихме били в позиция да настояваме за ролята, която представителите на гражданите трябва да играят в това, което се опитваме да създадем.
Бих искал да продължа думите на моя колега гн Méndez de Vigo, който винаги цитира велики автори, като ви припомня една фраза от Шекспировия "Крал Лир”, в който се казва, че "Най-лошото не е настъпило, докато можем да кажем "Това е най-лошото”.
Стремяхме се да постигнем обратното, защото в момент, когато ситуацията в Близкия изток е по-лоша от когато и да било, създадохме инструмент, чиято цел е регионът като цяло да допринася за политическото, икономическото и социалното развитие, като базова рамка за решаване на конфликти.
Защото в края на краищата Съюз за Средиземноморието е точно това.
Този Съюз за Средиземноморието не е новосъздаден, а стъпва на дълбоките корени на Процеса от Барселона, създавайки нови институции като постоянен секретариат, който ще бъде в Барселона.
Това е нещо, което ние приветстваме като европейци, като средиземноморци, като испанци и като парламентарните представители, които някога поискаха създаването му.
Одобряваме също така Евро-средиземноморската парламентарна асамблея такава, каквато трябва да бъде: начин за изява на парламентаристите и гражданите в рамките на този Съюз.
На ЕСПА трябва да се повери това, което заслужава: консултация, мониторинг и инициатива.
Съюзът за Средиземноморието трябва да се базира на съвместно управление, той трябва да разполага с достатъчно финансиране, да се фокусира върху регионалната интеграция и да отговаря на нуждите на гражданите.
Това е пътят, по който можем да изградим Средиземноморие на мир и солидарност, а също и Алианса на цивилизациите.
Гн Председател, аз също бих искал да поздравя гжа Napoletano не само за отличния доклад, който е изготвила, но и за ценното съдействие, оказано на докладчиците в сянка.
Темата на доклада е изключително важна, тъй като разглежда перспективата за създаване на Евросредиземноморски съюз на държави, свързани от приятелство и сътрудничество и устремени към постигането на една обща цел - мир, стабилност и благополучие за техните граждани.
Това не е лесна задача, не само защото регионалните конфликти, като например израелскопалестинският проблем, не са лесни за решаване - нито дори за справяне понякога.
Все пак не бива да губим надежда и Съюзът за Средиземноморието може само да ни помогне да поддържаме тази надежда жива.
А и кой знае?
Може би той ще ни помогне да превърнем надеждата в реалност под формата на дългосрочна стабилност и трайни решения на регионалните проблеми.
Важно е да се отбележи в това разискване ценният принос, направен към инициативата на предложения от френското правителство проект, важно е и да се напомни, че създаването на Съюз за Средиземноморието не се предлага като алтернатива на планираното присъединяване на Турция към ЕС.
Ние трябва да се уверим, че турският народ знае и разбира, че тук няма такава скрита цел или измама.
В заключение, по отношение на предложените изменения, групата ALDE, заедно с групата PSE, постигнаха съгласие по пет компромисни изменения, имащи за цел да подобрят доклада.
Допълнителните пет изменения, предложени от групата GUE/NGL, не се смятат за много конструктивни и няма да бъдат подкрепени от моята група.
Още веднъж поздравления за докладчика.
Гн Председател, госпожи и господа, изцяло подкрепям всяка инициатива, насочена към развитието на Съюза за Средиземноморието.
От тази гледна точка, аз се надявам да видя укрепващата парламентарна роля на Евросредиземноморската парламентарна асамблея, включително чрез активирането на отношенията на Асамблеята със средиземноморските партньори и чрез възможността да прави препоръки на срещите на външните министри, както и да участва като наблюдател на срещите на държавните или правителствени ръководители, срещи на министри и подготвителни срещи, провеждани от високопоставени длъжностни лица.
Бих искал да подчертая необходимостта от укрепване на ролята и инициативите на механизма за евросредиземноморски инвестиции и партньорство и създаване на eвросредиземноморска банка за инвестиции и развитие, които бяха обявени преди време, но все още не са осъществени.
Подкрепям предложението да се създаде Евросредиземноморска местна и регионална асамблея по примера на подобни европейски институции, с цел да се включат по-активно регионите и градовете, и Евросредиземноморска икономическа и социална комисия, която да включи социалните партньори и гражданското общество.
Приветствам също така и предложението да се основе Евросредиземноморска енергийна общност в рамките на политика, насочена към осъществяването на мащабни проекти в областта на възобновяемата енергия и енергийната инфраструктура.
Нещо повече, надявам се, че Съюзът ще продължава да играе все по-ефективна роля в стремежа към мир, решаване на конфликтите, укрепване на демокрацията, защитата на религиозните свободи и борбата срещу тероризма, наркотрафика, организираната престъпност и трафика на хора.
В заключение, Съюзът не може да избяга от задачата да предприеме активна работа сред заинтересованите страни с цел управление на миграционните политики и потоци в Средиземноморската зона.
Той не може повече да се фокусира единствено върху сигурността, върховенството на закона и пресичането на нелегалната емиграция, но трябва също и най-вече да насочи вниманието си към активни политики, източници на общи правила и целенасочена и устойчива заетост.
Благодаря ви, гжо Napoletano, за отличния доклад.
Няколко дни преди избухването на войната в Газа аз представлявах Парламента и ЕСПА в Йордания на последната конференция на министрите, която се проведе преди работата отново да бъде прекратена поради насилието в Близкия изток.
Това беше конференция за водата.
Това беше среща на министрите по един от ключовите проблеми, по които е необходимо сътрудничество в цялото Средиземноморие, който ще породи конфликти, който е въпрос на оцеляване, а също и цел на някои потенциални големи проекти в Средиземноморския регион, включващи слънчевата енергия, пренасянето на вода и много други задачи.
Ето за колко ключови въпроса става дума.
Тези дейности бяха преустановени и аз се надявам, че в скоро време работата на Съюза в Средиземноморието ще бъде подновена и че ще бъде постигнат напредък в Близкия изток.
Бяхме си поставили някои много амбициозни цели в Средиземноморието.
Резултатите бяха много по-скромни, особено в сферата на правата на човека, демокрацията и околната среда.
Ние трябва също така да стимулираме пазарния обмен в посока юг-юг и сътрудничеството между страните от Юга, а не да сме обсебени само от обширния свободен пазар в Средиземноморието, който не е предшестван от сътрудничество между страните, които една след друга водят дългогодишни конфликти помежду си.
Същевременно сме длъжни да обърнем внимание на енергийната криза.
Енергийната криза и настоящата икономическа криза могат да се превърнат във възможност да се задвижат много важни проекти както за Европа, така и за нашите съседи от Юга, като например плановете за термосоларни централи (високотемпературна слънчева енергия) и създаването на интелигентни, чисти мрежи, които да свързват Северна Африка, Близкия изток и Европа в огромен екологично чист проект за борба с климатичните промени и икономическата криза.
Гн Председател, позволете ми да започна, като благодаря на гжа Napoletano за нейната работа.
Второ, бих искал да кажа, че като докладчик в сянка, бях помолил моята група да не гласува за този доклад по две основни причини.
Първо, тъй като най-скорошният конфликт, последното нападение на Израел над Газа, беше с такива размери, че не може да остане ненаказан.
Всичко си има граници, това не се случва за първи път, но нападението срещу суверенитета на Палестина е с такива размери, че наистина възпрепятства превръщането на споразумението от Annapolis в реалност и блокира перспективата за създаване на палестинска държава, което е единствената възможност за съществуване на Съюза за Средиземноморието в мир и солидарност.
Втората причина, поради която препоръчах да гласуваме против, е, че по отношение на зоната за свободна търговия не се вземат предвид регионалните различия.
Ние смятаме, че е от изключително значение при търговските въпроси всички да бъдат третирани равностойно, като се вземат предвид регионалните различия и характерните особености на всяка страна.
(IT) Гн Председател, госпожи и господа, мисля, че аз, от своя страна, ще гласувам в полза на предложението за резолюция на гжа Napoletano, тъй като според мен без съмнение е стратегически важно да се определят ключовите проекти, които трябва да се осъществяват и също толкова важно е да се подчертае необходимостта от приемане на подход на "програмни споразумения” за тази цел.
Тези споразумения обаче трябва да се базират - и мисля, че е много важно да се наблегне на това - на принципа на субсидиарност.
Честно казано, аз съм малко озадачен от призива да се даде нов тласък на управлението на общи миграционни политики, макар да разбирам важността на сътрудничеството между държавитечленки, и не само това; сътрудничеството със страните от Южното Средиземноморие със сигурност е важно и трябва да се прилага.
Ако трябва да съм честен, аз също изпитвам известни съмнения относно икономическите и търговските инициативи, предназначени да подготвят почвата за създаване на евросредиземноморска зона за свободна търговия.
И то не защото съм предубеден, а защото бих искал малко повече разяснения как това би могло да бъде взаимноизгодно.
(EN) Гн Председател, преди всичко, бих искал да поздравя гжа Napoletano за нейния доклад.
Със сигурност Съюзът за Средиземноморието е значима стъпка напред в стремежа към евро-средиземноморското партньорство.
Една от пречките пред това партньорство досега беше ясна: способността на жителите на съответните страни партньори да осъзнаят значението на Процеса от Барселона и нашия Съюз за Средиземноморието.
Позволете ми да ви дам пример.
Когато бях помолен да изготвя доклад относно пречистването на Средиземно море, включените програми бяха следните: Инвестиционната програма за горещите точки в Средиземноморието, Стратегията за водата в Средиземноморието, Морската стратегия на ЕС, UNEP/MAP - програма на ООН за околната среда за Средиземноморието, Средиземноморската стратегия за устойчиво развитие, Средиземноморската програма за екологично техническо съдействие, инициатива на ЕС и MYIS за водите на Средиземноморието, провеждащи се в рамките на инициативата "Хоризонт 2020”.
Това раздробяване нарушава цялостната визия.
Другата пречка е Близкоизточният конфликт.
Приветствам позицията на гн Solana, че този път Близкоизточната четворка няма да действа както в миналото.
Това не се дължи на липсата на воля от страна на Европейския съюз, а на предишната политика на американската администрация.
Надявам се, че този път, с изпращането на гн Mitchell в района, ще бъде постигнат политически напредък.
Направихме много по този въпрос.
Посетих неотдавна Ливан и там видях, че UNIFIL, както и присъствието на европейските контингенти не дават възможност за възобновяване на военните действия в Южен Ливан и Израел.
(PT) Много благодаря на колегата Pasqualina Napoletano за отличния доклад.
Четиринадесет години след Барселона и пет години след първата Евросредиземноморска парламентарна асамблея ние разполагаме със Съюз за Средиземноморието с икономическа и парламентарна сила, с гражданско общество и с решения, които се вземат съвместно от правителствените ръководители.
Всеки иска да постигне повече и по-добри резултати на тази територия, където 720 млн. жители представляват истински потенциал за развитие и мир в света.
Да се ограничаваме само до икономическите и бизнес измеренията, очевидно е грешка.
Реагирането на кризите на растежа естествено изисква и политическа реакция, но реагирането на хуманитарните кризи, извънредните ситуации и военните кризи като тази, на която бяхме свидетели в края на 2008 г. и началото на 2009 г., е решаващо.
Политиците и гражданите трябва да откликват на световните проблеми.
Светът ги помоли за отговори и въпреки това месеци по-късно, ние, гражданите и политиците, особено в такава платформа, каквато е Съюза за Средиземноморието, все още се бавим и не реагираме.
Надявам се, че този кризисен момент най-малкото ще ни накара да се поучим и да постигнем напредък.
Макар че можем да се учим само от грешките си, постигането на напредък чрез ускоряване на реакцията е жизненоважно.
(PT) В своята реч гжа FerreroWaldner обобщи целите на новия съюз.
Всъщност този съюз беше роден по време на френското председателство под знака на грешките.
Първата грешка беше отстраняването от неговия дневен ред на конфликтите в региона, особено израелско-палестинския конфликт и конфликта в Западна Сахара.
Втората грешка беше опитът на съюза да се наложи чрез споделянето на икономически и екологични проекти, без да постави под въпрос контекста на свободната търговия, в която се намира.
Третата грешка беше намекът, че съществува възможност да се прехвърли към този съюз заявлението на Турция за присъединяване към Европейския съюз.
Докладът на гжа Napoletano не се занимава с първата грешка и това ограничава обхвата му.
Никаква икономическа и регионална интеграция не би могла да даде плодове, ако съюзът няма смелостта да се заеме с решаването на съществуващите конфликти и да го направи въз основа на международното законодателство.
От друга страна, докладът съдържа ясни препоръки по втората и третата грешка и те всички сочат в правилната посока.
Съюзът за Средиземноморието не може да се държи като чакалнята или задната врата за Турция, при условие че тя отговаря на критериите за присъединяване, а и Съюзът за Средиземноморието не може да бъде придатък към Европейската стратегия за свободна търговия без никакви социални интеграционни политики.
Препоръките на доклада са важни: съюз с граждански и представителни измерения, включващ Лигата на арабските държави; регионални проекти със социално измерение и разширяването на проекти към области, жизненоважни за живота на хората, а именно: водата, земеделието и образованието.
Има и ясни правила по програмните споразумения и Евросредиземноморска банка за инвестиции и развитие.
Съюзът беше роден сред грешки, но поне съществува.
Подкрепям този доклад, тъй като вярвам, че този съюз в крайна сметка ще бъде такъв, какъвто успеем да го направим.
По тази причина аз му давам своята подкрепа.
(PT) Много от проблемите с голяма политическа значимост за Европа се отнасят до Средиземноморския басейн.
Следователно инициативата Съюз за Средиземноморието заслужава нашата подкрепа, тъй като тя може да даде нов тласък на един процес, който е необходим и полезен, но който не е имал необходимия успех и разбиране.
Въпросът поражда загриженост за това как можем да преследваме тази стратегия.
Моделът, следван в Барселона, не постигна очакваните резултати.
Дали това ново партньорство ще бъде плодотворно?
Докладът на гжа Napoletano изразява друго разбиране.
Ние обаче не искаме Съюзът да страда от същите проблеми като Процеса от Барселона.
Той очевидно обхваща много проекти и много сфери на действие, но приоритетите му не са степенувани правилно.
Включването на междукултурното и социалното разбирателство между народите по двата бряга в параграф 26 и оставянето на въпроса за демократизацията и стимулирането на човешките права в параграф 27, а миграционните потоци в параграф 28, след като е казано толкова много за други сектори и проблеми, оставя погрешно впечатление за това какви са приоритетите в това партньорство или какви трябва да бъдат.
Трябва да има ясна стратегия.
Според нас тази стратегия трябва да включва предоставянето на повече облаги и по-широко сътрудничество за нашите съседи, но и да изисква от тях повече резултати на икономическо, социално и демократично ниво и да се концентрира върху ясно дефинирани и може би по-малко на брой сектори, за да не получат всички сфери еднакъв приоритет, което крие риска в крайна сметка нищо да не получи приоритет.
Очевидно това може да се постигне само с подходящата поддръжка и финансиране.
Признаването на необходимостта от инвестиционна банка за Средиземноморието трябва в крайна сметка да получи радушен прием.
От изключително значение е да бъдем амбициозни, което означава да изпълняваме съвестно всичко, което е по силите ни.
В заключение, гн Председател, трябва да спомена Близкоизточния конфликт.
Този процес, макар да не е алтернатива на мирните преговори, може и трябва да допринесе за по-доброто разбирателство, взаимозависимост и взаимно уважение между враждуващите страни.
Тези фактори са от първостепенно значение - както всички ние много добре знаем - за мира в региона.
Списъкът на ораторите е изчерпан.
От залата постъпиха четири искания на желаещи да се изкажат по процедурата с вдигане на ръка.
(EN) Гн Председател, ще може ли членът на ЕК в отговора си до Парламента да разясни как новоименуваният Съюз за Средиземноморието - вместо досегашния Средиземноморски съюз - остава политика на ЕС?
Мисля, че е много важно тя да има предвид и другите две морета в ЕС: Черно море и свързаната с него съвместна дейност, и Балтийско море и стратегията за него.
Моята страна проявява интерес към Средиземноморието.
Мисля, че имаме и статут на наблюдател.
Някои държави-членки членуват в Общността на нациите и - макар и да не желая да разсърдя испанските колеги - доколкото знам, Гибралтар все още формално е част от владенията на Нейно Величество.
Много е важно, това да не бъде само някакво регионално разрастване, в което останалата част от ЕС не участва пълноценно - тъй като, надявам се, че те ще бъдат изцяло ангажирани с Балтийско море и с Черно море.
(RO) Икономическото и социално развитие и благосъстоянието на гражданите от страните, участващи в Съюза за Средиземноморието, трябва да бъдат устойчиви.
Аз смятам, че новосъздаденият Съюз за Средиземноморието трябва да се занимае и с проблема за промените в климата.
Приблизително един милиард граждани живеят в Евро-средиземноморския регион, който произвежда една трета от световния БВП.
Регионалното сътрудничество е необходимо най-вече при противодействието на заплахите за околната среда.
Нарастващият брой на населението, както и намаляването на количеството на валежите в този регион, дължащо се на климатичните промени, правят питейната вода един от основните рискови елементи в тази област.
Недостигът на вода, замърсяването на водата, недостигът на пречиствателни станции, нефтените разливи в резултат на инциденти на море, изсичането на горите и ерозията на почвата трябва да бъдат сред задачите на партньорството за Средиземноморието.
Аз мисля, че една от основните ценности, насърчавани от Съюза за Средиземноморието, трябва да бъде опазването на околната среда и борбата с климатичните промени както що се отнася до приспособяването към тях, така и по отношение на намаляване на причините, допринасящи за тях.
(FR) Гн Председател, гн Министър, Комисар, аз също бих искала да благодаря на гжа Napoletano, тъй като по време на първата дискусия относно Съюза за Средиземноморието аз бях доста скептична и въпреки че може би все още съм, вече вярвам, че има надежда.
Предизвикателствата са наистина огромни.
Имаме ли ресурси да им се противопоставим?
Знаем, че нямаме.
Целите определено са благородни: околна среда, енергия, борбата срещу настъпването на пустините, имиграцията, и т.н.
Ние обаче не бива да се увличаме по някакъв безкраен списък, който може да доведе само до разочарования от другата страна на Средиземно море.
Ако уважаемият член на ЕК позволи, бих искала да спомена конкретна страна, която не се намира на брега на Средиземно море, но е включена, страна от АКТБ, а също и член на Съюза за Средиземноморието.
Тази страна e Мавритания и днес тя изживява много сериозна политическа криза.
Мисля, че като партньор в Съюза за Средиземноморието, като страна, която е част от групата държави от АКТБ, и в името на политиката на добросъседство тя заслужава нашата подкрепа за излизане от тази криза.
Смятам, че това е, което двете страни в този конфликт искат от нас да направим, а отговорността да се ангажираме и да им помогнем в тази сериозна политическа криза е наша.
(EN) Гн Председател, въпросът за водата е ключов за сътрудничеството в Средиземноморието.
Също толкова ключов, надявам се, ще бъде и въпросът за паневропейската супермрежа или HVDC мрежова система, включваща конектор между Испания и северозападния бряг на Африка.
От решаващо значение е широкото използване на енергия от възобновяеми източници, включително вятърна, водна, различни соларни технологии и други.
Възможността да се разчита на нея в моменти на пиково потребление зависи изцяло от подаването на енергия по нашите мрежи от възможно най-много източници, за да може произведената енергия винаги да отговаря на търсенето.
Ако по северозападното крайбрежие на Ирландия не духа вятър - а Ирландия често е описвана като Саудитска Арабия на Европа по отношение на вятърната енергия (!) - тогава вятър ще духа по северозападното крайбрежие на Африка, или пък соларните термални системи на Средиземноморието, по-конкретно тези в Испания, ще захранват мрежата, или поредицата от фотоволтаични инсталации в региона ще подават енергия.
Сценарият е печеливш за целия Средиземноморски регион, за енергийната сигурност, за енергийната политика, и най-вече за сериозно намаляване на емисиите от въглероден диоксид в региона, дължащи се на сегашната ни зависимост от изкопаеми горива за промишлеността, транспорта, отоплението и охлаждането.
Гжа Figueiredo се присъедини към нас и ще представи мнението на Комисията по правата на жените и равенството между половете по процедура с вдигане на ръка.
В становището на Комисията по правата на жените и равенството между половете се подчертава необходимостта всички държави-членки да обърнат по-голямо внимание на ратифицирането на Конвенцията за премахване на всички форми на дискриминация по отношение на жените, както и на всички други инструменти за защита на правата на човека на Организацията на обединените нации и на Международната организация на труда.
В него се обръща внимание и на положението на жените, като се изказва съжаление, че на този проблем не е отделено място в съобщенията на Комисията, по-конкретно в аспекта "проекти”, който би трябвало да включва подпомагане на географското, икономическото и социалното сближаване и в който трябва да се взема предвид въпросът за равните възможности за мъжете и жените и т. нар. "джендър перспектива".
В заключение искам да подчертая загрижеността ни за бедността и социалната изолация, които сериозно засягат жените.
Ще завърша с няколко последни думи за сериозната ситуация в Палестина и Западна Сахара, където жените и децата са основните жертви на войната и експлоатацията, накратко, целият процес на дискриминация, който засяга тези хора и който сериозно засяга жените и децата.
Гн Председател, преди всичко много ви благодаря за това полезно разискване, което породи много идеи.
Подготвили сте наистина интересен документ.
Къде сме сега?
Ние знаем защо правим това: Средиземноморският регион е люлката на нашата цивилизация и следователно е логично ние в Европейския съюз да искаме да му обърнем специално внимание.
Миналата година имаше френска инициатива и ние трябва да продължим този процес и да развием пълния му потенциал.
Така че ние знаем защо правим това и какво искаме да постигнем.
Много от вас подчертаха колко е важно Средиземноморието да се превърне в зона на мир, стабилност и сигурност, в която демократичните принципи, човешките права и основните свободи - включително равенство на половете и ролята на жените в обществото - се спазват и напълно се уважават.
Ние знаем също и как искаме да постигнем това, като за целта разполагаме със Съюза за Средиземноморието и широк спектър от действия.
Вие сте много добре запознати с най-важните области, с акцентирането върху възобновяемите източници на енергия, соларната програма и програмата за управление на водите.
Само преди седмица бях в Португалия, тази страна може да служи за пример как да се развива устойчива динамична програма за възобновяеми източници на енергия, която е много важна за Средиземноморския регион.
Необходими са само действия.
На срещата в Париж и Марсилия миналата година ние нямаше как да предвидим ситуацията, която възникна в Газа, но Председателството, заедно с Комисията прави достатъчно за изпълнение на всички договорености, които постигнахме миналата година.
Мисля, че, както ви информирах, можем да очакваме по-нататъшни действия след края на март, едновременно с последните действия на Председателството.
Програмата на нашите действия за 2009 г. е много наситена: планирани са около девет секторни министерски конференции.
Разполагаме със средства, възлизащи, доколкото знам, на над 1 милиард EUR.
Затова смятам, че сме готови.
Някои неща от действителността, свързани с положението в Газа, предизвикаха известно забавяне, но мисля, че това може да се преодолее.
Много ви благодаря за полезното разискване.
Несъмнено имаме готовност да ви окажем и по-нататъшно съдействие.
Гн Председател, госпожи и господа, много може да се каже по темата, разбира се, но аз ще започна със следния въпрос: какво е общностното измерение на всичко това?
Първо, мога да ви кажа, че общностното измерение е важно в тази ситуация, защото проектът Съюз за Средиземноморието се основава на Процеса от Барселона и е наследил достиженията на правото на Процеса от Барселона.
Достиженията на правото изцяло са заложени в него.
Ние положихме много усилия за това.
Второ, Съюзът за Средиземноморието е част от рамката на политиката на добросъседство.
Политиката на добросъседство представлява двустранната политика и Процеса от Барселона, докато Съюзът за Средиземноморието е многостранната част.
Разбира се, Черно море и Балтийско море са част от същата рамка, въпреки че се намират на север.
Няма място за притеснения.
За щастие, всичко е включено.
Такова, всъщност, беше желанието на френското председателство, с други думи, да сподели съпредседателството със средиземноморските страни - както вече казах - и да работи заедно с тях.
Сега ние - Комисията - ръководим всички бъдещи проекти на Общността, защото това е необходимо и защото ние също подлежим на контрол от Парламента.
Само проектите, които могат да се финансират от частни източници, се управляват по различен начин.
Секретариатът, който ще се намира в Барселона, ще подпомага проектите.
Така си представяме ние съдействието, след това ще се опитаме да осигурим подкрепа чрез частно финансиране, тъй като останалата част ще си остане под контрола на Комисията.
