Allo stesso tempo, però, sappiamo anche che le navi contribuiscono ampiamente all'inquinamento marino, tramite rifiuti, residui del carico e morchia.
Il carburante per le navi è olio pesante e sappiamo che l' 1-3 percento di questo olio pesante rimane sotto forma di morchia che viene solitamente scaricata in mare.
Credo vi sia accordo sul fatto che i rifiuti e i residui delle navi debbano essere smaltiti nei porti.
La conseguenza logica, non potrebbe essere diversamente, è la seguente: la regola numero uno per la conservazione di mari puliti è che lo smaltimento in alto mare non deve più essere vantaggioso.
Questo è il punto, e ne abbiamo discusso in questo Parlamento addivenendo a una maggioranza.
In gennaio, signora Commissario, abbiamo tenuto con lei un dibattito assai esauriente sulle conseguenze dell'incidente della petroliera Erika e in tale occasione abbiamo ancora una volta passato in rassegna tutti i punti fondamentali per garantire navi sicure e mari puliti.
Anche la direttiva sugli impianti portuali per i rifiuti e i residui del carico che stiamo esaminando riguarda precisamente cosa si può fare perché i mari siano più puliti.
Un solo dato, a titolo d'informazione: ogni anno, solo nel Mare del Nord, vengono scaricati illegalmente 70.000 metri cubi di rifiuti e, viceversa, solo al massim il 5-10 percento massimo delle navi segue la procedura corretta, ovvero provvede allo smaltimento dei rifiuti nei porti.
Un simile scandalo è inaccettabile anche per il Consiglio.
Anche il Consiglio sostiene che tutti i porti devono disporre di adeguati impianti di raccolta e devono dotarsene.
Il conflitto riguarda in pratica solo la questione della copertura dei costi.
Nella prima lettura il Parlamento, a grande maggioranza, aveva sostenuto che le stesse navi devono contribuire almeno nella misura del 90 percento.
Ecco la differenza rispetto al Consiglio che invece propone un contributo non meglio definito, ma un simile contributo potrebbe anche essere equivalente a mezzo euro, e cioè evidentemente troppo poco nella fattispecie: così non cambierebbe nulla, non vi sarebbe una pressione di natura economica sulle navi ad assumere una linea di comportamento conseguente.


È necessario un contributo forfettario allo smaltimento per tutte le navi, a prescindere dall'effettivo uso degli impianti di smaltimento, ovvero l'incentivo economico a scaricare in mare deve cadere. Nel Mar Baltico ciò è stato possibile - lo hanno già ricordato alcuni colleghi - grazie alla Convenzione HELMKOM, che prevede un sistema di no special fee.
Se ha funzionato lì dovrebbe poter funzionare anche negli altri mari europei, perché non è in gioco solo l'ambiente, ma le acque pulite, il turismo, e, cosa fondamentale, accanto alle considerazioni ambientali è in gioco anche la neutralità in termini di concorrenza.
Le condizioni applicabili nei porti alle navi devono essere uguali per tutti e solo se tali condizioni sono fissate insieme da Parlamento, Commissione e Consiglio si potrà ristabilire la neutralità delle condizioni di concorrenza per i porti e le navi.
Credo che sia in gioco anche la credibilità dell'Unione e particolarmente del Parlamento.
La gente è stufa dell'ipocrisia dell'Europa e dei Ministri di fronte alle catastrofi, come abbiamo visto nel caso dell'Erika.
Quando il petrolio si riversa sulle coste compaiono i politici, i Ministri, e si danno da fare, ciascuno con il suo bel secchio per pulire le spiagge, ma quando, dopo due settimane, è all'ordine del giorno una direttiva severa, le belle parole del giorno prima sono già dimenticate.
Non possiamo escludere gli incidenti al 100 percento, ma la prevenzione deve essere ottimale e in tal senso la direttiva coerente che stiamo esaminando è un passo importante.
Spero che i colleghi liberali rifletteranno da qui a domani se - anche per motivi di identità parlamentare - darci il loro voto in seconda lettura, così come è avvenuto nella prima, perché in conciliazione dovremo andarci comunque e lì si vedrà la disponibilità del Consiglio.
Credo che domani dovremmo approvare ad ampia maggioranza gli emendamenti così come sono stati discussi in sede di commissione, per motivi ambientali e anche legati alla concorrenza, ma anche in linea con quanto abbiamo deciso due mesi fa a gennaio.
Signor Presidente, signora Commissario, onorevole relatore, i miei complimenti per la sua relazione.
Come lei ha appena indicato, la direttiva in oggetto è della massima urgenza.
I porti avranno l'obbligo di disporre di strutture per la raccolta dei rifiuti e finalmente verranno eseguiti i necessari controlli.
Inoltre, elemento molto importante, gli Stati membri dovranno comminare ammende in caso di mancato rispetto delle norme.
Tutto ciò andrà a beneficio dell'ambiente.
Fin d'ora, anticipando addirittura l'entrata in vigore della direttiva, si stanno realizzando i primi investimenti.
Ad esempio, ad Anversa, vicino a dove abito, si sta costruendo un nuovo grande impianto.
In un certo senso possiamo dire che la direttiva sta già facendo sentire i suoi effetti.
Solo su un punto le nostre opinioni divergono, coma ha indicato anche l'onorevole Jarzembowski, cioè sul metodo da applicare per l'imputazione dei costi.
Nessuno si oppone al principio secondo cui chi inquina deve pagare.
Ma la domanda è se deve pagare automaticamente l'importo pieno integrandolo in tasse di ancoraggio elevate, oppure se non sia meglio optare per la norma flessibile proposta dal Consiglio.
Occorre vedere in quale dei due sistemi è integrato il miglior incentivo economico.
Ho avuto occasione di parlarne con diverse persone e debbo dire che le posizioni sono alquanto divergenti, così come del resto anche le abitudini.
Addirittura si ricorre a sistemi e a percentuali diversi in porti diversi della stessa regione.
Ci sono anche porti che, se così posso dire, cambiano percentuale all'ultimo minuto.
Pertanto ritengo che questo Parlamento non debba fissarsi su una percentuale fissa.
Un sistema flessibile a tali condizioni, come lei ha detto, deve includere un contributo sostanziale ai costi, e lo 0,01 percento non è chiaramente un contributo sostanziale.
Deve altresì costituire un incoraggiamento, dato che una parte del sistema resta flessibile e aperta, in modo da poter operare nel rispetto dell'ambiente, a condizione che la Commissione eserciti i dovuti controlli e garantisca che il sistema funzioni.
Se gli obiettivi della direttiva non dovessero venire raggiunti, occorre che lei, signora Commissario, intervenga presso la Commissione esecutiva proponendo le dovute modifiche atte ad assicurare il funzionamento del sistema.
Onorevoli colleghi, è nostro dovere salvare questa direttiva costi quel che costi, non dobbiamo farcela scappare.
Spero che non metteremo a repentaglio l'intera direttiva solo a causa di una questione di principio legata a un unico punto.
Signor Presidente, non molto tempo fa molti pensavano che i rifiuti sparissero se li si scaricava in mare o se li si sparava nello spazio.
Oggi sappiamo che questi rifiuti ricompaiono e spesso in forma ancora più pericolosa.
Il tema dell'inquinamento del mare su vasta scala e della moria di animali provocata dalle perdite di petrolio dalle navi cisterna attira sempre molta attenzione.
L'attenzione invece è minore per il fatto che giorno dopo giorno i mari vengono inquinati da normalissime navi mercantili e imbarcazioni da diporto.
È arrivata l'ora di mettere in atto una normativa quanto più completa possibile e controllabile, che garantisca che nei porti i rifiuti prodotti dalle navi vengano raccolti e smaltiti in modo rispettoso dell'ambiente.
Possiamo avvalerci delle esperienze pratiche raccolte nei porti, fra cui anche nel porto della mia città di residenza, Rotterdam.
Naturalmente dobbiamo chiederci se tali norme possano avere un effetto iniquo per le imbarcazioni più piccole, per le navi-museo e per quelle imbarcazioni che su distanze relativamente brevi attraccano in molti porti e pertanto devono pagare più spesso.
Ho l'impressione che il relatore abbia ricercato la migliore soluzione possibile e che abbia dato ascolto a tutti i commenti.
Altre soluzioni probabilmente avrebbero un effetto meno positivo per la protezione dell'ambiente e pertanto il mio gruppo voterà a favore della relazione in parola.
Signor Presidente, signora Commissario, anzitutto devo a mia volta ringraziare l'onorevole Bouwman per il tentativo fatto in commissione di far convergere le opinioni.
Non c'è stata una convergenza assoluta, ma che ci possiamo fare, spesso in politica le cose vanno in questo modo.
Comunque stiano le cose, qualunque sia la veste che alla fine assumerà la relazione, qualunque sia l'accordo che verrà raggiunto fra Consiglio e Parlamento, certamente sarà stato compiuto un progresso in rapporto alla situazione precedente.
È infatti prevista la realizzazione presso i porti di impianti per lo smaltimento dei rifiuti e, naturalmente, sono del parere che la direttiva costituirà un importante contributo alla riduzione dell'inquinamento dei mari.
Ebbene, anche alla luce della discussione è evidente che esiste un punto controverso.
È chiaro che vi sono due sistemi: uno nel Mare del Nord, il No Special Fee System, e uno in vigore in tutti gli altri porti, in cui le imbarcazioni devono corrispondere un diritto in funzione dell'uso fatto dei servizi portuali.
Comprendo la sensibilità dei colleghi che parlano di scarichi di rifiuti in mare da parte di molti capitani incoscienti pur di non dover pagare diritti di sorta, ma voglio far presente che esiste anche un altro risvolto: alcuni porti di paesi mediterranei che sono anche Stati membri come, per esempio la Grecia tanto per citare il mio paese, si troveranno a dover affrontare gravi problemi di competitività rispetto ai porti di paesi vicini non comunitari, dal momento che nulla vieta ai capitani delle navi che solcano il Mediterraneo di attraccare in porti turchi o nordafricani per evitare di pagare diritti obiettivamente elevati e non calcolati sulla base dell'uso effettivo, in vigore nei porti comunitari.
Voglio dire, insomma, che un progresso c'è stato.
Teniamoci il progresso registrato con questa direttiva, ossia il fatto di corrispondere diritti calcolati da in base a criteri oggettivi.
La convergenza forzata di sistemi diversi, oltre a scontrarsi con il principio della sussidiarietà, signor Presidente, non credo porterà al risultato sperato, perché in ultima analisi esisterà sempre il modo di aggirare il sistema, con risultati nefasti per l'ambiente.
Signor Presidente, ogni giorno cinque milioni di rifiuti solidi vengono gettati fuoribordo dalle navi.
Questi rifiuti galleggiano per i mari e finiscono sulle spiagge, provocando gravissimi danni all'ambiente e alla flora e fauna marine.
La conseguenza è che milioni di uccelli e centomila mammiferi marini e tartarughe marine muoiono ogni anno.
La Convenzione MARPOL mira a prevenire l'inquinamento provocato dalle navi ma è evidente che occorre anche una normativa per garantirne l'applicazione.
Di qui il rilievo della direttiva in oggetto ed ecco perché stasera sono lieto dei progressi fatti in sede di Consiglio in vista del raggiungimento di una posizione comune che obblighi le navi a consegnare i rifiuti da esse prodotti a strutture per la raccolta dei rifiuti nei porti.
Anch'io mi congratulo con il relatore, il cui impegno rispecchia la forza e la passione con cui la nostra commissione affronta questo problema specifico e il forte desiderio trasversale dei parlamentari di tutti i gruppi politici affinché si ponga fine a queste pratiche disastrose per l'ambiente.
Accolgo con particolare favore il suo accanito sostegno per la proposta secondo cui i requisiti ambientali dovrebbero applicarsi a tutte le navi indipendentemente dalla bandiera che battono e che in tutti i porti della Comunità dovrebbero essere rese disponibili strutture adeguate per la raccolta dei rifiuti, tutto ciò nell'intento di migliorare la prevenzione dell'inquinamento e di evitare distorsioni di concorrenza.
Un aspetto sul quale i parlamentari del Partito laburista britannico non concordano con il relatore è il modo in cui applicare il principio del "chi inquina paga".
Appoggiamo con forza tale principio, ma crediamo che la sua applicazione possa essere resa più efficiente se gli Stati membri manterranno la libertà di decidere quale sia il sistema di tariffazione più adatto alle circostanze particolari.
Ad esempio, nel Regno Unito abbiamo un sistema che funziona bene, in base al quale la nave paga l'operatore incaricato della raccolta dei rifiuti ogni volta che fa uso delle sue strutture di raccolta, senza alcun coinvolgimento del porto.
Tale sistema si basa su un consenso raggiunto da tutte le parti interessate, con la partecipazione dei porti e di organizzazioni ambientaliste quali RSPB e il WWF.
Tuttavia, alla stessa stregua del relatore non vogliamo assolutamente che sistemi di tariffazione diversi facciano aumentare il rischio di inquinamento dei mari.
Ecco il motivo per cui appoggiamo il Consiglio con la sua proposta di rafforzare la clausola di revisione, per garantire il controllo regolare dell'impatto della direttiva.
Signor Presidente, chi ha potuto assistere ai rovinosi effetti avuti sull'ambiente dal disastro dell'Erika non potrà certo votare contro una relazione che ha per oggetto lo smaltimento dei residui di combustibile delle imbarcazioni.
Si tratta di una relazione di eccezionale importanza.
A tale proposito, va sottolineato che ciò che più manca non è la legislazione.
Tutti i paesi dell'UE hanno firmato la cosiddetta Convenzione MARPOL, mentre i paesi che si affacciano sul Baltico hanno sottoscritto anche la Convenzione di Helsinki.
Entrambe rispondono allo scopo di evitare gli scarichi in mare.
È però necessario migliorare l'accesso agli impianti di ricezione e creare l'incentivo a farne uso.
Ogni anno, il Baltico è colpito da numerosissimi scarichi di petrolio di entità estremamente varia: sono centinaia all'anno solamente in acque svedesi.
Il Baltico, inoltre, risulta molto più sensibile sotto il profilo ambientale rispetto a tanti altri mari.
È in questa prospettiva che la decisione odierna ci pare rappresentare il primo passo verso una soluzione alla quale finiranno per partecipare tutti i paesi che si affacciano sul Baltico, inclusi paesi candidati all'adesione come Polonia, Estonia, Lettonia e Lituania.
Si tratta, a mio avviso, di un ambito in cui abbiamo tutto da guadagnare da una cooperazione al di là delle frontiere.
Risolvere da soli i problemi ambientali dell'Europa è impensabile.
Infine, a quanti ancora esitano per ragioni economiche: pensate ai costi da sostenere, in alternativa, per ripulire i nostri mari!
Verrà un tempo in cui dovremo affrontare questo problema.
E, a quel punto, saremo ben lieti di avere fatto tutto quanto in nostro potere per impedire scarichi di petrolio in mare.
Signor Presidente, brevemente desidero anzi tutto dichiarare che secondo me nessuno dubita della necessità di una direttiva che affronti questo problema, grave non soltanto per l'Europa bensì per tutti i mari del mondo e che pertanto esige misure efficaci e urgenti.
Desidero chiarire che taluni principi sono universali e quindi li condividiamo pienamente.
In primo luogo, tutti i porti debbono disporre di impianti per il trattamento dei rifiuti.
In secondo luogo, è evidente che chi inquina paga.
Sono d'accordo sul fatto che possano sussistere discrepanze nelle eccezioni rispetto al tipo di navi o sui metri di lunghezza dello scafo.
Tuttavia, non si può avviare una battaglia che finirebbe per distorcere la concorrenza fra i vari porti, né possiamo ritrovarci con una serie di misure, teoricamente ambientali, sulla protezione delle coste o del mare che in ultima analisi sono fonte di distorsioni di concorrenza fra i porti.
Pertanto, occorre adottare misure efficaci proprio a questo proposito perché se non siamo in grado di trovare la soluzione adeguata, la direttiva sarà un totale fallimento.
Come unico risultato otterremo che alcuni porti saranno avvantaggiati a scapito di altri e tutto ciò a causa di belle parole sull'ambiente che però occulteranno una battaglia competitiva fra porti.
La cosa logica, per esempio, sarebbe di stabilire il principio di un'unica tariffa per tutti i porti d'Europa, una tariffa esattamente identica che non sia fonte di alcuna distorsione di concorrenza, oppure misure del genere.
Qualsiasi decisione che consenta, per esempio, la concessione di sovvenzioni statali ai singoli porti, finirebbe col creare una distorsione di concorrenza ed essere inefficace.
Signor Presidente, condivido con lei l'amore per il mare, per le immersioni e per la vela e credo davvero che per tutti i presenti la principale preoccupazione sia come garantire mari puliti per le generazioni attuali e future.
Penso che il lavoro di cui stiamo discutendo oggi costituisca un grande passo avanti.
Pertanto, desidero congratularmi con il relatore, onorevole Bouwman e con tutta la commissione per la politica regionale, i trasporti e il turismo per l'opera minuziosa che stanno portando avanti nel corso di tutto il dibattito e dell'intero iter di questa iniziativa.
Come sapete la Commissione è seriamente preoccupata per l'inquinamento marino.
Prossimamente spero di potervi presentare un primo pacchetto di misure volte a un controllo migliore della sicurezza delle petroliere, misure che spero potremo far avanzare più speditamente delle altre in virtù delle drammatiche circostanze dell'affondamento dell' "Erika" ; evento drammatico che questa volta potrebbe spingerci a ignorare alcuni interessi reali, sui quali incideranno, senza dubbio, le misure che vi proporrò prossimamente.
Un fatto certo è che gli incidenti sono la causa di gravi problemi e di grandi catastrofi sebbene in realtà la maggioranza dei rifiuti non derivi da incidenti ma semplicemente dalla normale pulizia delle carene da parte di alcune navi che evidentemente agiscono con noncuranza.
A tal fine, ritengo che la legislazione che introduciamo con l'attuale direttiva contempli diversi aspetti collegati alla consegna dei rifiuti nei porti.
La direttiva impone a tutti i porti comunitari l'obbligo di disporre di impianti adeguati per la raccolta dei rifiuti e di pianificarne la gestione, che sarà sorvegliata dalle autorità preposte negli Stati membri.
D'altro canto, impone alle navi l'obbligo di consegnare tutti i rifiuti prodotti a meno che non dispongano di una capacità di immagazzinamento sufficiente che consenta loro di giungere alla tappa successiva, cioè al porto successivo.
Inoltre, obbliga le navi a notificare la consegna dei rifiuti prima della loro entrata nel porto e a pagare i costi degli impianti di raccolta.
Qui sorge il problema.
Vari oratori hanno infatti indicato che questo è il punto su cui divergono fondamentalmente le posizioni del Parlamento e della Commissione.
Onorevoli deputati, tenendo conto del fatto che la Commissione accoglie l'emendamento n. 16 dell'onorevole Sterckx - degli altri emendamenti parlerò dopo - vi chiedo di accettare il testo originale.
È vero che non precisiamo la percentuale che deve essere a carico delle navi che giungono in porto.
È vero che lasciamo un margine di flessibilità agli Stati, ma è altresì vero che, teoricamente, lo 0,01 percento, pur essendo un contributo, non è necessariamente significativo.
Forse potremmo inserire la parola "significativo" nel testo invece di fissare una percentuale concreta.
Preponderei per una soluzione di questo tipo inserendo l'emendamento n. 16 dell'onorevole Sterckx che prevede una revisione grazie alla quale, eventualmente, potremo introdurre una percentuale fissa qualora constatassimo che gli Stati non fanno nulla quando si tratta di procedere a tale ripartizione e che l'eccesso di flessibilità si trasforma in uno svuotamento di contenuto della direttiva.
Tuttavia, in un primo momento, io tenterei di fare questo passo avanti, rendendo flessibile questa posizione grazie alla possibilità di modificarla.
A prescindere da questo aspetto, desidero segnalare che consideriamo molto positive le proposte presentate e che, pertanto, potremmo inserire nel testo della direttiva gli emendamenti nn. 1, 2, 3, 4, 7, 8, 9, 10, 11, 12, 13, 14 e 15, con qualche ritocco redazionale che consenta di garantire la coerenza con i testi internazionali e comunitari vigenti nonché con il resto della direttiva.
In pratica, stiamo parlando della quasi totalità degli emendamenti, e in realtà l'unico che non possiamo accettare è il n. 6 - e mi dispiace sinceramente, ma le ragioni ve le ho illustrate.
Potrei darvi spiegazioni più dettagliate ma le due ragioni principali le ho già enunciate.
L'obiettivo che tutti noi perseguiamo è identico.
Divergiamo unicamente sul modo di conseguirlo.
Chiedo pertanto il vostro appoggio per una posizione più possibilista, completata, insisto, dall'emendamento n. 16 dell'onorevole Sterckx, che ci darebbe le garanzie sufficienti.
Pertanto, proporrei che invece di inserire " una percentuale" , si includesse il termine "significativo" , per cui ovviamente non si parlerebbe più dell' 1, del 5 o del 10 percento ma di una cifra importante.
La ringrazio, signor Presidente.
Rinnovo i miei ringraziamenti al relatore e a tutta la commissione competente.
La ringrazio, signora Vicepresidente.
La discussione è chiusa.
La votazione si svolgerà domani, alle 12.00.
Controlli tecnici su strada dei veicoli commerciali
L'ordine del giorno reca la raccomandazione per la seconda lettura (A5-0040/2000) della commissione per la politica regionale, i trasporti e il turismo sulla posizione comune (11287/1/1999 - C5-0323/1999 - 1998/0097 (COD)) del Consiglio in vista dell'adozione della direttiva del Parlamento europeo e del Consiglio relativa ai controlli tecnici su strada dei veicoli commerciali circolanti nella Comunità. (Relatore: onorevole W.E Piecyk).
Signor Presidente, signora Commissario, prima o poi bisogna - peccato non sta ascoltando, non è bello, un buon Commissario dovrebbe ascoltare!
È possibile non tenerne conto nel mio tempo di parola?
Signora Commissario, mi preme rivolgerle un piccolo messaggio che vale per questa relazione come per quella precedente.
Prima o poi bisogna decidersi, poiché la conciliazione è un bene prezioso dopo Amsterdam.
Il Parlamento ovviamente si rallegra sempre quando la Commissione si batte al fianco del Parlamento e non si piega incondizionatamente al Consiglio.
Ritengo che in questo caso non sia necessario.
Era mio desiderio coniare tale osservazione in riferimento alla relazione in esame.
Il Presidente ha dato lettura di un titolo alquanto ostico.
Se me lo consente, signor Presidente, io parlerei semplicemente di controlli sui camion, un concetto del tutto comprensibile, da Regensburg a Lubecca, e forse anche la Commissione riuscirà a trovare un titolo più conciso.
Credo che per la sicurezza sulle strade non si possa mai fare abbastanza, e questo è pacifico.
La direttiva sui controlli sui camion dovrebbe fornire un contributo immediato ed esauriente.
Si registra tendenzialmente un leggero calo nel numero dei morti e dei feriti negli incidenti stradali mentre invece, purtroppo, il numero dei morti e dei feriti negli incidenti in cui sono coinvolti camion è in aumento.
Le cause spesso sono proprio le carenze tecniche e ciò è inaccettabile.
Un camion, alla fin fine, percorre circa 150.000 chilometri all'anno; rispetto ad un'automobile pivata è un ordine di grandezza inimmaginabile.
A fronte di una simile usura è necessaria la massima sicurezza in termini tecnici, ai fini della sicurezza stradale, della protezione dell'ambiente e non da ultimo anche della concorrenza, in quanto la cattiva manutenzione tecnica dei camion circolanti non deve costituire un vantaggio competitivo e viceversa non devono essere penalizzati i trasportatori che mantengono un livello tecnico ottimale per i propri mezzi.
Ora, gli europei non sono evidentemente così bravi da poter fare a meno dei controlli.
La direttiva cerca di risolvere il problema proponendo una procedura graduale di controlli fino alla rottamazione.
L'accordo tra Parlamento, Consiglio e Commissione è stato ampio, eccezion fatta per il problema delle sanzioni.
Il Consiglio nella posizione comune non si pronuncia al riguardo, e ciò evidentemente non ha senso, perché una volta effettuati i controlli, in caso di dubbio, devono esistere delle sanzioni dissuasive.
Poi il Consiglio ha affermato che forse è sbagliato parlare di sanzioni contro gli Stati membri, perché le sanzioni devono essere comminate ai trasportatori, ai titolari dei mezzi e ai loro conducenti.
Per questo motivo, così come discusso in sede di commissione, ho presentato un emendamento all'emendamento n.
2, che rinuncia al concetto di "armonizzazione" , sapendo che il Consiglio ha fatto un passo verso di noi e quindi noi possiamo fare un passo verso il Consiglio, poiché la direttiva, sono convinto, costituisce un progresso ragionevole.
Allo stesso modo, e il Consiglio deve esserne consapevole, è opportuno che gli Stati membri concordino in qualche modo le proprie posizioni in sede di Consiglio in merito ai controlli e alle sanzioni minacciate, visto che sarebbe assurdo che in caso di infrazione in Finlandia, per esempio, si rischi una pena detentiva e in un paese meridionale solo una piccola sanzione pecuniaria o viceversa.
Ciò non avrebbe alcun senso e non sarebbe neanche europeo.
In merito alla procedura voglio precisare ancora una volta che l'emendamento n.
3 sostituisce l'emendamento n.
2 votato dalla commissione per la politica regionale, i trasporti e il turismo e quindi domani dovrebbe essere posto in votazione per primo.
Sarei grato se la Presidenza che condurrà la votazione domani potesse esserne informata, così eviteremmo problemi di procedura.
L'emendamento n.
3 verrebbe dunque votato per primo e sostituirebbe l'emendamento n.
2. Ciò è quanto ha concordato la commissione per la politica regionale i trasporti e il turismo e così questo regolamento verrebbe approvato rapidamente, evitando la gravosa procedura di conciliazione alla ricerca di una soluzione adeguata in linea di principio.
Signor Presidente, è stato detto tutto.
Mi consenta soltanto di gettare una passerella alla signora Vicepresidente, affinché magari sostenga l'emendamento n. 3, in sostituzione dell'emendamento n.
2.
Talvolta in quest'Aula, i deputati affermano che in effetti ha senso uniformare i controlli nei trasporti in termini di severità e frequenza, ma quando poi si parla di armonizzazione delle sanzioni rientrano nei ranghi, a destra come a sinistra, nei banchi alti e nei banchi bassi di questo Emiciclo.
Ecco il motivo per cui l'emendamento n.
3 formulato dall'onorevole Piecyk, in qualità di relatore, mi pare eccellente; egli è riuscito ad evitare in pieno il termine armonizzazione, ma ha detto di che cosa si tratta.
Il relatore ha affermato che non è possibile che l'utilizzo di un veicolo commerciale o di un mezzo adibito al trasporto di passeggeri senza rispettare le norme di sicurezza - comportamento che mette a repentaglio l'incolumità e la vita delle persone - venga considerato una piccola infrazione in un paese ed essere passibile di sanzioni gravi in un altro.
Di fonte al rischio per i passeggeri e per gli altri utenti della strada invece ciò sarebbe necessario.
Insomma, il problema non è chiedersi se siamo per la sussidiarietà o per il centralismo; piuttosto è inaccettabile che si professi l'obiettivo comune della sicurezza stradale ma che poi qualche governo, sul piano delle sanzioni, consideri le infrazioni contro la sicurezza stradale alla stregua di un'infrazione del divieto di calpestare i prati, mentre gli altri diano a queste infrazioni il peso che si meritano.
Il primo principio, signora Vicepresidente, è valutare nello stesso modo la necessità di migliorare la sicurezza stradale.
Il secondo argomento è che non sono tollerabili distorsioni alla concorrenza nella Comunità.
Esistono fior di esempi che illustrano che in un dato Stato membro i mezzi pesanti di altri Stati membri vengono sottoposti a controlli severi e si vedono comminare sanzioni gravi, come per esempio il fermo, mentre in altri paesi non succede assolutamente nulla.
Questa è la differenza sostanziale tra Parlamento e posizione comune: siamo del parere che gli Stati membri, in merito alle sanzioni, che pure sono di competenza nazionale, dovrebbero cercare di coordinarsi nel senso di considerare come valutare la gravità del rischio per il traffico e come garantire l'equità in termini di concorrenza nel mercato unico.
Ecco, signora Vicepresidente, dopo la vittoria elettorale del partito che sappiamo in un grande paese, lei mi allieterebbe ancora di più la serata se mi dicesse che la Commissione può accettare l'emendamento n. 3 del relatore.
Inizio ringraziando il relatore per quanto ha fatto in questo importante fascicolo, e facendo le congratulazioni alla signora Commissario e a tutta la Commissione per aver presentato la proposta in oggetto.
Siamo tutti più che consapevoli che una delle priorità della Presidenza portoghese è, a ragione, affrontare lo scandaloso problema della sicurezza stradale all'interno dell'Unione europea.
So che le cifre che citerò le conosciamo tutti: 43000 persone ogni anno rimangono uccise; l'equivalente di una città di medie dimensioni viene cancellata ogni anno dalla faccia della terra.
Pertanto accogliamo con favore l'iniziativa in parola quale mezzo per quantomeno tentare di garantire che i veicoli pesanti adibiti al trasporto merci siano il più sicuri possibile e rispettino la legislazione comunitaria.
Il traffico di camion sulle strade dell'UE cresce sia in termini numerici che dimensionali, e pensiamo che la proposta in parola sia importante per tre motivi.
Primo, l'argomentazione legata alla sicurezza che è già stata illustrata.
Secondo, l'argomentazione legata alla concorrenza, di cui ha parlato l'onorevole Jarzembowski - la necessità di creare condizioni eque in tutta la Comunità.
Terzo, non dimentichiamo i vantaggi ambientali - la possibilità di garantire che circolino veicoli meno rumorosi e meno inquinanti.
Esiste una chiara necessità di controlli casuali su tutto il territorio dell'UE, e il Regno Unito - lo Stato membro da cui provengo - ha già applicato tale sistema con risultati estremamente positivi.
Questa proposta costituirà senza dubbio un brutto colpo per gli operatori selvaggi, ma nel contempo recherà benefici a tutti gli altri utenti della strada, in particolare per la gran parte di camionisti, di proprietari di camion e di operatori cui stanno a cuore la qualità, la sicurezza e gli standard ambientali dei loro veicoli.
Mi rallegro di questa iniziativa e spero che possa essere attuata con la massima celerità.
Signor Presidente, signora Commissario, la revisione della direttiva sui controlli tecnici su strada dei veicoli commerciali è una questione primaria ed estremamente importante.
Anche il relatore ha espresso in ultima analisi un giudizio posistivo al riguardo.
Ogni anno i veicoli commerciali macinano migliaia e migliaia di chilometri e le loro condizioni non possono essere controllate efficacemente solo attraverso il controllo tecnico annuale.
I controlli tecnici a sorpresa su strada sono indispensabili anche perché lungo le arterie dell'Unione circolano veicoli pesanti, provenienti da paesi terzi che sono in pessime condizioni tecniche e che rappresentano un enorme pericolo per la sicurezza.
La revisione della direttiva potrà migliorare sensibilmente la sicurezza stradale solo se la normativa sarà debitamente rispettata e se le violazioni saranno punite in modo efficace, proporzionate e dissuasive.
L'efficacia della direttiva migliorerebbe se i paesi membri riuscissero a concordare l'armonizzazione delle sanzioni applicabili.
Ciò non dovrebbe comunque rallentare l'entrata in vigore della direttiva stessa.
Un esempio della rapida necessità di una rapida revisione della direttiva viene dalla Finlandia.
Recentemente la polizia e le autorità responsabili del controllo tecnico dei veicoli hanno effettuato un'operazione a sorpresa nella Finlandia orientale, controllando le condizioni di sessantadue veicoli pesanti.
Per trentatré di essi è stato necessario redigere un verbale, con relative multe, per sei, invece, è stata sufficiente un'ammonizione scritta.
A tre veicoli è stato impedito di continuare a circolare.
Solo tredici veicoli erano in perfette condizioni di continuare a circolazione.
Bisogna inoltre sottolineare che gran parte dei veicoli in cattive condizioni tecniche provenivano da paesi terzi.
L'esempio più emblematico è stato un camion polacco, la cui motrice era completamente senza freni, il carico era assicurato in modo sommario ed il sistema di frenaggio del rimorchio presentava abbondanti perdite.
È facile immaginare quanto siano pericolosi camion di tal tipo quando il fondo stradale è innevato o ghiacciato.
Il nostro gruppo appoggia l'emendamento 3 e confida in una rapida entrata in vigore della nuova direttiva.
Signor Presidente, signora Commissario, abbiamo già sentito cantare le lodi della direttiva in oggetto e ringrazio l'onorevole Piecyk, tuttavia dato che nel frattempo ci sono stati alcuni sviluppi, avrei qualcosa da aggiungere.
Di recente, dopo che la direttiva era stata oggetto di discussione in sede di Commissione esecutiva, ho fatto alcune domande alla signora Commissario riguardo al fatto che i conducenti provenienti da paesi terzi entrano nell'UE e si avvantaggiano del modo in cui qui vengono condotti i controlli sulle persone, in particolare durante le ispezioni tecniche sulle automobili.
Ecco in breve che cosa avviene: i conducenti che non sono in possesso di un permesso di lavoro di uno Stato membro dell'Unione e che non dispongono nemmeno di un contratto di lavoro nel paese terzo da cui provengono, sfruttano il fatto di essere alla guida di un veicolo immatricolato in un determinato paese e passano poi tutti i controlli tecnici al di fuori dello Stato in cui essi sono registrati e in cui operano.
In tali paesi infatti non c'è nessuno che controlla né il permesso di lavoro né eventuali contratti di lavoro.
In altre parole chiedo di non inserire questa possibilità direttamente nella direttiva ma di sfruttare il margine di manovra offerto dalla direttiva stessa per ricercare una soluzione al problema tenendo conto anche dell'aspetto da me illustrato.
Signor Presidente, signora Vicepresidente, onorevoli colleghi, la sicurezza sulle strade sta a cuore a tutti noi.
A fronte dell'aumento continuo del traffico sulle strade d'Europa mi preme porre l'accento sul maggiore livello possibile di sicurezza per i veicoli, ma anche sulle considerazioni ambientali.
Tuttavia, e lo sottolineo con grande fermezza, è necessario che la direttiva , per non restare lettera morta, sia anche attuata dagli Stati membri, e corredata di relative sanzioni.
Anche la migliore delle direttive non si traduce in risultati concreti se non prevede un sistema di sanzioni in caso di violazione o inadempienza.
Sono pertanto favorevole agli emendamenti che prevedono punizioni per gli inadempienti, poiché l'utilizzo di veicoli che di fatto rappresentano una fonte di rischio e una potenziale minaccia per le persone deve essere perseguito in modo appropriato e professionale nonché con la debita cura.
In ogni caso occorre vietare comportamenti superficiali in quanto la direttiva ha come oggetto veicoli commerciali pesanti destinati non solo al trasporto di merci ma anche di persone.
Rimaniamo sempre profondamente scossi quando sentiamo di incidenti gravi causati da difetti puramente tecnici.
In considerazione di ciò mi rallegro per il fatto che questa relazione di per sé non sia controversa e che il Parlamento ancora una volta si sia fatto forza motrice del dibattito sulla sicurezza dei trasporti e sulla sicurezza stradale in Europa.
Voglio dunque ringraziare sentitamente tutti quanti si occupano dell'argomento in sede di commissione, nell'Esecutivo e al Consiglio.
Signor Presidente, signora Commissario De Palacio, la proposta della Commissione, presentata già nel 1998, dovrebbe essere sostituita dalla diretta sui controlli tecnici su strada dei veicoli commerciali.
La proposta prevede l'adozione di controlli a sorpresa, perché il veicolo deve essere in perfette condizioni tecniche anche tra un controllo e l'altro.
Questi controlli a sorpresa possono essere effettuati su strada, nei porti e nelle aree di parcheggio per i veicoli commerciali.
Si tratta, quindi, di migliorare la sicurezza sulle strade dell'Unione europea, il che è estremamente importante.
I danni causati dagli incidenti in cui sono coinvolti anche i camion, sono spesso ingenti e le condizioni tecniche delle autovetture variano sensibilmente da un paese europeo all'altro. Ecco perché il rispetto incondizionato dei regolamenti europei dovrebbe rappresentare un vantaggio per tutti gli automobilisti.
Nell'UE uno dei problemi più scottanti è rappresentato dalle pessime condizioni tecniche dei camion provenienti dai paesi dell'Europa orientale.
Proprio questo è il problema che si dovrebbe affrontare con estrema decisione.
Provenendo dalla Carelia orientale, so bene che se si riuscisse a far riparare i fari o i freni ai camion provenienti da tali paesi, sarebbe già un grande risultato.
La posizione comune del Consiglio contribuisce a migliorare sensibilmente la sicurezza stradale e, quindi, la direttiva dovrebbe entrare in vigore il più presto possibile.
In merito alle pene per le violazioni, desidero sottolineare che la multa non dovrebbe, per nessun motivo, colpire il paese membro, ma il conducente o il vettore.
Nonostante l'educazione rappresenti uno strumento valido, purtroppo solo attraverso le multe è possibile raggiungere l'efficacia desiderata.
La sicurezza stradale è un tema serio.
È ancora viva in me la tragedia verificatasi alcune settimane fa a Helsinki; un bambino è morto ucciso da una ruota staccatasi da un camion.
Quando si tratta della salvaguardia della vita umana, non possiamo mai essere sufficientemente responsabili.
Signor Presidente, onorevoli deputati, ringrazio nuovamente il relatore, onorevole Piecyk, e la commissione parlamentare competente per il lavoro svolto. Il relatore ha certamente ragione quando dice che il titolo è molto lungo.
È più semplice parlare di controllo sui camion visto che in fondo di questo si tratta.
Forse ai nostri atti legislativi dovremmo dare non soltanto il titolo tecnico ma dovremmo apporre, fra parentesi, anche un titolo più colloquiale o più facilmente comprensibile per i nostri concittadini. Intendo trasmettere questa osservazione ai servizi della Commissione per tenerne conto in futuro.
Comunque la proposta riguarda i controlli tecnici su strada di veicoli commerciali, sia veicoli passeggeri che di trasporto merci, e si prefigge il miglioramento della sicurezza nonché della protezione dell'ambiente nel trasporto stradale della Comunità.
L'obiettivo è senza dubbio di creare una struttura per il controllo della qualità della manutenzione dei veicoli commerciali circolanti sul territorio comunitario e di scoraggiare gli operatori e i vari responsabili che tentano di trarre vantaggi competitivi dalla circolazione di veicoli la cui manutenzione è inadeguata.
La proposta esige che gli Stati membri integrino il controllo tecnico annuale con controlli casuali in proporzione al parco veicoli commerciali circolante annualmente sulle loro strade.
Tali controlli casuali possono essere effettuati su strada, nei porti e in altri luoghi di sosta dei veicoli oppure, più frequentemente per i veicoli del servizio pubblico nei locali dei vettori.
Di fatto, già molti Stati membri applicano questo tipo di controlli, i cosiddetti "controlli su strada" , nel modo previsto dalla direttiva e cioè effettuando controlli in certo modo casuali.
Forse è il modo migliore per effettuare un vero controllo dello stato dei veicoli che circolano sulla nostra rete viaria.
La Commissione è consapevole del fatto che il Parlamento è preoccupato perché la proposta potrebbe essere fonte di discriminazioni nei confronti di vettori particolari, o di camion di determinati paesi o di certe marche di veicoli, e che lo scopo della raccomandazione principale del relatore, come condizione di applicazione della direttiva, è l'armonizzazione delle sanzioni comminate dagli Stati membri ai vettori.
Condividiamo questa preoccupazione, ma riteniamo che l'emendamento n.
2 sia troppo radicale e pertanto accogliamo l'emendamento n. 3 che rispecchia lo spirito da tutti ricercato conferendo, nello stesso tempo, la sufficiente flessibilità.
Accogliamo anche l'emendamento n. 1 e a questo proposito mi riferisco alle dichiarazione dell'onorevole Bouwman.
Effettivamente, ci preoccupa enormemente il fatto che sulle strade dell'Unione stiano circolando veicoli con autisti di paesi terzi, in particolare di paesi candidati all'adesione, che non sono in possesso di contratti di lavoro conformi alle norme comunitarie - di nessun Stato membro dell'Unione - ma che semplicemente sottostanno alle disposizioni di paesi terzi, spesso paesi candidati all'adesione, e talvolta forse nemmeno a quelle perché in quei paesi terzi non esistono controlli simili.
Pertanto, ho scritto a tutti i Ministri dei trasporti dei quindici paesi dell'Unione per innescare una discussione su questo punto e anche per chiedere un rapporto sulla situazione constatata nei rispettivi paesi su casi del genere nonché per sapere quali proposte positive sono in grado di presentare per consentirci di trovare una soluzione al problema che ci preoccupa molto e che può avere conseguenze negative sulla sicurezza stradale, aspetto che ci deve preoccupare in prima istanza, e sulla concorrenza leale, altro aspetto cui la Commissione tiene molto.
Pertanto, spero che potremo trattare questi punti nel prossimo Consiglio dei trasporti alla fine di questo mese, nonché, come ha detto l'onorevole Watts, tutti gli aspetti relativi alla sicurezza stradale in generale perché la Presidenza portoghese l'ha inserita come una delle questioni chiave della sua Presidenza.
Sebbene in questi ultimi anni siano stati compiuti notevoli progressi credo che resti ancora molto da fare, poiché i 42.000 - 43.000 cittadini europei che muoiono sulle strade sono troppi e occorre quindi impegnarsi di più.
Il problema degli autisti dei paesi terzi, sul quale spero di ottenere una risposta prima della fine del mese, sarà comunque trattato nell'ambito del Consiglio.
A seguito delle domande che abbiamo posto e di alcune iniziative intraprese, sarò in grado di fornire delle risposte in sede di seduta plenaria oppure in sede di commissione parlamentare. In caso contrario spero comunque che a breve saremo in grado di presentarvi una proposta concreta che consenta di lottare in modo effettivo e reale contro questo tipo di abusi.
Desidero reiterare i miei ringraziamenti e sottolineare la qualità del lavoro realizzato, non solo dal relatore ma anche dalla commissione competente.
La discussione è chiusa.
La votazione si svolgerà domani, alle 12.00.
Chiusura della sessione
Dichiaro interrotta la sessione 1999-2000 del Parlamento europeo.
(La seduta termina alle 22.41)
Apertura della sessione annuale
Dichiaro aperta la sessione 2000-2001 del Parlamento europeo.
Ordine del giorno
). (FR) Signor Presidente, il secondo punto all'ordine del giorno di questa mattina è la raccomandazione per la seconda lettura sui prodotti di cacao e di cioccolato, della quale sono relatore.
Per puro caso, alle 20.30 di ieri sera, ho scoperto che la votazione si sarebbe tenuta oggi a mezzogiorno, mentre invece inizialmente era prevista, mi sembra, per domani a mezzogiorno.
Sono stato dunque preso completamente alla sprovvista, visto che non ho avuto neanche modo di preparare la lista di voto e di verificare se ci sarebbero state richieste di votazione per appello nominale.
Come me sapete che l'argomento è ancora abbastanza controverso e al centro dell'attenzione dei mezzi di comunicazione.
Sono membro di questo Parlamento ormai da 10 anni e, quando ero relatore, sono sempre stato avvertito dell'eventuale modifica della sequenza delle votazioni.
Io vorrei che questa votazione si tenesse domani.
A me personalmente farebbe comodo, senza danneggiare credo nessuno, trattandosi di una votazione relativamente breve.
Signor Presidente, non abbiamo nulla da obiettare al rinvio della votazione.
Chiediamo però che anche tutte le altre votazioni previste, in particolare quelle relative al Vertice di Lisbona, si svolgano domani.
A questa condizione non abbiamo nulla in contrario.
I servizi competenti mi informano che domani abbiamo una lista di voto piuttosto lunga.
Signor Presidente, alla stessa stregua dell'onorevole Lannoye, anch'io ho saputo solo ieri sera tardi che anche la votazione sulla mia relazione in seconda lettura era prevista per le 12.00 di oggi.
I gruppi mi hanno chiesto urgentemente di insistere con lei affinché posticipi la votazione a domani, invece di tenerla oggi alle 12.00, poiché i gruppi politici non hanno avuto modo di richiedere votazioni nominali o per parti separate.
È stata una grande sorpresa per tutti scoprire che il voto era stato previsto per le 12.00 di oggi.
Pertanto a nome mio e di molti altri le chiedo di posticipare a domani la votazione.
Onorevole Blokland, i funzionari dei servizi competenti mi dicono che, automaticamente, la sua relazione sarà votata domani.
Ora, chiedo all'Assemblea se è d'accordo sul posticipare a domani la votazione sulla relazione Lannoye.
Se siamo d'accordo, resta così convenuto.
Programma legislativo annuale (proseguimento)
L'ordine del giorno reca il seguito della discussione sul programma legislativo annuale della Commissione europea per l'anno 2000.
Signor Presidente, signor Presidente della Commissione, onorevoli colleghi, per i cittadini e le cittadine europee alla ricerca dell'Europa il principale punto di riferimento è Bruxelles e, in particolare, la Commissione europea.
In quanto parlamentare la cosa non mi entusiasma ma, almeno per il momento, non posso che prenderne atto.
Ciò significa comunque anche che alla Commissione spetta un compito estremamente impegnativo e che, pertanto, deve mettersi subito all'opera.
Tenendo conto di tali responsabilità, signor Presidente della Commissione, nel suo ultimo discorso pronunciato in quest'Aula, lei ha proposto di concentrarsi maggiormente sui compiti fondamentali.
Ciò può essere anche inteso come un invito all'applicazione e attuazione del principio di sussidiarietà.
A tale proposito va ribadito chiaramente che ciò non significa delegare ad altri compiti che per la Commissione risultano troppo ardui o troppo complessi.
Va anche ribadito, signor Presidente della Commissione, che occorre adottare fin da ora i criteri summenzionati e mettersi all'opera immediatamente.
Non possiamo attendere la pubblicazione di un Libro bianco, visto che fin da ora molte delle proposte allo studio della Commissione andrebbero riviste alla luce di tali considerazioni mentre altre devono essere attuate in tempi più brevi e con maggiore chiarezza.
Ciò che contraddistingue i socialdemocratici rispetto ad altri gruppi politici presenti in questo Parlamento non sono tanto la proliferazione delle funzioni o la quantità di proposte che dovrebbero essere presentate, quanto, ovviamente, l'orientamento adottato.
Vogliamo rafforzare in modo chiaro e inequivocabile il ruolo internazionale dell'Europa e aumentare la competitività.
Dobbiamo soprattutto impegnarci a dare un'impronta maggiormente sociale all'Europa, a dare vita all'Europa delle pari opportunità, elevando al tempo stesso la sicurezza e la qualità della vita in Europa.
Ciò non significa, tuttavia aumentare la burocratizzazione o la centralizzazione dell'Europa.
Non è questo il nostro modello di Europa!
Se questo è l'obiettivo che anche lei si è posto, signor Presidente della Commissione, siamo pienamente concordi.
Passo ora ad esaminare un altro punto. A nome della Commissione lei ha sottoposto al Parlamento un lungo elenco di proponimenti.
Da parte nostra abbiamo deciso di rispondere con una risoluzione che forse non è altrettanto lunga ma che contiene una serie di proposte e, in parte, anche di controproposte.
Questo scambio di elenchi non è la forma ottimale di dialogo.
In futuro, quindi, dovremmo pensare a soluzioni migliori.
Nel suo prossimo programma, signor Presidente della Commissione, la prego di inserire e illustrare una valutazione dei successi ed anche degli insuccessi ottenuti, che consenta di verificare in che misura gli obiettivi che lei si è proposto sono stati conseguiti e in che modo il dialogo fra Parlamento e Commissione può essere migliorato, rendendolo il più possibile efficace e costruttivo.
Mi pare un modo di procedere molto più ragionevole di quello adottato anche questa settimana, sperando che sia l'ultima volta!
Signor Presidente della Commissione, vorrei tornare ancora una volta su quello che lei ha definito un "anno di svolta".
A noi tutti spetta il compito di seguire i dibattiti sull'Europa che si svolgono nei vari Stati europei e non soltanto nel proprio paese.
Ciò che ho notato più volte con viva preoccupazione è che nel nostro dibattito non siamo riusciti a convincere i cittadini della necessità di questa Europa e, soprattutto, non siamo riusciti a far comprendere loro che l'unica nostra chance di poter influire sulla globalizzazione risiede in un'Europa forte; un'Europa forte non deve regolamentare tutto bensì gli ambiti a valore aggiunto europeo.
Non si tratta di contrastare la globalizzazione, cosa che comunque non riusciremmo a fare.
Si può soltanto orientarla in base ai nostri valori e alla diversità che ci contraddistingue.
A tal fine dobbiamo però riuscire nell'intento comune di cui ha parlato anche lei, signor Presidente, ossia quello di migliorare sensibilmente l'aspetto della comunicazione.
La Commissione si accinge ad elaborare una strategia di comunicazione per l'ampliamento dell'Unione europea.
La vera e propria svolta, signor Presidente della Commissione, sarà possibile soltanto a condizione di riuscire a riflettere insieme sui possibili modi per convincere i cittadini della necessità di ogni singolo progetto, di ogni singolo progetto legislativo.
Se non saremo in grado di migliorare le nostre tecniche di comunicazione non riusciremo a raggiungere neppure il nostro obiettivo comune, ossia quello di una maggiore partecipazione al voto alle prossime elezioni europee.
Sarebbe un vero peccato, non soltanto per noi parlamentari europei, che forse non occuperemo più questo posto, ma soprattutto per l'Europa!
Signor Presidente, il mio gruppo accoglie con favore il programma legislativo annuale, ma desideriamo manifestare alcune preoccupazioni circa la procedura.

Mi sono ritrovata a dover seguire questa procedura in qualità di quasi neodeputata di questo Parlamento e con mia somma sorpresa mi sono trovata di fronte alle varie proposte di risoluzione dei gruppi politici, tutte molto simili ad una lista della spesa, di lunghezza e contenuto diversi, anzi, per continuare con la metafora, direi addirittura che se dovessimo preparare un pasto sulla base di queste liste della spesa il lavoro sarebbe lungo e il risultato alquanto indigesto.
Mi rendo conto che fa parte della tradizione produrre ligiamente tali liste.
Ora, non mi reputo particolarmente radicale né rivoluzionaria, ma i miei colleghi hanno ritenuto che a questo processo manchi qualcosa, soprattutto in un momento in cui stiamo cercando di riavvicinare l'Europa ai suoi cittadini e vogliamo che capiscano che cosa facciamo qui.
Si è parlato in lungo e in largo di concentrarsi sulle attività fondamentali e di migliorare la qualità piuttosto che la quantità della legislazione europea.
Tutto ciò è alquanto inconciliabile con liste infinite.
Tenendo a mente tutte queste considerazioni abbiamo elaborato una risoluzione di una pagina che evidenzia i settori chiave.
Tuttavia ciò non è stato ripreso nella risoluzione di compromesso, quindi è nostro desiderio mettere dei paletti per indicare chiaramente come secondo noi dovrebbe svolgersi in futuro l'intero processo.
Trattandosi di un processo molto importante e di un momento cruciale nel ciclo legislativo, e per consentire a Commissione e Parlamento di affrontarlo in modo costruttivo, suggeriamo di combinare la dichiarazione annuale sullo stato dell'Unione con una risoluzione del Parlamento sulle principali priorità politiche e poi procedere al dibattito più particolareggiato nelle commissioni.
In questo modo eviteremmo l'approccio del tipo "lista della spesa" e attribuiremmo al processo una maggiore valenza politica, consentendo al Parlamento di partecipare pienamente, non soltanto barattando liste della spesa.
È proprio per accordare a questa procedura un'importanza e una finalità più alte che il gruppo del partito europeo dei liberali democratici e riformatori non intende firmare la lista di otto pagine presentata, non già perché non ne condividiamo il contenuto, ma perché pensiamo che si corra il rischio di trasformarla in un rito annuale privo di sostanza e di significato.
Quello che noi vorremmo è catturare l'immaginazione dei cittadini europei.
Signor Presidente, non ribadirò la critica globale che abbiamo pronunciato durante la precedente seduta del Parlamento in merito agli orientamenti di lavoro della Commissione europea.
Il programma presentato al nostro esame quest'anno è abbondante, questo è il meno che si possa dire.
Il programma contiene aspetti positivi e meno positivi.
Vorrei attirare l'attenzione su un capitolo che mi sembra un po'lacunoso, ossia quello della politica sociale.
Se nel corso del quinquennio trascorso ci fossero stati progressi significativi non sarebbe tanto grave, ma non è stato così.
Per quanto attiene alla politica sociale, la Commissione e il Parlamento hanno la possibilità di promuovere molte cose.
Nel contesto del Capitolo I e del Titolo 11 del Trattato, penso nella fattispecie ai problemi relativi alle condizioni di lavoro e al miglioramento dell'ambiente di lavoro.
Per quanto attiene in particolare alla salute e alla sicurezza dei lavoratori, oggi ci muoviamo nell'ambito di una direttiva risalente al 1989.
Secondo me, e anche secondo il mio gruppo, occorre rivederla, anche alla luce di un importante studio pubblicato nel '97 dalla Fondazione di Dublino, che dimostra un degrado generale delle condizioni di lavoro in alcuni importanti settori.
Vale la pena di rifletterci e auspico che la Commissione affronti seriamente l'argomento e proceda a una valutazione delle modifiche necessarie nella direttiva, al fine di migliorare la situazione.
Mi fermo qui quanto al merito, per passare ora a esaminare un po'la procedura legata al programma legislativo, ossia la presentazione del programma e la sua realizzazione.
In merito desidero formulare due risolute domande da parte del gruppo dei Verdi; avrei auspicato che il Parlamento le facesse proprie, per oggi mi accontento di formulare domande risolute.
In primo luogo, dal momento che è stata adottata una risoluzione del Parlamento europeo nel quadro di una sua iniziativa, mi sembrerebbe democratico che la Commissione le desse seriamente seguito entro tempi ragionevoli.
Per esempio, nel settore dell'ambiente disponiamo di un Libro bianco sulla responsabilità civile in materia ambientale.
Si tratta di un notevole progresso, ricordo però che il Libro bianco in questione deriva da una risoluzione del Parlamento del 1994, risalente dunque a sei anni orsono.
Dopo il Libro bianco occorrerà probabilmente attendere un bel po'per avere una direttiva.
Da ciò si vede che la procedura è molto lenta e per giustificare questa lentezza mi pare importante avere una relazione.
Secondo elemento: quando si annuncia una proposta legislativa nell'ambito di un programma legislativo e non viene realizzata nell'esercizio corrente, bisognerebbe conoscerne il motivo.
Faccio un esempio: oggi si annuncia una proposta di direttiva sui rifiuti elettrici ed elettronici.
Si tratta di una proposta presentata più volte, ma non è mai stata depositata.
Sappiamo che ciò avviene su pressioni del governo americano che minaccia di intraprendere un'azione in seno alla OMC, ma sarebbe opportuno, equo, democratico e trasparente che la Commissione ci spiegasse cosa sta avvenendo dietro le quinte e perché esita a presentare la direttiva.
Mi permetta, Presidente Prodi, di esplicitare apprensione ed allarme per l'impostazione data al programma per il 2000, da lei definito anno di svolta, e non solo per la carenza di proposte veramente innovative.
No, a preoccuparci è l'impostazione programmatica, semi-ideologica di questo piano di lavoro, la sua adozione subordinata e acritica del modello statunitense, di quel modello di sviluppo asociale e drogato che turba i sonni di personaggi al di sopra di ogni sospetto, come il presidente della Federal Reserve Alan Greenspan.
La sua è un'impostazione priva di una visione autonoma - non certo antitetica - dell'Europa di oggi e di domani, impervia se non cieca davanti a elementi che stanno risvegliando la coscienza di tanti suoi colleghi europei: eventi epocali, come Seattle, che lei vuole rilanciare ad ogni costo, o i ripetuti arroganti veti di Washington ai candidati al Fondo monetario, caduti solo nelle ultime ore per via dell'insistenza europea sul nome di Horst Köhler.
Di fronte al rullo compressore statunitense lei s'impegna ad attenuare al massimo, ad eliminare i conflitti transatlantici, in nome di un ipotetico partenariato tra la superpotenza planetaria e l'impotenza programmata che affligge l'Europa, grazie anche all'opera incessante di lobby come la RT.
Non ho il tempo di soffermarmi su altri aspetti elusivi e moderati, troppo moderati del suo programma: ambiente, salute, giustizia, trasporti, sicurezza, e poi l'ampliamento precipitoso dell'Unione, che ha provocato le critiche del suo predecessore Jacques Delors, lo sviluppo dell'economia on line, che è una delle tante panacee per la disoccupazione, o la difesa dei consumatori cittadini e non dei cittadini consumatori.
Presidente Prodi, mi permetta un suggerimento amichevole.
Non stiamo vivendo nel migliore dei mondi possibili: nuvole minacciose a stelle e strisce incombono sui cieli d'Europa, nelle immortali parole di Charles De Gaulle al generale Leclerc che aveva appena liberato questa bella città di Strasburgo.
Monsieur Prodi, préparez votre défense, c'est la défense de l'Europe.
Signor Presidente, sono favorevole all'impronta generale delle proposte rese pubbliche dalla Commissione nel contesto del programma legislativo annuale per il 2000.
Le questioni più importanti trattate quest'anno verteranno sulla riforma delle procedure decisionali dell'Unione affinché l'ampliamento possa avvenire in modo semplificato e strutturato.
Sono a favore dell'ampliamento dell'Unione, ma tale processo non potrà aver luogo fintanto che le Istituzioni europee, inclusi la Commissione, il Consiglio e ovviamente il Parlamento non avranno riformato il proprio processo decisionale interno.
In questo Parlamento rappresento la circoscrizione di Connaught Ulster, in Irlanda, una regione periferica dell'Unione e sono un fermo sostenitore della rappresentanza reale e concreta dei piccoli Stati membri nelle strutture dell'Unione.
Attualmente i cinque più grandi Stati membri hanno due membri nella Commissione europea e i piccoli Stati membri ne hanno uno ciascuno.
A prescindere dalla riforma, è vitale mantenere il diritto dei piccoli Stati membri a nominare il proprio Commissario.
È fuor di dubbio che il Consiglio europeo, che rappresenta i quindici governi, dovrà riformare le proprie strutture.
Dal punto di vista irlandese sono strenuamente convinto che i governi degli Stati membri debbano avere un diritto di veto in materia di decisioni che modificano aspetti fiscali a livello dell'Unione.
Attualmente qualunque decisione in materia di politica fiscale a livello dell'Unione richiede l'unanimità degli Stati membri.
Mi pare si tratti di un diritto importante che deve rimanere prerogativa degli Stati membri nazionali.
Nel mio paese il regime fiscale è alquanto innovativo, da diversi punti di vista.
La pressione fiscale sui redditi medi e bassi è stata progressivamente ridotta e sono stati offerti notevoli incentivi fiscali per incoraggiare le imprese.
Ciò non vale per altri Stati membri.
Qualunque proposta volta a introdurre la maggioranza qualificata al Consiglio europeo in materia di giustizia e affari interni, sarebbe davvero poco saggia.
Concludendo, mi rallegro che il Presidente questa mattina abbia fatto riferimento alla pesca.
Il Presidente ha affermato che la pesca è in ritardo, che occorreranno progressi concreti nel 2002 poiché la pesca è praticata in regioni dove non esistono fonti di occupazione alternative.
Ovviamente vogliamo garantire che entro il 2002 i paesi che hanno subito in misura maggiore le conseguenze dell'introduzione della politica comune della pesca nel 1983 in futuro ricevano un quota equa e proporzionata delle risorse.
Termino dicendo che in senso generale è importante che l'Unione europea, in quanto entità economica, non rimanga indietro nella ricerca globale di opportunità nel commercio elettronico.
La Commissione deve sostenere programmi di istruzione e di formazione per garantire che le strutture delle imprese colgano le opportunità offerte da Internet e dal commercio elettronico in generale.
Stiamo vivendo una rivoluzione informatica.
Non possiamo restare a guardare mentre tali cambiamenti avvengono, dobbiamo guidare le imprese e gli istituti di formazione, di modo che le iniziative per l'informatica siano recepite da tutti i settori socioeconomici chiave della nostra società.
Signor Presidente, la Commissione di Prodi non terrà per cinque anni, perché i cittadini alla lunga non sopporteranno di vedersi dettare regolamentazioni dettagliate da Bruxelles.
È difficile prevedere chi causerà il salutare shock e quando.
Spesso le svolte storiche avvengono così: il caso ci mette lo zampino e cose che sembravano piccole, improvvisamente diventano grandi, poiché le piccole cose assurgono a simbolo di quelle fondamentali.
La contraddizione fondamentale è che l'Unione si definisce sempre più democratica mentre la democrazia nei nostri paesi diventa sempre più zoppa.
Un bel giorno gli elettori esclameranno come il bambino nella fiaba di H.C. Andersen "Gli abiti nuovi dell'imperatore" : "Ma è nudo!" .
Il mese scorso Romano Prodi ha parlato di un decentramento radicale delle attività dell'Unione.
Il programma quinquennale contiene invece un accentramento radicale nel contesto del quale nuovi settori legislativi - e sono molti - sono trasferiti dai parlamenti nazionali e regionali degli Stati membri alla Commissione Prodi a Bruxelles e in tali settori l'approvazione in sede di Consiglio passa dagli 87 voti ai 62.
Davvero orwelliano.
Sotto la bandiera del "decentramento" si accentra; sotto la bandiera della "democrazia" si allarga il deficit democratico; sotto la bandiera della "maggiore trasparenza" la Commissione propone un regolamento che renderà riservati documenti che oggi sono pubblici.
Al momento del suo insediamento Prodi aveva promesso solennemente - di fronte al nostro gruppo e di fronte a quest'Aula - una posizione radicalmente nuova in materia di trasparenza: il Parlamento avrebbe ricevuto tutti i documenti che la Commissione avrebbe trasmesso ad altri.
In tal modo, gli eletti, non sarebbero più stati gli ultimi ad essere informati.
Non sarebbe più successo di ritrovarsi nelle riunioni di commissione e di vedere che gli studenti delle rappresentanze permanenti hanno i documenti che noi non riusciamo ad ottenere.
Non avremmo più dovuto accettare che i rappresentanti dei datori di lavoro europei o il COPA degli agricoltori abbiano documenti che noi non riusciamo ad avere.
È elementare in una democrazia che il potere esecutivo sia al servizio degli elettori e degli eletti.
Nell'Unione europea il potere legislativo è trasferito al potere esecutivo.
Gli eletti sono premiati con privilegi ma i documenti di base del processo decisionale sono tenuti segreti.
Alla Conferenza dei presidenti abbiamo deciso di invitare il Mediatore e il Presidente Prodi ad un dibattito sulla trasparenza.
Spero che Romano Prodi si scuserà perché, senza che lui se ne avvedesse, i suoi servizi hanno fatto il contrario di quanto aveva promesso e ammetterà di aver dato la sua parola e di aver messo la sua firma per sancire la promessa di maggiore trasparenza.
Grazie, signor Presidente, se ci sarà qualcosa per cui ringraziarla.
Signor Presidente, costernato per la condanna dell'Austria da parte dei 14 Stati membri vorrei sollecitare in questa sede la Commissione ad estendere il proprio ambizioso programma tenendo conto del trattamento sleale al quale è stata sottoposta l'Austria.
A tale proposito ringrazio in particolare l'onorevole Poettering per le sue parole.
Il funzionamento dell'Unione europea, come è stato sottolineato in particolare anche a proposito della Conferenza intergovernativa, è un presupposto indispensabile per la riuscita del processo di unificazione europea.
Proprio tale funzionalità, tuttavia, è minacciata in misura considerevole dalla chiusura al dialogo dei 14 partner e dalla mancanza di comunicazione che ne consegue.
In questa situazione, la Commissione non può rimanere passiva.
Il suo compito deve essere quello di adoperarsi affinché venga assicurata la solidarietà sancita nei Trattati.
In questo senso la invito, signor Presidente Prodi, ad intervenire personalmente affinché si tenga un incontro fra i vertici del governo austriaco e quelli dei 14 Stati membri dell'UE per affrontare la crisi, contribuendo in tal modo alla distensione e alla normalizzazione dei rapporti.
Io stesso, nell'esercizio delle mie funzioni di parlamentare, ho inviato a tutti i Capi di governo una lettera esprimendo tale richiesta.
Signor Presidente, signor Presidente della Commissione, quando un Parlamento discute di priorità legislative, tutto diventa prioritario.
Per me le priorità principali sono: l'occupazione e pertanto la crescita economica - e la qualità della vita - nonché, di conseguenza, la difesa dell'ambiente, la sicurezza alimentare e i diritti dei consumatori.
Ora vorrei fare qualche considerazione di ordine economico e sociale.
Una delle iniziative della Commissione che merita una priorità elevata è l'iniziativa e-Europe.
Ieri abbiamo discusso del Vertice di Lisbona per il rinnovamento economico e sociale dell'Europa e ho chiesto con forza la fissazione di obiettivi di crescita comuni in modo da permetterci di procedere verso la piena occupazione.
Piena occupazione non significa assenza totale di qualsiasi forma di disoccupazione.
Esisteranno sempre la disoccupazione congiunturale, lavoratori che vogliono cambiare posto di lavoro, giovani che accedono al mercato del lavoro.
La piena occupazione sarà però ristabilita quando non ci saranno più disoccupati di lunga durata, quando ogni giovane si sarà visto offrire almeno uno stage di formazione, al più tardi sei mesi dopo essere entrato sul mercato del lavoro.
Sarebbe possibile se investissimo maggiormente in ciò che il Presidente Guterres ieri ha definito "il capitale umano", ossia l'istruzione di base e poi soprattutto la formazione permanente.
In questo contesto, l'iniziativa e-Europe arriva giusto a puntino.
In futuro i posti di lavoro avranno un contenuto informatico sempre più accentuato. Ebbene, ci mancano lavoratori qualificati in questo ambito, anche negli Stati Uniti.
Per questo motivo, il Senato americano ha aperto per un quadriennio un contingente totale di circa 500.000 visti riservati a lavoratori immigrati altamente qualificati.
Noi dobbiamo formare i nostri cervelli e tenerli in Europa.
La Commissione ha appena dimostrato in un suo documento che metà dei giovani che frequentano studi di terzo ciclo negli Stati Uniti, poi ci rimangono.
Per mantenere i nostri cervelli, e attirare i migliori, per formarne di più, dobbiamo attuare massicci investimenti nella ricerca e lo sviluppo.
I due unici paesi europei che investono una parte più consistente del loro PIL nella ricerca e lo sviluppo di quanto non facciano gli Stati Uniti, ossia la Finlandia e la Svezia, sono anche gli unici paesi europei che riescono ad essere all'altezza degli Stati Uniti in materia di tecnologie della comunicazione.
Non è forse questo l'esempio valido da seguire per gli altri europei?
A Lisbona non si dovrebbe forse sancire una sorta di criterio di convergenza tecnologica che richieda per esempio agli Stati membri di avvicinarsi entro cinque anni a un tasso di spesa per la ricerca lo sviluppo equivalente almeno al 2,5% del loro PIL, tasso che non arriva nemmeno a toccare l'attuale livello degli Stati Uniti?
In questo contesto accolgo fra l'altro con favore l'iniziativa del Commissario Philippe Busquin a favore della creazione di uno spazio europeo per la ricerca.
Condizioni di vita migliori, occupazione e qualità del lavoro resteranno intimamente legate alla nostra capacità di imprimere dinamismo alla ricerca europea.
In questa prospettiva assumono importanza determinante anche un vero e proprio brevetto europeo, lo sviluppo del capitale di rischio e il sostegno alle giovani imprese.
Il Presidente Prodi ieri sera ha ripreso la mia frase sul "deficit di avvenire in Europa".
Credo che avesse capito male quanto intendevo dire: non avevo accusato la Presidenza portoghese o la Commissione di scarsa perspicacia, ma avevo insistito sul timore del futuro che molti nostri cittadini sentono in un mondo in profonda trasformazione.
Tutti sappiamo che stiamo vivendo un cambiamento paradigmatico con l'avvento della società dell'informazione e dello sviluppo.
In un mondo però dove un miliardo e mezzo di persone vivono ancora senza elettricità, l'idea di dare accesso a tutti alla società dell'Internet non è per domani.
La più importante sfida per l'umanità consiste nell'evitare una spaccatura fra i paesi "inforicchi" e i paesi "infopoveri" evitando l'avvento di una società nella quale, secondo la felice espressione dell'amico Claude Desama, la frattura digitale sarà nuova frattura sociale.
Il programma legislativo annuale è la manifestazione più concreta del potere politico e costituzionale fondamentale della Commissione: il diritto esclusivo di iniziativa.
Tale potere deve essere sempre giustificato con rigore e spiegato con chiarezza.
Il programma di quest'anno, tuttavia, come del resto per tutti gli anni precedenti, non fornisce una giustificazione particolareggiata per ciascuna della miriade di nuove misure proposte.
Una sintesi generale di 15 pagine non si può dire che renda giustizia alle 500 iniziative citate in allegato.
Di conseguenza, in futuro, il gruppo dei liberali, democratici e riformatori insisterà per una chiara giustificazione e per un dibattito parlamentare specializzato su ciascuna delle misure annunciate nel programma di lavoro.
In particolare chiederemo il riscontro che ogni nuova proposta sia stata vagliata alla luce dei principi della sussidiarietà e della proporzionalità e chiederemo che si tengano discussioni specifiche per settore nelle commissioni parlamentari specializzate.
In altri termini, è giunto il momento di una revisione approfondita del modo un po'antiquato di concepire e mettere in discussione in futuro un documento di programmazione tanto importante.
Signor Presidente, ringrazio il Presidente della Commissione per aver pronunciato due discorsi di fronte a questa Plenaria nel giro di 24 ore.
Ieri sera, egli ha sottolineato con chiarezza che per i prossimi due o tre anni le prospettive per l'economia europea sono eccellenti e chiaramente se avremo un tasso di crescita inaspettatamente più alto del normale ciò sarà d'ausilio nello sforzo di attuazione del programma legislativo annuale in esame.
Il discorso del Presidente della Commissione di questa mattina mi suscita tre ordini di preoccupazioni.
Innanzi tutto la sussidiarità, rispetto alla quale il nostro gruppo è fermamente convinto, come hanno appena sostenuto i liberali, che sarà necessario vagliare ogni singola proposta presentata per dimostrare se essa è o meno nell'interesse dell'Europa.
Occorre fare in modo che il principio della sussidiarietà venga rispettato: deve essere chiaro che non vi sarà intervento legislativo laddove esso non è necessario.
La seconda preoccupazione riguarda i bilanci.
A fronte di un tasso di crescita più elevato rispetto alle prospettive finanziare, che presumono una crescita del 2,5 percento, possiamo procedere a misure di bilancio leggermente diverse che altrimenti non avremmo adottato.
A nome del mio gruppo vorrei invitare la Commissione alla cautela per quanto riguarda lo spostamento, in questa fase, della spesa agricola dalla categoria 1 alla categoria 4.
In Gran Bretagna in particolare, il settore agricolo versa in condizioni disperate e si aspetta che alcuni comparti vengano soccorsi: trasferire i fondi destinati all'agricoltura da una parte all'altra del bilancio in questa fase equivarrebbe a lanciare un messaggio sbagliato.
Da ultimo si impone cautela anche per quanto riguarda l'informazione, e cioè proprio l'aspetto che ha complicato le relazioni tra il nostro Parlamento e la Commissione precedente: ai sensi del Trattato il Parlamento ha accesso e diritto di accesso, in linea di principio, a tutte le informazioni.
Si direbbe quasi che il nostro accordo quadro stia incappando in qualche difficoltà.
Sottolineo dunque che se vogliamo che la Commissione e il Parlamento collaborino dobbiamo escogitare una soluzione nel più breve tempo possibile e non limitare l'accesso a documenti che sono disponibili al pubblico.
Come l'onorevole Bonde ha giustamente sottolineato dovremmo avere un'Unione europea nella quale le informazioni passano liberamente dalla burocrazia a tutti i cittadini.
Signor Presidente della Commissione, all'atto del suo insediamento lei ha affermato che la Commissione si sarebbe caratterizzata per la sua trasparenza.
Molti altri l'anno ribadito oggi in questa sede.
Eppure, qual è la situazione ora?
Perché le conferenze stampa della Commissione non vengono più trasmesse in diretta via satellite, permettendo all'Europa intera di ascoltarle?
Spero che Prodi mi stia ascoltando.
Presidente Prodi, per quanto concerne la sua lettera alla Presidente Fontaine sul Mediatore europeo, ritiene lei che il Mediatore sia vincolato a un principio di leale cooperazione fra le Istituzioni?
In caso affermativo, qual è la base giuridica di questo principio? E, a suo avviso, esso può prevalere sul diritto del Mediatore di esprimersi liberamente presso gli organi di stampa?
Desidero inoltre fare la seguente precisazione in merito alla lettera che lei ha inviato al Wall Street Journal, in cui allude a un seminario sulla trasparenza, tenuto lo scorso aprile, come prova del fatto che il regolamento è stato preparato in un clima di trasparenza.
In realtà, quel seminario è stato organizzato dalla European Federation of Journalists e, fra gli altri, dai deputati Lööw, Thors, Hautala e altri, ma la proposta discussa in quell'occasione non ha nulla a che vedere con quella in esame ora. Che, anzi, è stata preparata in un clima di grande segretezza.
Ma soprattutto, Presidente Prodi, il punto è stabilire se il principio della leale cooperazione vada anteposto al principio della libertà d'espressione.
Su che cosa si basa un principio che le permetterebbe di limitare la libertà di espressione, e di imporre questa limitazione al Mediatore europeo?
Signor Presidente, in una relazione ambiziosa e complessa come quella che lei ha presentato, mi soffermerò solo su alcuni punti.
Primo: l'attenzione nuova che lei ha dimostrato per l'area del Mediterraneo non può che vedermi soddisfatto, sia come contributo dell'Unione europea al processo di pace in Medio Oriente che come recupero e ampliamento di legami storici e politici che uniscono i paesi del sud dell'Europa.
Riteniamo che, con i processi geopolitici in atto, la frontiera del Mediterraneo abbia la stessa valenza dell'ampliamento a est, su cui stanno lavorando sia il Parlamento sia la Commissione.
Secondo: il mercato interno.
Lavorando nel Parlamento europeo riteniamo indispensabile un'armonizzazione della normativa esistente in materia di diritto civile.
Probabilmente, si dovrebbe cominciare anche a lavorare sull'area del diritto amministrativo.
Inoltre, avvertiamo ogni giorno di più la necessità di un diritto comune coordinato tra le fonti.
Terzo: gli atti preparatori.
Non posso che associarmi alle richieste di limitarne l'uso, presentate a più riprese e da più parti nel Parlamento europeo.
Malgrado abbiano il grande merito di approfondire il dibattito, libri verdi, libri bianchi e comunicazioni hanno anche un effetto collaterale complesso e difficile, perché dilazionano l'intervento legislativo il più delle volte in materie per le quali la tempestività è assolutamente necessaria.
Ultimo punto: dalla lettura del programma della Commissione mi è sembrato che si trascurassero due settori che necessitano di particolare attenzione da parte delle Istituzioni europee, soprattutto alla luce dei sempre maggiori sviluppi del commercio elettronico.
Ritengo che la Commissione dovrebbe presentare proposte in materia di risoluzione extragiudiziale dei conflitti sui contratti definiti on line e di modifica della direttiva relativa ai contratti a distanza. Questo per una sempre maggiore tutela del consumatore.
Signor Presidente, per quanto attiene alla pesca non intendo addentrarmi in dettagli sulle proposte legislative avanzate dalla Commissione.
Vorrei invece ottenere dalla Commissione un chiaro impegno alla ricerca di una soluzione che consenta di recepire nella normativa comunitaria, e in tempi rapidi, le raccomandazioni delle organizzazioni regionali e internazionali nel settore della pesca.
Già nella precedente tornata, signor Presidente, abbiamo avuto modo, prendendo spunto dalla relazione Gallagher sulle raccomandazioni formulate dalla Commissione internazionale per la conservazione dei tonnidi dell'Atlantico in merito al tonno rosso nel Mediterraneo, di discutere la questione dei ritardi della Commissione, che si stanno tramutando in un problema gravissimo; nonostante le raccomandazioni diverranno vincolanti entro un certo termine, la loro assenza dal diritto comunitario favorisce l'inadempienza delle regole da parte delle flotte e può tradursi nell'apertura di procedimenti d'infrazione a carico dell'Unione europea.
Il ritardi nelle operazioni di recepimento rappresentano un cronico problema della Commissione.
Per esempio, attendiamo sin dal 1996 la trasposizione nella normativa comunitaria del divieto di sbarchi da parte di Honduras e Belize; o ancora, attendiamo sin dal 1998 i controlli sullo sforzo di pesca nelle acque comunitarie per quanto concerne il tonno alalonga.
La Commissione denuncia gli Stati membri un giorno sì e l'altro pure per mancato recepimento nell'ordinamento nazionale di decisioni o direttive della Commissione, quando poi quest'ultima fa esattamente lo stesso in ambito internazionale.
È evidente che la proposta presentata dalla Commissione sulla comunicazione per la riforma delle organizzazioni internazionali, in nome di una maggiore celerità, mira a escludere dal processo legislativo sia il Parlamento, sia il Consiglio.
La nostra Assemblea nutre seri dubbi sul fatto che sia questo il modo migliore per risolvere il problema.
Mi attendo che il Presidente Prodi assuma ora un impegno: quello di risolvere questo problema una volta per tutte, nonché di garantire che, in ogni caso, il Parlamento sarà sempre coinvolto nel processo legislativo per l'integrazione nella normativa comunitaria delle raccomandazioni formulate dalle organizzazioni internazionali della pesca.
Signor Presidente, ieri, dopo l'intervento del Presidente in carica del Consiglio che aveva delineato un panorama piuttosto ottimista delle prospettive di sviluppo dell'Unione, il Presidente della Commissione, Prodi, ha avuto l'accortezza di segnalare che la fase di sviluppo economico attraversata ora presenta un grave limite: quello di accompagnarsi a un aumento dell'emarginazione sociale all'interno della Comunità europea.
È questo un fenomeno al quale ha appena alluso l'onorevole Schulz, a nome del gruppo del partito del socialismo europeo, perché il rischio con il quale ci scontriamo ora è che, in conseguenza della liberalizzazione dell'economia comunitaria nel quadro della globalizzazione dell'economia mondiale, si venga a instaurare una situazione di maggiori disparità sociali con la scomparsa del modello sociale europeo, del quale andiamo tanto orgogliosi.
Signor Presidente, la precedente Commissione aveva fatto proprio lo slogan "fare meno per fare meglio", in contrapposizione al presunto attivismo della Commissione Delors.
Come ben sappiamo, non è un problema di quantità ma di qualità, aspetto cui hanno alluso tanto l'onorevole Schulz, quanto l'onorevole Swoboda, intervenendo a nome del gruppo del partito del socialismo europeo.
Il problema è capire dove stia andando questa Commissione.
Mi auguro che l'attuale Commissione, la Commissione Prodi, non sia la Commissione che fa meno per far meglio, ma la Commissione che faccia quello che c'è da fare.
Se la Commissione Delors ci ha condotti dall'Atto unico al Trattato sull'Unione e a un grande ampliamento della Comunità europea, mi auguro che la Commissione Prodi si riveli la Commissione dell'Europa sociale, la Commissione che garantisca che allo sviluppo economico non si accompagnino le disparità sociali, ma piuttosto il progresso sociale.
Per ciò fare, mi auguro che la Commissione tenga conto dei punti di vista espressi in seno al Parlamento europeo.
Come il Presidente della Commissione sa, l'attuale Trattato sull'Unione stabilisce una sorta di vincolo fra il Parlamento europeo e la Commissione, secondo il quale, sebbene l'iniziativa legislativa rappresenti una prerogativa della Commissione, quest'ultima deve tener conto delle posizioni del Parlamento per portare a termine l'evoluzione legislativa.
In tale contesto, desidero fare riferimento alla questione della codifica del diritto comunitario.
Allo stato attuale, il diritto comunitario equivale a una selva impenetrabile, del tutto incomprensibile per i cittadini comunitari, persino per quanti sono giuristi di professione.
Il diritto comunitario si è sinora sviluppato sulla base di una casistica simile a quella dei legislatori medievali, e il risultato di ciò è che non esiste alcuna sistematicità per quanto riguarda gli aspetti connessi al diritto civile, alla concorrenza, alla tutela dei consumatori, alla proprietà intellettuale.
Infine, signor Presidente, desidero ricordare un testo cui si fa menzione nella comunicazione della Commissione.
Si tratta del paragrafo 2.3, relativo allo statuto delle regioni ultraperiferiche che dovrà essere messo a punto dalla Commissione.
Proprio oggi la Commissione deve pronunciarsi sul primo documento in materia, e spero che lo farà tenendo in considerazione le esigenze di queste regioni ultraperiferiche della Comunità.
Signor Presidente, il Presidente della Commissione non si sorprenderà sentendomi parlare di mercato interno.
Tuttavia, per non ripetere cose già dette - e in particolare, per non ripetere le osservazioni del mio collega Fiori, che condivido - mi concentrerò piuttosto su un altro aspetto della discussione, ossia sulla riforma della Commissione.
Che cosa ha a che vedere la riforma della Commissione con il mercato interno?
Molto.
Signor Presidente della Commissione, leggendo il suo Libro bianco sulla riforma della Commissione si nota chiaramente che il filo conduttore, l'impostazione stessa di questa riforma, è qualcosa di poco incisivo che il nostro Parlamento non può accettare.
Il filo conduttore è rappresentato sostanzialmente dalla protezione degli interessi finanziari della Comunità.
Naturalmente si tratta di una preoccupazione condivisa da tutti noi, ma essa costituisce soltanto un punto di partenza.
Su quella base, infatti, la Commissione deve mettersi al lavoro per rispettare gli obblighi che il Trattato le attribuisce.
Mi permetta di farle un esempio, dal momento che con il tempo di parola a mia disposizione non ho margine sufficiente per sviscerare il concetto.
Si pensi alla riforma proposta in materia di procedimenti di infrazione.
In che cosa consiste?
Molto semplicemente, si tratta di amministrare le risorse disponibili a ogni singolo livello, anziché dare seguito alle richieste di questo Parlamento per la creazione di un autentico diritto processuale amministrativo, a tutela della certezza del diritto necessaria agli occhi del cittadino europeo, ossia agli occhi di chi può chiedere l'apertura di tale procedimento d'infrazione.
Viene semplicemente detto che un simile diritto processuale amministrativo non verrà creato, ma che si avrà invece cura di selezionare le richieste pervenute.
E come?
Nel solito modo in questi casi, ossia con totale arbitrarietà.
Dal punto di vista di questa Assemblea, questo genere di derive non è ammissibile.

Ci rendiamo conto della necessità di riformare la Commissione, condividiamo gli obiettivi di tale riforma, ma non certo al prezzo di gettare al vento, in nome di un interesse legittimo che tutti condividiamo - quale è la protezione degli interessi finanziari della Comunità -, il grande slancio da imprimere alla costruzione europea, uno slancio che è anzitutto la Commissione a dover imprimere, in ossequio al disposto del Trattato.
La ringrazio, signor Presidente Prodi per la sua presentazione e per il documento e congratulazioni per aver utilizzato Internet per il grande pubblico - un'idea eccellente.
Comincio con il commercio.
Concordo con lei sulla necessità di un sistema commerciale regolamentato.
Ciò è fondamentale: Seattle è stato un fallimento a causa dell'apparente incapacità, in particolare degli Stati Uniti, di cogliere la legittimità di politiche quali la protezione dell'ambiente, la conservazione delle comunità rurali tramite la politica agricola comune, il benessere animale, le preoccupazioni in ordine alla salute e i diritti sociali.
Si è data prova di un'incredibile mancanza di sensibilità nei confronti delle legittime preoccupazioni del mondo in via di sviluppo e, francamente, il mondo in via di sviluppo, per ora, ha molto poco per cui essere grato all'OMC.
Ci aspettiamo che l'Unione europea porti avanti i negoziati, mantenendo le nostre posizioni forti su tutte queste tematiche e utilizzando i nostri legami con i paesi in via di sviluppo per garantire che la prossima tornata negoziale sia equa.
Chiediamo quindi proposte particolareggiate entro i prossimi tre mesi su come ciò avverrà.
L'innovazione e le conoscenze, due concetti molto appropriati per un secolo nuovo.
Quanta innovazione c'è stata alla Commissione, o al Parlamento, se posso permettermi?
Qualche anno fa avevamo ricevuto un Libro bianco sull'innovazione - che cosa è successo nel frattempo?
Mi preme moltissimo fare un'osservazione: a noi interessa molto il seguito dato alle iniziative, non soltanto che le comunicazioni siano eccellenti - cosa che vediamo favorevolmente - bensì anzitutto e soprattutto il seguito!!!
Il Quinto programma quadro di ricerca è in fase di attuazione, cosa ne è stato del Quarto?
Qual è la divulgazione delle nuove idee, dei nuovi prodotti, dei nuovi paragoni tra sistemi socioeconomici?
Ancora una volta raccomando il seguito.
Per inciso, apprezziamo la creazione di un settore di ricerca europeo che lei ha presentato unitamente al Commissario Busquin; si tratta di un modo eccellente di cominciare il secolo.
Accolgo con favore l'imminente comunicazione sull'impresa, ma spero che prima di andare avanti si tenga conto di quanto è stato fatto in passato.
Ora utilizzerò una terribile frase fatta lapalissiana: "la nostra maggiore risorsa nell'Unione sono le persone" .
Non è una vergogna che Stati membri grandi come il mio e la Germania non siano in grado di fornire gli esperti informatici necessari?
Non è forse biasimevole che essi debbano attirare cittadini di paesi dove pure tali competenze sono necessarie?
È certamente biasimevole e spero che ve ne occuperete quando esaminerete la legislazione.
E poi, signor Commissario, un ulteriore spreco di risorse scioccante è che le competenze delle donne nel campo tecnico, scientifico e dell'informatica siano sprecate.
Spero che ci sarà un seguito sul Libro bianco sulla scienza.
Signor Presidente della Commissione, la riforma interna della Commissione è stata avviata.
Sia benvenuta!
Non si tratta del primo tentativo di fare della Commissione un servizio pubblico di prima categoria a livello mondiale, eppure noi, signor Presidente Prodi, vogliamo credere nella sincerità e nella risolutezza della promessa che lei ha formulato dinanzi a questa Assemblea.
Allo stato attuale, disponiamo di una serie di provvedimenti e di un Libro bianco.
Voi lo state esaminando insieme a rappresentanti del Consiglio e sindacati dei funzionari; il Parlamento darà infine il proprio appoggio e collaborerà con voi all'obiettivo di fare della Commissione europea la migliore pubblica amministrazione del mondo intero.
Forza!
Tuttavia, le segnalo un difetto del suo Libro bianco.
Esso è privo di un'analisi delle cause che hanno condotto al fallimento del sistema precedente, analisi che il Commissario Kinnock avrebbe invece dovuto tracciare, essendo un esperto in materia dal momento che lavora in seno alla Commissione ormai da cinque anni.
Per esempio, in precedenza esistevano misure punitive o di apprezzamento del merito dei singoli funzionari, eppure non venivano utilizzate, Presidente Prodi.
I funzionari responsabili, Commissari inclusi, non facevano uso di questi provvedimenti, di questi dispositivi che pure esistevano.
Ma allora perché adesso, se verranno stabiliti provvedimenti diversi, questi saranno invece utilizzati?
È un segreto che conosce solo lei.
Il grado di demotivazione raggiunto da eccellenti funzionari è preoccupante.
Occorre intervenire, e l'esempio deve giungere dall'alto.
La riforma della Commissione, Presidente Prodi, non deve mirare soltanto a proteggere gli interessi finanziari della Comunità.
Molte altre risorse vanno perdensodi con un'amministrazione inefficiente e demotivata.
Anzi, occorrerebbe addirittura prevedere che i funzionari disposti ad assumersi responsabilità e rischi possano anche sbagliarsi.
Lei stesso ha affermato nel suo discorso che all'inazione avrebbe preferito il rischio di sbagliarsi.
Forza, Presidente Prodi.
Il compito cui lei si accinge è un compito storico.
Lei non è il primo a cimentarvisi; speriamo che vi riesca.
Signor Presidente, è interessante che il Presidente Prodi oggi abbia presentato un programma di lavoro, ma il nostro ordine del giorno prevede un dibattito su un programma legislativo.
Dal punto di vista della politica sociale e dell'occupazione certamente non si può parlare di un programma legislativo, anzi, sono anni che non abbiamo un programma legislativo, ma piuttosto un processo di consolidamento e lo sviluppo di determinati processi di convergenza come quello messo a punto e lanciato a Lussemburgo.
Apprezziamo la procedura di Lussemburgo; speriamo che sarà approfondita, rafforzata e estesa ad altri ambiti quali la convergenza in materia di protezione sociale.
Ma tutto ciò equivale a dire che abbiamo svolto un lavoro legislativo nell'ambito sociale?
Non credo.
Esistono diversi settori nei quali occorre aggiornare e ammodernare la legislazione sociale emanata in passato.
L'approfondimento e il rafforzamento del mercato unico e la globalizzazione sono accompagnate da un numero crescente di fusioni, rilevamenti e trasferimenti all'interno dell'Unione e tutto ciò, per quanto mi riguarda, equivale a dire che è necessario rivedere l'intero quadro legislativo che è stato ampiamente delineato negli anni settanta, relativamente ai trasferimenti, ai licenziamenti collettivi, all'insolvibilità e da ultimo ai comitati d'impresa.
Occorre ammodernare e rafforzare tale legislazione, non per bloccare la globalizzazione o l'approfondimento del mercato unico, evidentemente non per questo, ma per essere certi di gestire i cambiamenti che ne derivano con uno spirito di partenariato in tutti i posti di lavoro, piccoli e grandi, nell'Unione europea.
Ciò significa che dobbiamo perseguire vigorosamente il quadro generale dell'informazione e consultazione dei lavoratori.
Anche nel settore della salute e della sicurezza si avverte l'esigenza di aggiornare e ammodernare la legislazione adottata in passato: direttiva sulle lavoratrici gestanti, cinque anni di ritardo nella revisione; direttiva sul rumore del 1986, dieci anni di ritardo nella revisione; una serie di direttive che devono essere aggiornate e ammodernate radicalmente.
Si tratta davvero solo di aggiornamenti?
No.
Non è necessaria una nuova generazione di legislazione sociale, ma esistono settori che non sono stati affrontati.
Sussistono promesse mai mantenute in materia di telelavoro e lavoro a domicilio; il vuoto della sicurezza sociale per il lavoro atipico, che è pendente ormai da quasi un decennio; la promessa di una direttiva specifica per i disturbi muscolo-scheletrici pendente dall'ultimo Programma d'azione sociale a medio termine.
Vi sono altri settori ancora.
Recentemente ho ricevuto la visita di una donna, tale Angela Elliot Mathis, dipendente della Lucent Technologies che era stata reclutata dalla società ad un livello di inquadramento molto elevato per svolgere le mansioni di quadro di alto livello e membro del Consiglio di amministrazione, dopo aver lavorato in diversi paesi europei nel settore delle alte tecnologie.
Dopo tredici mesi dall'assunzione è stata licenziata senza preavviso e senza motivo e ancora non sa per quale motivo ha ricevuto il licenziamento.
La cosa che colpisce è che questa donna non ha diritto ad alcuna tutela né ai sensi del diritto belga - lavorava in Belgio - né ai sensi del diritto europeo.
Senza una tutela di questa natura le persone non approfitteranno dell'opportunità di vivere, trasferirsi e lavorare ovunque possibile all'interno dell'Unione europea.
Ecco le lacune che dobbiamo colmare: facciamolo nel nuovo Programma di azione sociale a medio termine.
Signor Presidente, vorrei porre in rilievo i settori del programma di lavoro che riguardano direttamente i lavori della commissione per la politica regionale, i trasporti e il turismo.
In relazione alla politica regionale, il mio gruppo vorrebbe che la Commissione garantisse la piena applicazione del principio del partneriato a tutti i livelli di programmazione dei Fondi strutturali.
Unitamente ad altri gruppi in questo Parlamento, anche noi siamo ancora in attesa di un proposta della Commissione sulle modalità pratiche di attuazione del codice di condotta che faciliterebbe la cooperazione e un controllo adeguato.
Signor Presidente, quando la Commissione andrà avanti sull'assetto territoriale e presenterà nuove proposte per dare corpo alla decisione approvata nei Consigli informali rispettivamente di Potsdam e Tampere?
In merito ai trasporti e al turismo, io e il mio gruppo apprezziamo le proposte intese a rafforzare la sicurezza nei trasporti, anche se servono proposte più concrete in materia di sicurezza stradale e in particolare in materia di livelli di alcolemia e limiti di velocità.
Mi rallegro altresì dell'impegno continuo a favore del progetto GALILEO e della revisione della strategie per le reti transeuropee, soprattutto vista l'attenzione al settore ferroviario che noi reputiamo assolutamente importante.
Tuttavia, il mio gruppo deplora che molti dossier in questo momento siano bloccati al Consiglio.
Auspichiamo inoltre progressi sulla direttiva riguardante l'orario di lavoro nonché sulla direttiva relativa alla ripartizione degli slot negli aeroporti, nonché misure intese a porre fine alla tragedia dei ritardi che affliggono attualmente il controllo del traffico aereo in Europa.
Presidente Prodi, siamo anche preoccupati per l'assenza di proposte sul turismo, un settore che da lavoro a tanti cittadini.
Mi rammarico perché le tematiche connesse ai trasporti apparentemente non sono state prese seriamente in considerazione nel contesto del capitolo dell'ampliamento e vorrei incoraggiare la Commissione a presentare proposte per garantire un migliore coordinamento tra le azioni e gli strumenti strutturali e i programmi PHARE e TACIS.
Desidero inoltre insistere affinché le idee e gli auspici sui servizi postali che il Parlamento ha spesso formulato in quest'Aula, siano presi pienamente in conto nelle nuove proposte.
Nonostante la mia gratitudine al Presidente Prodi per aver illustrato questa mattina il programma di lavoro della Commissione, devo dire che nel settore della politica regionale, dei trasporti e del turismo il programma si distingue più per le sue lacune che per i suoi contenuti, e spero che nel corso dell'anno sia possibile correggere il tiro.
Signor Presidente, mi rivolgo alla Commissione per dirle quanto auspico che l'anno 2000 ci permetta un progresso generale in termini di coerenza, in particolare in ambito agricolo.
In effetti, se l'Unione europea intende battersi per avere regole diverse nel campo del commercio internazionale, se difende il suo modello europeo di agricoltura, è d'obbligo riconoscere che resta ancora molto da fare per tradurre in realtà le sue scelte politiche.
Sulla questione della banana, per esempio, finora non siamo riusciti a conciliare gli interessi dei nostri produttori, quelli dei paesi ACP, con le esigenze della OMC.
Perché?
Semplicemente perché la OMC secondo il modello Marrakech non lo permette o lo permette con grandi difficoltà.
Ebbene, dopo aver più volte dichiarato che la OMC deve far propri alcuni meccanismi di regolamentazione sociale e ambientale, che l'Unione europea intende garantire vantaggi ai paesi in via di sviluppo, perché la Commissione insiste ancora sull'unica prospettiva di liberalizzazione del mercato in questo settore?
Dopo aver messo in dubbio a Seattle l'inadeguatezza degli attuali accordi della OMC, chiedo con vigore che l'Unione affronti questa pratica coerentemente alle regole che intendiamo far prevalere negli scambi internazionali.
Stesso appello alla coerenza in un altro ambito: la gestione della crisi nel settore dei suini.
Sapete che a seguito di questa crisi che perdura da due anni ormai, diversi produttori autonomi sono diventati semplici lavoratori per conto di ditte o altri produttori integrativi.
Questa situazione è completamente avversa al nostro modello europeo di agricoltura, fondato su aziende familiari numerose, diversificate e multifunzionali.
Anche in questo ambito, signor Presidente della Commissione, suono il campanello d'allarme, invitando la Commissione a proporre dispositivi nuovi e realmente adeguati alla gestione di questo tipo di crisi oltre a quanto, ovviamente state già proponendo, ossia un fondo di solidarietà.
Ultimo punto: preparazione del bilancio per l'esercizio 2001.
È chiaro che si possono esaminare le linee agricole del bilancio nell'ottica della partecipzione alla solidarietà a favore dei Balcani, è vero.
Ma, attenzione, comunque, a rispettare gli impegni presi a Berlino per la PAC e, soprattutto, a mantenere margini di sicurezza sufficienti proprio per affrontare le crisi che danneggiano il tessuto agricolo e quello rurale.
Vorrei cogliere l'occasione per esprimere il mio apprezzamento per il programma nel contesto del piano strategico quinquennale.
In particolare vorrei congratularmi con il Presidente Prodi per aver posto l'enfasi sulla questione delle forme di governo nel contesto del processo di pianificazione in generale.
La settimana scorsa The Economist ha espresso un giudizio severo in merito all'importanza attribuita alla questione, ma abbiamo di fronte un'enorme sfida, quella di mettere a punto l'architettura istituzionale necessaria per il XXIº secolo, un'architettura proporzionata alle nostre responsabilità e alla nostra posizione nel mondo.
I disordini di Seattle e Davos, ad esempio, non riguardavano tanto le tematiche in sé, quanto piuttosto il tentativo dei cittadini e della gente comune di entrare in contatto con un nuovo corpo di istituzioni senza sapere bene come fare.
Ecco che aprire ai cittadini le porte delle città invisibili dove vengono prese le decisioni in Europa è assolutamente vitale!
Desidero esprimere il mio particolare compiacimento per il programma annuale in quanto il piano quinquennale conteneva un'omissione: l'intero settore dell'istruzione, dei giovani e della cultura, di cui non vi era traccia.
Il volume dei programmi destinati a tali scopi nel programma annuale attribuisce a tali settori un'importanza adeguata, in quanto essi possono offrire la base solida necessaria per far fronte alle sfide che ci troviamo davanti.
Forgiare un'Europa allargata costituisce una sfida significativa, ma la mobilità in Europa, ad esempio la mobilità giovanile, è ancora molto bassa.
Solo il 2 percento degli studenti al di fuori del vecchio programma ERASMUS sperimentano la mobilità in Europa, e non è certo su queste basi che possiamo costruire la "nuova economia" .
Stiamo entrando nella nuova era tecnologica e ancora una volta mi congratulo con la Commissione e anche con la Presidenza portoghese per il lavoro svolto per varcare la soglia dell'era delle tecnologie e dell'informatica.
Ribadisco ancora che è necessario un programma di istruzione all'altezza della migliore pratica in Europa.
Le iniziative basate ad esempio sulle piccole imprese o sulla salute on-line, o quant'altro, sono impensabili senza promuovere l'alfabetizzazione tecnologica.
Ciò, forse, implicherà una nuova revisione di tutti i curricula scolastici per fare in modo che siano adatti ai programmi dei quali siamo particolarmente entusiasti.
Concludendo, vorrei dire che entro la fine di quest'anno avremo lanciato quattro nuovi programmi: MEDIA, CULTURA 2000, GIOVENTU'e SOCRATES.
Spero che si procederà a una valutazione del lavoro svolto a titolo dei precedenti programmi per essere certi che essi non costituiscano soltanto un nuovo strato, ma segnino effettivamente un nuovo inizio per quei programmi che possono garantirci l'istruzione dei nostri cittadini europei.
Signor Presidente, mi oppongo con ferrea determinazione alla proposta contenuta nel programma legislativo di tagliare di 300 milioni di euro il bilancio agricolo a favore della ricostruzione del Kosovo.
Nonostante io condivida assolutamente la necessità di provvedere alla ricostruzione del Kosovo, e pur comprendendo che la PAC rappresenta circa la metà di tutte le spese comunitarie, mi oppongo a che il bilancio agricolo venga considerato alla stregua di un pozzo cui si può attingere acqua ogni qualvolta un qualunque altro settore patisca la sete.
Sono consapevole che è stata fornita la garanzia secondo cui il prelievo di tale somma dal bilancio non pregiudicherebbe in alcun modo gli obblighi finanziari assunti dalla Commissione nel contesto della PAC, ma non ci credo.
Non accetto che si tratti semplicemente di una tantum.
In un momento in cui gli agricoltori della mia circoscrizione in Scozia stanno vivendo la peggiore recessione degli ultimi 100 anni, come faccio a spiegare loro che i 300 milioni di euro è meglio spenderli per il Kosovo?
In un momento in cui non passa giorno senza che qualche agricoltore vada fallito nel Regno Unito, il tasso dei suicidi tra agricoltori e braccianti agricoli ha toccato picchi senza precedenti e l'economia rurale britannica ha imboccato la spirale del declino, come faccio a spiegare che i 300 milioni di euro è meglio spenderli in Kosovo?
In simili circostanze sarebbe una follia decurtare il bilancio in tale misura.
Dovremmo spendere di più per alleviare le conseguenze della crisi invece di prendere in considerazione l'ipotesi di spendere meno.
Onorevoli colleghi, vi invito a votare contro la proposta quando questo punto verrà posto in votazione.
Signor Presidente, vorrei tornare al tema del programma legislativo annuale dopo questa digressione sul bilancio.
Desidero affrontare un tema particolare e cioè la sorte delle iniziative assunte dal Parlamento ai sensi dell'articolo 192 del Trattato della Comunità europea.
Come è noto al Presidente Prodi, tale nuovo articolo aggiunto dal Trattato di Maastricht conferisce al Parlamento la facoltà di chiedere alla Commissione di presentare proposte legislative.
Nella scorsa legislatura il Parlamento si è avvalso di tale nuova prerogativa in sei occasioni, ma solo in un caso ha ottenuto la presentazione di una proposta da parte della Commissione in risposta a una nostra richiesta, mi riferisco alle proposte scaturite dalla relazione del collega Rothley sull'assicurazione dei cittadini che utilizzano il proprio autoveicolo in altri Stati membri, un esempio certamente eccellente, ma che ne è stato delle altre richieste?
La Commissione apparentemente non ha risposto.
La Commissione non è in alcun modo tenuta a rispondere, ma ci aspetteremmo, in uno spirito di cooperazione con il Parlamento, che essa prendesse in esame attentamente tali proposte e rispondesse nella maggioranza dei casi.
Una risposta positiva su sei non mi sembra per nulla sufficiente.
La Conferenza intergovernativa sta nuovamente esaminando i Trattati.
In seguito all'aggiunta del suddetto articolo al Trattato di Maastricht, non abbiamo esercitato pressioni sulla CIG di Amsterdam affinché venisse accordato al Parlamento un pieno diritto di iniziativa che consentisse di presentare proposte al Consiglio senza passare attraverso la Commissione.
Eravamo contenti del compromesso costituito dall'articolo 192, ma se abbiamo la sensazione che tale compromesso non funzioni e se riteniamo, in quanto Parlamento, che non sia soddisfacente, inevitabilmente ci saranno pressioni per emendare il Trattato nel senso di accordare al Parlamento un pieno diritto di iniziativa, contrariamente agli auspici della Commissione la quale considera assai prezioso il monopolio del diritto di iniziativa di cui può vantarsi.
Alla Commissione dico che se non vuole che tale articolo subisca un'ulteriore modifica, deve considerare con maggiore serietà le responsabilità attribuitele dal vigente articolo.
Per il futuro sollecito la Commissione a riprendere le proposte legislative presentate dal Parlamento secondo tale modalità, almeno nella maggioranza dei casi, se non in tutti.
Signor Presidente, la Commissione ha presentato un ambizioso programma di lavoro per l'anno 2000.
Non si può che esprimere pieno appoggio a tale programma.
Esso presenta tuttavia anche alcune deplorevoli lacune.
Vorrei richiamare in particolare l'attenzione su una di esse, che è stata presa in esame poco fa dal collega, onorevole Jarzembowski.
Il turismo appare completamente assente nel programma di lavoro, pur rappresentando uno dei principali settori economici sia all'interno dell'Unione europea che al di fuori di essa.
Da tempo ormai ci è stato promesso che sarebbero state adottate misure specifiche.
È più che mai urgente migliorare il quadro generale, ma in pratica si ha l'assoluto immobilismo.
Alla Commissione sono stati affidati compiti importanti non soltanto in ambito legislativo.
Essa svolge anche - come ha già ricordato il collega, onorevole Poettering - una funzione assolutamente centrale in qualità di custode dei Trattati.
A tale proposito la Commissione si è proposta - colgo l'occasione per ricordarlo - di sorvegliare in particolare uno degli Stati membri.
In quanto cittadino di questo Stato non vedo alcun problema in tale modo di procedere.
Anche il mio paese non avrà problemi a sottoporsi all'osservazione dell'Europa sulle tematiche dei diritti dell'uomo, dei diritti degli stranieri e della politica contro il razzismo.
Tutt'altro: in passato abbiamo già dimostrato di aver già ottenuto risultati fra i più lusinghieri in tutti questi ambiti e contiamo di fare altrettanto in futuro.
Se la Commissione intende svolgere il proprio ruolo di custode dei Trattati, tuttavia, lo faccia fino in fondo, signor Presidente della Commissione!
Anche il comportamento degli altri quattordici Stati membri, o per lo meno di alcuni di essi, può violare il diritto comunitario ed effettivamente negli ultimi giorni e nelle ultime settimane il diritto comunitario è stato violato in alcuni punti. Mi riferisco fra l'altro alla questione della capitale della cultura per l'anno 2000, a programmi di scambio per le scuole dell'Unione e ad altri casi.
"E così via" è scritto nel testo del mio intervento ma spero che le cose non continueranno in questo modo.
Prego pertanto la Commissione di assolvere anche in questo ambito alla propria funzione di custode dei Trattati e di rimanere vigile.
. Signor Presidente, onorevoli parlamentari, vi ringrazio per questo dibattito serio, concreto e semplice.
Vi prego solo di prendere il mio discorso come parte di un discorso complessivo che stiamo facendo giorno per giorno.
La tecnica dei discorsi brevi, che il Parlamento europeo ha scelto, obbliga a ritenerli come un tutt'uno con i discorsi fatti ieri, il mese scorso e, ripeto, come nel mese scorso siamo stati sintetici dando le grandi direttive, oggi siamo stati analitici perché il programma annuale deve essere analitico.
Da questo dibattito emerge in modo sempre più chiaro il ruolo straordinariamente importante della nostra collaborazione.
Veramente tutti i temi che sono stati toccati stamattina - la necessità di un grande coordinamento del bilancio, dell'azione comune, la necessità di avere una posizione sulla Conferenza intergovernativa, sui rapporti con il Consiglio - esigono un lavoro comune fra il Parlamento e la Commissione.
Per questo è così importante il modo con cui andremo alla prossima Conferenza intergovernativa, proprio perché in quella sede si determineranno le regole con cui opereremo per tutto il tempo futuro, dato che non vi sarà un'altra Conferenza intergovernativa subito dopo questa.
Non possiamo averne continuamente.
Oggi qualcuno ha espresso un certo disagio per la lunga lista.
Bene, io ritengo che oggi fosse il momento della lista e fosse il momento dell'analisi.
Certo, in questa lista mancano determinati capitoli.
Molti di voi hanno giustamente ritenuto un capitolo mancante quello del turismo che, come è stato detto, conta un numero di addetti superiore a quello dell'agricoltura.
Certamente a questo aspetto dobbiamo rivolgere la nostra attenzione anche se, come sapete, i poteri della Commissione in materia sono assai limitati.
Comunque, di temi della lista, che dovremo discutere nei punti particolari in sede di commissioni, ce ne sono molti.
Sono stati richiamati - lo ricordo condividendo l'obiezione che mi è stata rivolta da uno dei parlamentari presenti - la sicurezza e la salute dei lavoratori, la politica sociale, il rafforzamento della politica estera, l'eliminazione dei drammatici ritardi burocratici della Commissione, i vari progetti concreti come GALILEO, la politica regionale, l'istruzione.
Abbiamo dunque una serie di problemi che dovremo affrontare con un lavoro in comune nel corso di quest'anno.
Abbiamo comunque anche una grande occasione, che è stata fortunatamente richiamata da molti di voi, cioè la possibilità di avere una buona economia per almeno un periodo di due o tre anni.
Non possiamo far altro che utilizzare questa possibilità, giacché avete messo in rilievo un problema di bilancio drammatico.
Se prendiamo in considerazione i discorsi fatti oggi in Parlamento, ne risulta un'analisi precisa ma anche spietata.
Per quanto riguarda l'agricoltura, non si può rinunciare alle risorse esistenti, che sono ritenute prioritarie per il mantenimento minimo di alcune zone agricole, ma d'altro canto abbiamo gli impegni di politica estera, come il Kosovo ed altri, e quindi ci sono delle incompatibilità nel nostro bilancio.
A queste in parte rimedieremo - come ricordato dall'onorevole Elles - con un'economia che speriamo si sviluppi oltre il 3 per cento l'anno, dando quindi maggiori risorse, ma sappiamo benissimo che anche queste risorse non bastano per la compatibilità dei programmi e degli obiettivi che sono stati citati nella discussione di stamattina.
Il rapporto, poi, fra Parlamento e Commissione diventa essenziale per prendere queste decisioni.
Questo è il momento della verità, questo è il momento in cui dobbiamo, insieme, vedere quello che è il nostro futuro, cioè quali sono i limiti del bilancio, quali sono le decisioni fondamentali da prendere e quali grandi azioni dobbiamo intraprendere per il nostro futuro.
Questo è, da un lato, il tema fondamentale che ci dovrà occupare nei prossimi mesi e, dall'altro, come da voi richiamato, si porrà il problema delle competenze, della governabilità, della costituzione europea, cioè i poteri dei paesi, delle regioni, dei Länder.
Sono pienamente cosciente di questo fatto.
Ho incontrato la scorsa settimana i rappresentanti ufficiali dei Länder tedeschi per discutere questo problema e il discorso non è stato affatto un discorso di decentramento bensì un discorso ben più profondo.
Si è discusso cioè su quali sono i livelli di governabilità che dobbiamo avere in Europa, non su questioni di decentramento.
Questo è il motivo per cui ho sostenuto la necessità di un Libro bianco sulla governabilità.
Stiamo inventando qualcosa di nuovo.
Vi possono essere critiche, limiti nelle nostre azioni, difficoltà nel procedere, però stiamo sfondando la barriera intellettuale e sperimentale della politica.
Per questo dobbiamo agire assieme.
Il Libro bianco sulla governabilità, da un lato, i problemi della compatibilità di bilancio, dall'altro, sono i due pilastri su cui dobbiamo sviluppare un'azione politica comune del prossimo futuro.
Vi posso assicurare solo una cosa. Il metodo usato dalla Commissione è un metodo che parte veramente da una lavagna bianca - non una lavagna nera - su cui dobbiamo scrivere quello che pensiamo sarà il bene futuro delle Istituzioni, di cui abbiamo la responsabilità.
Dobbiamo naturalmente essere diligenti su tutto questo, dal momento che non dobbiamo limitarci a delineare grandi disegni, e a ciò si collega il terzo richiamo, da voi rivoltomi, sul rendiconto delle nostre azioni.
Noi presentiamo una relazione annuale sulle azioni intraprese; a febbraio abbiamo presentato la relazione annuale sulle azioni svolte nel 1999, che vogliamo ulteriormente approfondire, ma essa contiene già ogni azione svolta e ci proponiamo di operare anche per una migliore informazione sul lavoro corrente.
Questo è il disegno di una grande Unione europea, disegno che ha un determinato obiettivo.
Se non attuiamo questo disegno non troveremo posto nel nuovo mondo.
È stata qui rivolta una critica alla globalizzazione, critica che ritengo inutile, nel senso che la globalizzazione è in atto, il problema consiste piuttosto nel modo in cui la vogliamo attuare.
Vogliamo essere leader di questa globalizzazione?
Vogliamo attuarla in maniera responsabile nei confronti dei paesi sottosviluppati e del Terzo mondo?
Credo che questa sia una strategia veramente importante.
Non possiamo allora permetterci di trascurare Seattle, anzi dobbiamo ricominciare il discorso di Seattle, e dobbiamo farlo subito, cercando naturalmente, anzi avendo come punto fermo quello di rimediare agli errori che hanno fatto fallire Seattle.
Si fa sentire la necessità di una coscienza globale di prenderci cura di tutto il mondo, non solo del nostro interesse particolare.
Guai se noi fermiamo la globalizzazione: è l'unica speranza per l'India, per la Cina, per il mondo che deve crescere in questa economia globale.
Non possiamo pensare di poter strozzare questi paesi in questo momento così delicato.
Questo è dunque il nostro grande destino, in cui il nostro compito è di creare un'Europa sempre più capace di avere un ruolo.
E l'ampliamento è parte di tutto ciò: non è solo uno strumento per salvaguardare la nostra pace, è uno strumento per definire il nostro ruolo.
Per tornare all'ampliamento, la posizione della Commissione è una posizione forte, coraggiosa ma anche severa, seria, perché le obiezioni che si sentono sono di duplice natura: da un lato, il desiderio che l'ampliamento avvenga subito, ciò che è anche il nostro desiderio, dall'altro, però, la grande necessità di chiarire le conseguenze dell'ampliamento e gli strumenti di attuazione.
Quando dicevo che dobbiamo attuare l'ampliamento tranquillizzando l'opinione pubblica dei paesi candidati e dei nostri paesi, questa mia affermazione, lo so, è stata accolta non bene, con perplessità, in alcuni paesi candidati all'adesione. Ma io faccio questo per garanzia loro, non solo per la nostra, perché, se solo sussistesse il sospetto che l'ampliamento viene attuato in modo superficiale, si creerebbe un'opinione pubblica contraria a questo grande movimento storico, questo grande evento che caratterizzerà la nostra azione, che dà un senso morale alla politica che stiamo costruendo.
Quindi, nel bilancio, nell'ampliamento, nella governabilità, dobbiamo avere questo grande equilibrio, questo senso della missione, questo senso delle compatibilità che guidano le azioni di ogni Parlamento e di ogni governo.
Signor Presidente, ho rivolto al Presidente della Commissione una domanda estremamente pertinente e concreta a proposito del suo punto di vista sul rapporto fra libertà d'espressione e dovere di collaborare lealmente con le Istituzioni.
Purtroppo, a questa domanda non ho ricevuto alcuna risposta.
Si tratta di un tema discusso proprio ora ovunque in Europa e avremmo tenuto enormemente ad ascoltare la sua opinione.
No, not this time either!
La ringrazio, onorevole Astrid Thors.
Il Presidente della Commissione ha risposto come riteneva opportuno e noi dobbiamo continuare la discussione.
Ho ricevuto cinque proposte di risoluzione, ai sensi dell'articolo 37, paragrafo 2, del Regolamento.
La discussione è chiusa.
La votazione si svolgerà giovedì, alle 12.00.
Prodotti di cacao e di cioccolato
L'ordine del giorno reca la raccomandazione per la seconda lettura (A5-0047/2000), della commissione per l'ambiente, la sanità pubblica e la politica dei consumatori, sulla posizione comune del Consiglio (9947/1/1999 - C5-0252/1999 - 1996/0112(COD)) in vista dell'adozione della direttiva del Parlamento europeo e del Consiglio relativa ai prodotti di cacao e di cioccolato destinati all'alimentazione umana (Relatore: onorevole Lannoye).
Signor Presidente, credo che sia utile ricordare che abbiamo votato questa proposta di direttiva riguardante i prodotti di cacao e di cioccolato in prima lettura nell'ottobre 1997.
In realtà, dunque, il Consiglio dei ministri ha impiegato molto tempo per concordare una posizione comune, visto che per averla si è dovuto aspettare l'ottobre 1999.
Ci sono voluti due anni e credo che sull'argomento si sia diffuso un certo sconforto fra l'opinione pubblica, in particolare nel nostro Parlamento, tanto che alcuni deputati - e per scrupolo di correttezza specifico che sono la maggioranza della commissione per l'ambiente - ritengono che questo compromesso sia equilibrato.
La posizione comune è un compromesso equilibrato e non bisogna alterarla eccessivamente.
A titolo personale ritengo che dal voto del Parlamento in prima lettura fosse scaturito un compromesso equilibrato e lamento profondamente che la Commissione europea non abbia affatto sostenuto la posizione del Parlamento in occasione delle trattative in seno al Consiglio.
La Commissione non ha mai fatto propri gli emendamenti del Parlamento e, d'altro canto, in occasione del dibattito in sede di commissione per l'ambiente, la Commissione esecutiva ha ribadito la sua intenzione di non modificare la posizione comune: in altri termini di respingere tutti gli emendamenti.
La commissione per l'ambiente, ciò nondimeno, è riuscita ad adottare due importanti emendamenti.
Me ne rallegro anche se, secondo me, non bastano.
A dire il vero, credo che non si tratti di un compromesso accettabile e che sia stato sminuito l'utilizzo delle materie grasse vegetali, senza dare ai consumatori un'informazione sufficiente, ignorando il problema della non affidabilità del metodo d'analisi, eliminando la sussidiarietà e assecondando le esigenze delle multinazionali del cioccolato, ignorando le preoccupazioni degli artigiani cioccolatieri e delle piccole e medie imprese, i diritti dei consumatori e il futuro di milioni di agricoltori produttori di cacao.
Penso in particolare ai più di dieci milioni di produttori di cacao dell'Africa occidentale, il cui futuro è chiaramente compromesso.
Perché dico questo proprio mentre un allegato proposto nella posizione comune sembra rispondere al problema?
In effetti esiste un allegato che limita a sei le sostanze dell'elenco di materie grasse vegetali autorizzate, tra le quali il burro di karité, prodotto di raccolta proveniente da alcuni paesi poveri africani, fra cui il Mali e il Burkina Faso.
Purtroppo questa limitazione non offre tutte le garanzie necessarie per il futuro.
Da un lato è effettivamente possibile fabbricare gli equivalenti del burro di cacao senza usare il karité, e non dubito affatto che, per motivi di costo e di affidabilità del prodotto, ci si orienti verso queste soluzioni.
D'altro canto alcuni procedimenti industriali, chimici o di ingegneria genetica consentono di ottenere equivalenti del burro di cacao con una sostanza di base poco costosa che figura fra le prime sei citate: si tratta dell'olio di palma proveniente da colture industriali e il cui prezzo sul mercato può essere di dieci volte inferiore a quello del burro di cacao.
Mettendo i produttori di karité che meritano tutta la nostra attenzione contro i produttori di cacao, chi promuove le materie grasse vegetali nasconde, con il sostegno della Commissione europea, cosa che io deploro assolutamente, una realtà che ritengo incontestabile: gli unici beneficiari dell'entrata in vigore del testo proposto dal Consiglio nella sua versione attuale sono le multinazionali del cioccolato, il cui obiettivo è aumentare gli utili privilegiando le materie grasse vegetali a basso costo e aumentando la pressione al ribasso sul corso del cacao.
Per questo ritengo che un certo numero di emendamenti presentati su iniziativa di colleghi di vari gruppi politici, nella fattispecie degli onorevoli Thomas-Mauro, Ries o Isler Béguin sono tali da ripristinare la posizione approvata in prima lettura dal Parlamento e da valorizzare il testo.
Citerò per esempio l'indicazione obbligatoria sul lato principale del prodotto della presenza di materie grasse vegetali; l'esigenza di una convalida previa di un metodo di analisi affidabile; il principio di sussidiarietà, soppresso dal Consiglio mentre era stato inizialmente proposto dalla Commissione; il rifiuto di metodi di ingegneria genetica e di metodi chimici - segnalo che la Commissione per l'ambiente sostiene il rifiuto dell'utilizzo dell'ingegneria genetica; e, infine, ultima proposta ma non meno importante, uno studio serio sull'impatto, da condursi non molto tempo dopo l'entrata in vigore della direttiva, ma proprio nel momento dell'entrata in vigore, e riguardante la situazione socioeconomica dei paesi produttori di cacao che rischiano di essere le prime vittime di questo testo.
Ecco, signor Presidente, onorevoli colleghi, questa mi sembra un'impostazione coerente a quella approvata da noi due anni orsono.
È vero che si scontra con la posizione comune del Consiglio, ma credo che ruolo del Parlamento sia quello di essere presente nel processo di codecisione e non di inchinarsi davanti alle decisioni del Consiglio, anche se adottate dopo un parto molto lungo protrattosi per due anni.
Signor Presidente, in prima lettura il cioccolato è stato oggetto di una accesa discussione, a ragione e non inutilmente.
A ragione, in quanto la proposta originaria aveva occhi solo per il mercato unico, mentre la qualità del prodotto sembrava essere di importanza assolutamente secondaria, per non dire poi che la Commissione non si preoccupava minimamente degli obblighi giuridici e morali nei confronti dei paesi in via di sviluppo.
La discussione non è rimasta senza esito.
Analizzando seriamente la posizione comune si deve ammettere che la democrazia funziona.
Non siamo rimasti nel nostro angolino a borbottare passivamente, ma abbiamo provveduto a emendare attivamente la proposta.
Abbiamo detto sì, se proprio non se ne può fare a meno, alla possibilità di permettere l'uso di grassi diversi dal burro di cacao, ma alle nostre condizioni.
Volevamo solo grassi tropicali, e la posizione comune ne contiene un elenco limitativo.
Volevamo la doppia etichettatura, la posizione comune ce la concede, sebbene avremmo preferito che la dicitura comparisse sul lato anteriore della confezione.
Esigevamo uno studio d'impatto, che verrà condotto al più tardi due anni e mezzo dopo l'effettiva entrata in vigore della direttiva.
Esigevamo che, nel caso si dimostrasse necessario, la Commissione proponesse una modifica della direttiva.
Orbene, sarà obbligata a farlo e se lo riterremo opportuno potremo emendarla di nuovo.
Per le modifiche essenziali non volevamo una procedura di comitato e abbiamo ottenuto la codecisione.
Infine avevamo chiesto metodi di misurazione più precisi; credo che l'Istituto di ricerca di Ispra non abbia fatto male i suoi compiti a casa.
Alla stessa stregua di molti colleghi in quest'Aula, nemmeno noi eravamo soddisfatti della proposta della Commissione.
Non siamo riusciti a mantenere il divieto sull'uso di grassi diversi dal burro di cacao, ma ne abbiamo talmente condizionato l'uso che gli stessi paesi in via di sviluppo affermano che il testo adesso sul tappeto è accettabile e che il cioccolato di qualità contenente solo burro di cacao distinguibili dagli altri tipi di cioccolato.
Signor Presidente, in qualità di relatore ombra per il gruppo PPE sono fiera che quasi tutti gli emendamenti della prima lettura, che tanto hanno condizionato la posizione comune, siano il prodotto del nostro lavoro artigianale.
Il gruppo PPE non ha presentato nuovi emendamenti, ma alcuni colleghi daranno il loro appoggio agli emendamenti degli altri gruppi, tanto più che si tratta di emendamenti ripresi da quelli che avevamo presentato noi in prima lettura.
Anche se nessun emendamento verrà accolto possiamo dichiararci soddisfatti del risultato.
Voglio concludere con la seguente riflessione.
Nella discussione sul cioccolato si è più volte usato il termine etica.
Per me un comportamento etico implica anche che se quest'Aula ottiene una vittoria ha il dovere di dirlo a voce alta e di porlo in risalto.
Abbiamo il diritto di goderci le nostre vittorie.
Forse questa è un'altra arte che dovremo imparare, onorevoli colleghi.
Signor Presidente, ci sono voluti venticinque anni per arrivare ad un posizione comune che rappresenti un compromesso reale.
Vorrei esprimere il mio plauso all'onorevole Lannoye, un deputato di notevoli capacità, che ha sempre difeso la sua causa con forza e convinzione.
Egli sottovaluta il suo contributo al presente dibattito, perché è grazie al suo operato e all'operato altrui che è stato possibile giungere ad un posizione che onestamente può essere considerata un compromesso.
Coloro che lo negano e sostengono che la situazione attuale sia ancora di totale ostruzione, in pratica ammettono di non volere affatto la direttiva, tanto quanto coloro che desiderano respingere la posizione comune domani nella votazione.
Essi non vogliono che ad un prodotto denominato cioccolato siano aggiunti grassi vegetali, in nessun posto, in nessuno Stato membro, in nessuna forma.
Una siffatta posizione è totalmente inaccettabile per la maggioranza degli Stati membri come per la maggioranza dei consumatori europei e desidero utilizzare il tempo di parola concessomi per dimostrare la tesi contraria.
Abbandonando l'armonizzazione allo 0 percento di grassi vegetali, la quale, da sempre, è uno degli argomenti dei promotori di questa campagna, ci attestiamo su una posizione che chiede garanzie per i consumatori, per i produttori di materie prime e soprattutto per le norme che imponiamo nell'Unione europea.
Gli emendamenti presentati alla commissione per l'ambiente, la sanità pubblica e la politica dei consumatori, con qualche eccezione, erano distruttivi, intesi cioè a rinviare la soluzione del problema per tutta la durata della legislatura di questo Parlamento e per tutto il mandato della Commissione in carica e ciò è inaccettabile.
Tali emendamenti chiedevano lo svolgimento di studi di impatto prima dell'entrata in vigore della direttiva e ogni possibile etichettatura supplementare rispetto alla doppia etichetta sull'imballaggio che è prevista a beneficio del consumatore.
Il mio gruppo è a favore della posizione comune con talune eccezioni e i colleghi contrari prenderanno parte al dibattito.
Riteniamo che essa sia valida per i consumatori che ottengono così una scelta più varia di prodotti e una etichetta separata e distinguibile.
La posizione comune è positiva per i produttori di tutti i grassi vegetali, incluso il burro di cacao che è il principale ingrediente di ogni tutti i tipi di cioccolato e continuerà ad esserlo anche per i produttori di grassi vegetali naturali, la cui lista può essere modificata soltanto dopo aver consultato il Parlamento e dopo che esso si sia pronunciato positivamente.
Se il mio paese fosse il Burkina Faso o il Mali, o qualcun altro dei paesi produttori di beurre de karité e venissi a sapere che le cooperative di donne che raccolgono il karité, che rappresenta una quota sostanziale delle importazioni verso l'Europa, saranno vietate o messe a repentaglio perché sono considerate alla stregua di fantocci delle multinazionali, mi risentirei molto.
L'ultima osservazione che ho il tempo di fare è rivolta ai produttori di cioccolato di qualità prodotto con metodi specializzati in Belgio e in altre regioni.
La qualità parla da sola e eventualmente, volendo, si può aggiungere un'indicazione sull'etichetta.
La gente come me continuerà a mangiare questo cioccolato, ma noi vogliamo che i consumatori abbiano la più vasta scelta possibile di prodotti e ciò aumenterà le importazioni di cacao e grassi vegetali aggiunti nell'Unione europea.
Signor Presidente, il cittadino medio che sente parlare di questa discussione sulla direttiva relativa al cioccolato inizia immediatamente a leccarsi i baffi all'idea di assaggiare e assaporare prelibatezze di ogni tipo.
Del resto il cioccolato viene considerato una fonte di piacere.
Purtroppo, sebbene sia un nuovo membro di questo Parlamento mi comincia a pesare il fatto che la discussione su questo tema si sia protratta tanto a lungo, e non posso fare a meno di pensare che per il Parlamento il cioccolato sia stato tutt'altro che una fonte di piacere.
Oggi questo calvario giunge al termine.
In questa discussione ci sono molti protagonisti: i produttori di cacao, i produttori di oli vegetali, le organizzazioni non governative, i produttori di cioccolato e molti altri ancora.
Sono tutti protagonisti interessanti, ma i più interessanti di tutti mi paiono i consumatori.
A mio parere il principio più accattivante è quello della libertà di scelta del consumatore, principio che noi politici dobbiamo prendere con le pinze, dato che, come dice il proverbio, tutti i gusti son gusti.
Il Parlamento europeo non può e non deve imporre un gusto europeo armonizzato.
Pertanto a nostro avviso non importa che sul lato anteriore della confezione dei prodotti a base di cioccolato compaiano avvertimenti a lettere cubitali illuminate al neon.
Non stiamo parlando di sigarette.
Naturalmente dobbiamo tenere conto anche di altri interessi, ad esempio la situazione precaria dei paesi da cui provengono le materie prime del cioccolato.
Ma anche qui la parola d'ordine è cautela, poiché siamo in presenza di interessi contrastanti.
Se la Costa d'Avorio esporta cacao, il Mali e il Burkina Faso esportano invece altre materie prime concorrenti.
La posizione comune del Consiglio nella sua forma attuale tenta di trovare un equilibrio fra tutti i suddetti interessi.
Certo, alcuni aspetti sono passibili di miglioramento, ma il principale vantaggio del compromesso in parola è che nessuna delle parti in causa l'ha avuta vinta del tutto.
Non ci sono vincitori ma non ci sono nemmeno vinti.
La stragrande maggioranza del gruppo liberale può rispettare senza difficoltà questo precario equilibrio e appoggia pertanto la posizione comune.
Siamo convinti dell'urgente necessità della direttiva.
Chiudiamo allora questo capitolo e prendiamo il cioccolato per quello che è, una fonte di piacere.
Signor Presidente, signora Commissario, non potendo respingere la direttiva sul cioccolato che, nella versione attuale, è inaccettabile, il Parlamento ha per lo meno il dovere di migliorarla.
In un primo momento dobbiamo porci l'interrogativo sulla pertinenza di questa direttiva che modificherà la definizione di cioccolato.
Il Parlamento europeo deve sapere che il codex alimentarius, che fornisce la composizione del cioccolato a livello internazionale, indica che è prodotto a partire dal burro di cacao.
Stando così le cose, con quale diritto l'Unione europea, memore delle tradizioni alimentari di taluni Stati membri che chiamano a torto "cioccolato" prodotti contenenti grassi vegetali diversi dal burro di cacao, intenderebbe imporre la modifica della definizione stessa di cioccolato?
Autorizzando oggi l'aggiunta del 5% di materie o grassi vegetali diversi dal burro di cacao, il Parlamento europeo aprirebbe la strada a ben altre imposture.
Perché non definire domani olio d'oliva un olio al quale sarà stato aggiunto olio di palma?
In un secondo tempo, se il testo della posizione comune non sarà modificato, i consumatori avranno bisogno della lente di ingrandimento per cercare la composizione dei prodotti a base di cioccolato.
Proprio per tale motivo chiedo ai miei colleghi di approvare gli emendamenti che consentiranno ai consumatori di distinguere al primo sguardo la differenza fra il vero cioccolato e certo cioccolato arricchito di grassi vegetali diversi dal burro di cacao.
Infine, noi paesi produttori, che già oggi sappiamo che il prezzo del cacao è ai minimi storici, rischiamo domani, con una presa di posizione, di farlo crollare.
Per evitare il caos nei paesi produttori, il Parlamento europeo deve imporre uno studio di impatto sull'andamento delle esportazioni.
Pertanto vi chiedo di sostenere tutti gli emendamenti presentati dai membri della commissione per l'ambiente, la sanità pubblica e la politica dei consumatori.
Signor Presidente, signora Commissario, gli amatori sanno che un buon cioccolato è fabbricato a partire dal burro di cacao.
Qualsiasi aggiunta di materie grasse diverse ne deteriora il sapore.
Peraltro, proprio per difendere questa qualità, la direttiva del 1973 vietava l'utilizzo di materie grasse vegetali diverse dal burro di cacao.
Con l'ingresso di nuovi paesi nell'Unione europea, sono entrate in vigore alcune deroghe a questo rigido divieto.
In nome della libera circolazione delle merci, occorreva armonizzare e la Commissione poteva scegliere di allineare lo standard europeo verso l'alto, estendendo il divieto a tutti gli Stati membri. Invece, per le pressioni delle multinazionali che volevano ridurre i loro costi di produzione, nell'aprile 1996 la Commissione ha proposto una direttiva che autorizza l'aggiunta, in proporzione ridotta, di materie grasse vegetali.
Durante la prima lettura, il Parlamento ha messo il dito in un ingranaggio pericoloso che consiste nell'accettare la direttiva a determinate condizioni.
Il Consiglio si è insinuato nella breccia adottando la propria posizione comune, che ammette la denominazione "cioccolato" anche con l'aggiunta di altre materie grasse vegetali.
Ancora una volta si tratta della vittoria dell'utile di alcuni a scapito della qualità per tutti.
Il Parlamento europeo in seconda lettura può però bloccare questa direttiva, la cui applicazione avrebbe ripercussioni gravi.
Consumatori e artigiani cioccolatieri subirebbero le conseguenze di un calo di qualità e di un livellamento verso il basso.
Dal canto loro, i paesi ACP produttori di cacao vedrebbero ridursi notevolmente i loro sbocchi e i loro introiti, equivalenti a più di 300 milioni di dollari per la sola Costa d'Avorio.
Dire che sono molto preoccupati è poco.
Preoccupata degli interessi dei consumatori e dei paesi ACP, l'ampia maggioranza del mio gruppo è dunque favorevole al divieto delle materie grasse vegetali per difendere la genuinità e la qualità del vero cioccolato.
Per questo motivo abbiamo chiesto la reiezione della posizione comune del Consiglio.
Gli artigiani cioccolatieri sono venuti a Strasburgo a mettere in guardia i deputati durante la tornata di gennaio.
Rivolgo un appello a tutti coloro che allora hanno dichiarato loro solidarietà a sostenere la nostra mozione di reiezione.
Signor Presidente, la tutela del consumatore è la nostra prima preoccupazione unitamente alla posta in gioco rappresentata dalla direttiva sulla produzione e la commercializzazione del cioccolato.
L'Unione deve indicare la via della semplificazione, della fiducia, della genuinità e del rispetto delle differenze.
Dal 1973 la normativa europea prevede che la denominazione "cioccolato" sia riservata a prodotti contenenti esclusivamente cacao oppure burro di cacao.
Alcuni Stati godono di una deroga conseguente alla loro adesione.
Benissimo, che ognuno rimanga padrone della propria tavoletta di cioccolato in patria.
Io invece voglio poter continuare a comperare nel mio negozio di Reims una tavoletta di cioccolato secondo le tradizioni gastronomiche del mio paese, senza dover rigirare il prodotto da tutte le parti inforcandomi contemporaneamente gli occhiali per accertarmi che sia di qualità.
Certo è che questa frenesia di etichettatura si rende necessaria, visto che non esiste più la fiducia. Ma se, onorevoli colleghi, rinunciate a una certa definizione del cioccolato, fatelo almeno in tutta chiarezza e visibilità.
Per tale motivo vi chiedo di sostenere gli emendamenti nn. 29 e 18.
È anche certo che i gusti sono culturali.
Se cedete al compromesso, sotto la denominazione "cioccolato" sul nostro territorio entrerà un alimento che per noi non è tale.
Noi difendiamo una concezione genuina del cioccolato.
Il burro di cacao è l'essenza stessa del cioccolato.
Rispettiamone la garanzia organolettica.
Non basta pubblicare un Libro bianco sulla sicurezza alimentare per rassicurare i consumatori.
Non spetta agli artigiani e alle piccole imprese inventare un modo per segnalare la loro diversità attraverso un'indicazione del tipo "puro cioccolato" oppure "puro burro di cacao".
Accettando una definizione diversa di cioccolato, noi condanniamo l'intero tessuto artigianale delle piccole e medie imprese.
Il voto odierno è simbolico.
Noi dobbiamo privilegiare l'informazione del consumatore e gli interessi dei paesi africani produttori di cacao e associati all'Europa nella Convenzione di Lomé.
Nel regno dell'assurdo non si programma forse uno studio di impatto sulla loro economia anni dopo l'applicazione di una direttiva?
Per far contente le multinazionali, i consumatori dovrebbero complicarsi la vita, le etichette dovrebbero diventare creative e rassicuranti, gli artigiani dovrebbero creare un'etichetta "cioccolato di qualità", i paesi esportatori di cacao dovrebbero adeguarsi... e poi ci parlate di un'Europa vicina ai cittadini, generosa, trasparente e rispettosa della diversità culturale!
Non vogliamo questo vostro cioccolato di compromesso, ne conosciamo fin troppo bene la ricetta federalista.
L'intesa culinaria fra i popoli è difficile, riflette fin troppo bene e troppo in concreto le nostre diversità, e questo non risulta in linea con un'armonizzazione a 360 gradi.
Onorevoli colleghi, sappiate che non è rendendo insipida l'Europa che la faremo apprezzare.
Signor Presidente, signora Commissario, gli organismi geneticamente modificati e la mucca pazza non sono bastati per calmare gli ardori dei manipolatori di alimenti.
L'uomo continua a giocare all'apprendista stregone, a scherzare con la sicurezza alimentare.
Ed ecco che, grazie alla lobby dell'industria, arriva il cioccolato addizionato di materie grasse vegetali.
Il suo tenore di cacao scenderà del 15%, ma continuerà comunque a chiamarsi cioccolato.
Tutto qui il problema.
Evidente mancanza di trasparenza, mentre invece si distingue il burro dalla margarina.
Una dicitura discreta e stampata in caratteri minuscoli figurerà sul retro della confezione indicando la nuova composizione del prodotto.
Un'alterazione della qualità, certo, ma anche del sapore, un imbroglio manifesto sulla merce.
Una concorrenza sleale, questo surrogato, questo pseudo-cioccolato venduto a un prezzo più basso rispetto al cioccolato puro ed elaborato artigianalmente, nel rispetto della genuinità, dell'etica e della tradizione.
Ricchi utili invece si profilano per le multinazionali, che operano dietro le quinte già da 15 anni per raggiungere i loro fini, ossia ottenere che le deroghe concesse in conseguenza alle successive adesioni all'Unione diventino la regola generale.
Preoccupazioni invece per gli artigiani cioccolatieri e per i paesi in via di sviluppo produttori di cacao, cui si pensa seriamente di offrire un indennizzo.
Infine, un problema di rilievo: se oggi siamo in grado di individuare le materie grasse vegetali nel cioccolato, siamo ancora incapaci di identificarle e quantificarle.
Non vi è la possibilità di individuarle e questo implica spalancare la porta a tutti gli abusi.
Secondo noi è opportuno vietare l'utilizzo della denominazione "cioccolato" a qualsiasi prodotto che contenga ingredienti diversi dallo zucchero e il cacao.
Non possiamo imbrogliare il consumatore definendo "cioccolato" qualsiasi cosa.
L'Europa non deve farsi complice di un imbroglio, di una manipolazione alimentare, mentre fa della sicurezza alimentare una delle sue priorità.
L'Europa non deve livellare verso il basso.
Deve invece sorvegliare la qualità dei prodotti e la salute del consumatore.
Visto che teniamo a questi principi, non possiamo garantire la realizzazione degli obiettivi di questa direttiva.
Respingerla sarebbe un segnale forte per i cittadini e un atteggiamento responsabile per il Parlamento.
Questo sintetizza il senso del nostro emendamento, altrimenti a quando il vino senza uva e il burro senza panna?
Signor Presidente, onorevoli colleghi, la posizione comune sulla direttiva relativa ai prodotti di cacao e di cioccolato riguarda - e per l'occasione cito letteralmente la lobby dell'industria del cioccolato - una direttiva che crea un vero mercato unico per i prodotti di cioccolato che rispetta le tradizioni nazionali in materia di cioccolato, offre informazioni esaurienti ai consumatori e protegge gli interessi dei paesi in via di sviluppo.
Mi chiedo se le cose stiano davvero così.
Inizio dalle informazioni al consumatore.
È stata la stessa Commissione ad ammettere che non esiste un metodo di misurazione affidabile.
Il margine di errore è del 2%, e sul 5% questo margine significa il 50% in più, il che mi pare inaccettabile.
Inoltre i controlli dipendono dal tipo di cioccolato e dalle informazioni che il produttore desidera rilasciare.
Se adottassimo una direttiva che non possiamo controllare al cento percento dimostreremmo di non prendere sul serio né noi stessi né tanto meno i consumatori.
Veniamo agli interessi del Terzo mondo: mi preoccupa davvero che sia i fautori che i detrattori della posizione comune adducano continuamente questa argomentazione.
Gli uni dicono che la direttiva rappresenta un vantaggio per il Terzo mondo e gli altri invece affermano che più di 1 milione di contadini nei paesi dell'Africa occidentale ne soffriranno le conseguenze.
Ma chi dei due ha ragione?
È chiedere troppo esigere che si controlli in anticipo e vedere quali saranno gli effetti della direttiva ad esempio sulle esportazioni e sullo sviluppo sostenibile dei paesi produttori di cacao?
Infine, onorevoli colleghi, permettetemi di togliermi un altro peso dallo stomaco.
A torto o a ragione si dice che questo Parlamento non deve approvare nemmeno un emendamento, per non mettere a repentaglio questo delicato compromesso.
Orbene, se le cose stanno così e questa è un'argomentazione valida, allora propongo che si chiuda baracca e si vada tutti a casa.
Tutte le posizioni comuni rappresentano un delicato equilibrio fra interessi nazionali, condizioni ecologiche e considerazioni sociali.
Il Parlamento europeo deve svolgere il suo ruolo anche in questo fascicolo, emendando la posizione comune in taluni punti per garantire che la direttiva che ne risulterà rechi beneficio ai consumatori e al Terzo mondo.
Signor Presidente, uno dei piaceri che si gustano visitando il Belgio e la Francia è il cioccolato prodotto in questi paesi, che è delizioso, ma milioni di europei apprezzano anche i prodotti britannici e nessuno di essi ci ha rimesso: a prescindere dagli ingredienti sono ben contenti di chiamare questi prodotti "cioccolato" .


È un insulto nei nostri confronti giocare sulla semantica della definizione di tale termine: i cittadini che rappresentiamo non sono stupidi, sanno qual è la differenza tra i vari tipi di cioccolato e hanno il diritto di scegliere da sé.
Non nutro dubbi che questo compromesso sosterrà la crescita generale del mercato.
La dura verità è che nessuno di noi, né i belgi, né i francesi, né i britannici paga ai produttori di cacao un prezzo equo per le loro fatiche e il contrasto tra il nostro godere di questo prodotto di lusso e la loro povertà è una vergogna.
Signor Presidente, in questo tema rappresento una minoranza all'interno del gruppo GUE/NGL.
Ritengo che questa direttiva in realtà non sia necessaria, che sia superflua.
Mi pare che disporre di normative sul cioccolato diverse da Stato a Stato vada benissimo.
Non c'è nessuno bisogno di armonizzare la materia a livello di Unione e si può benissimo mantenere il sistema preesistente.
Se proprio si deve armonizzare, e pare questa la soluzione scelta dal Consiglio, allora ritengo più opportuno consentire sino al 5 per cento di grassi vegetali diversi dal burro di cacao.
In questo modo continueranno a esistere entrambe le qualità di cioccolato e ognuno potrà scegliere quale delle due acquistare, in funzione del proprio gusto o della tradizione nazionale.
L'alternativa di proibire l'uso di altri grassi vegetali comporterebbe la messa al bando di tutta una serie di prodotti di cioccolato, che pure sono graditi al pubblico, abituato a consumarli.
Insomma, in questo caso non c'è nessun bisogno di armonizzare.
È tuttavia essenziale che il cioccolato sia etichettato in maniera chiara, cosa che la proposta mi pare abbia previsto adeguatamente, per permettere al consumatore di scegliere davvero quale prodotto acquistare e consumare.
Peraltro, non è detto che per il Terzo mondo nel suo insieme il divieto di impiegare altri grassi vegetali risulti vantaggioso.
Da un lato, questo penalizzerebbe altri grassi tropicali, come il burro di karité, con un impatto negativo per alcuni paesi; dall'altro, ciò comporterebbe verosimilmente una riduzione del mercato complessivo dei prodotti di cioccolato, e con essa, forse, anche una riduzione del consumo di burro di cacao.
La conclusione che ne traggo è che preferirei veder mantenuta la vecchia regolamentazione, con normative diverse da paese a paese.
Ma poiché ciò non è possibile, a questo punto ritengo accettabile la posizione comune.
Signor Presidente, sono convinta, alla fin fine, che stiamo per arrivare ad un buon compromesso sulla direttiva relativa ai prodotti di cacao e di cioccolato, non da ultimo grazie all'impegno di Paul Lannoye.
Sono certamente a favore di un'etichettatura chiara, e cioè che fornisca informazioni corrette ai consumatori, e poiché in alcuni paesi fino ad oggi è esistito solo il cioccolato a base di burro di cacao come grasso vegetale, per i consumatori di questi paesi sarà importante sapere che invece è stato utilizzato un altro grasso vegetale.
Viceversa non ritengo che si possa o che si debba suggerire che il cioccolato che contiene burro di karité come grasso vegetale sia di qualità inferiore rispetto al cioccolato a base di burro di cacao.
Non esistono assolutamente criteri obiettivi in tal senso e a ragione il Consiglio lascia ai consumatori la facoltà di valutare la qualità.
Non dobbiamo dimenticare che per i paesi esportatori, il burro di karité costituisce un prodotto importante ai fini della sopravvivenza tanto quanto il cacao per i paesi esportatori di cacao.
Di conseguenza un'eventuale studio sull'impatto della direttiva sulle esportazioni dei paesi in via di sviluppo dovrebbe riguardare tanto il cioccolato quanto il burro di karitè.
La questione più importante, a mio avviso, è che i grassi vegetali nel cioccolato non possono essere modificati con metodi enzimatici o genetici.
Un simile divieto è l'unico modo per dare ai paesi in via di sviluppo la garanzia che potranno continuare a esportare i prodotti che producono con procedimenti naturali.
Signor Presidente, signora Commissario, è noto che il cioccolato puro al burro di cacao rende euforici.
Altrettanto invece non si può dire di questa direttiva, di cui non avevamo affatto bisogno.
Né si può dirlo di questo cioccolato manipolato con grassi vegetali raccomandato dal Consiglio, il quale purtroppo non ha accolto le raccomandazioni del Parlamento europeo in prima lettura.
Molto ci sarebbe da dire rispetto all'atteggiamento di talune delegazioni in seno al Consiglio.
Oggi il consumatore ne ha abbastanza di essere imbrogliato.
Che cosa propone il Consiglio per porvi rimedio?
Un'informazione timida, poco leggibile, nascosta sul retro della confezione.
Ma non è questo quanto chiedevamo: il consumatore non potrà scegliere con cognizione di causa.
Vogliamo un'informazione chiara, ben redatta, posta sul lato anteriore della confezione.
Questo era il risultato del nostro dibattito in prima lettura al Parlamento europeo.
Sappiamo che il costo delle materie grasse che possono sostituire il cacao è molto inferiore.
Per questo la grande industria è favorevole.
Sempre meno caro: è questa la promozione dell'Europa?
Poco importa il consumatore oggi, poco importa il suo gusto, poco importa l'opinione pubblica che chiede sempre più trasparenza!
Chi può oggi affermare di controllare il famoso 5% di grassi vegetali che sostituirebbero il burro di cacao puro?
Nessuno.
Allora, che fare?
Diamo fiducia, per fortuna, alle nostre piccole medie imprese di artigiani cioccolatieri che dovranno lavorare sull'etichetta di qualità.
Questo è quanto chiede il consumatore.
E, soprattutto, diamo sostegno al nostro relatore onorevole Lannoye.
Molte grazie, onorevole Françoise Grossetête.
Benvenuto
Prodotti di cacao e di cioccolato (proseguimento)
Signor Presidente, signor De Croo, onorevoli colleghi, dopo un dibattito durato 25 anni eccoci di nuovo riuniti per discutere del cioccolato, denominazione tanto ghiotta per una problematica invece assai infarcita di polemica.
Si tratta di un problema di armonizzazione, gusto, abitudine, quasi di cultura.
In breve, il cioccolato divide e i divari non sono ideologici né nazionali, per quanto alcuni possano crederlo.
Che cosa c'è di ideologico, vi chiedo, nel difendere paesi produttori di cacao?
Qui siamo nell'ambito dell'etica.
Da un punto di vista sociale, stiamo parlando di milioni di famiglie che vivono della produzione di cacao e nei confronti delle quali abbiamo degli impegni formali.
Perché un simile ritardo allora?
Sessantasei mesi per realizzare lo studio di impatto di questa direttiva: questo periodo basterà per provocare guasti irreparabili alle strutture di esportazione di questi paesi.
È evidente che l'impatto dev'essere noto a priori.
D'altro canto, se deve esserci armonizzazione, per un consumatore più esigente che mai sulla qualità di ciò che mangia e che, lo dico al margine, nulla ha chiesto e proprio nulla ha da guadagnare da questa faccenda, il minimum minimorum, secondo me, sarebbe definire "di qualità" soltanto il cioccolato fatto al 100% di cacao, il vero cioccolato, non concedendo a nessun altro prodotto questo marchio di eccellenza.
Qualsiasi altra armonizzazione sancirà il livellamento verso il basso, e il consumatore non vuole affatto questa Europa.
Signor Presidente, le norme hanno un senso solo se sono volte a proteggere la gente contro il potere del denaro, contro i rischi per la salute e contro la povertà.
Se l'Unione europea fissa delle norme relative alla produzione di cioccolato, queste devono mirare a proteggere i produttori di cacao nel Terzo mondo, in particolare in Africa.
Le norme sono altresì importanti per proteggere i consumatori contro le manipolazioni genetiche e contro l'aggiunta di sostanze inaspettate.
Infine le norme devono servire per proteggere gli operatori del settore in Europa.
Quello che adesso rischia di accadere è proprio l'esatto contrario.
Perché il libero commercio deve avere la precedenza assoluta?
Forse questo rientra negli sviluppi che l'Unione europea sta attraversando in questo periodo: un progetto pensato dai socialdemocratici e dai cristiano-democratici, volto all'introduzione di misure protezionistiche per dare vita a un'economia il più possibile liberalizzata in cui tutto sia permesso, che promuove la concorrenza e in cui la libera scelta del consumatore è sacra.
Il prezzo che devono pagare i contadini africani è troppo elevato.
Apprezzo gli sforzi dell'onorevole Lannoye per minimizzare i danni, tuttavia sarebbe stato ancora meglio mantenere intatta l'attuale protezione contro l'aggiunta di prodotti diversi dal burro di cacao.
Prima del dibattito sono stati distribuiti ai deputati diversi documenti e vorrei porne in rilievo uno nel quale il relatore afferma che gli unici beneficiari dell'entrata in vigore del testo proposto dal Consiglio saranno le multinazionali del cioccolato.
Con tutto il rispetto per l'impegno alla causa del relatore, affermo di fronte a quest'Aula che si tratta di un'assurdità.
Qui non è in gioco una questione che riguarda i grandi affari: essa preoccupa molto i piccoli consumatori, milioni di consumatori in tutta l'Unione che desiderano e meritano il diritto di scelta, senza che venga apposta al prodotto un'etichetta peggiorativa.
L'onorevole Lannoye ha dichiarato di aver ripreso alcuni degli emendamenti iniziali.
Io vi suggerisco che non è il momento di riprendere la strada del passato, ma di continuare, di andare avanti.
Si tratta di un problema relativo al mercato unico: quest'Aula non dovrebbe frapporsi al completamento del mercato unico, ma dovrebbe, anzi, promuoverlo attivamente.
Vorrei raccontare un breve aneddoto storico relativo al mio paese: il primo prodotto denominato cioccolato solido è stato venduto nel Regno Unito nel 1657, quando un francese aprì un negozio a Londra.
Dunque, se già nel 1657 un francese poteva legittimamente vendere il suo cioccolato a Londra mi sentirei di suggerire a questo Parlamento che dopo circa 350 anni finalmente dovrebbe essere giuridicamente possibile per un inglese, o un qualunque altro cittadino dell'Unione, vendere il suo cioccolato in tutta l'Unione, incluso il paese del relatore.
Signor Presidente, venticinque anni di discussioni sul tema "cioccolato sì-cioccolato no" e su che cosa sia il cioccolato gettano un'ombra di ridicolo sull'Unione europea in quanto tale.
Forse perché sono stata sfollata da bambina durante la guerra, questa discussione mi fa pensare al modo in cui i popoli europei si sono scannati vicendevolmente, e per valori simbolici un po'più elevati del cioccolato.
Dopotutto si tratta di un prodotto che non nuoce alla salute.
Né il cioccolato scandinavo, né quello belga o inglese fanno male.
Non è neppure un prodotto tale da avere un impatto ambientale significativo.
Insomma, tutta questa vicenda è un po'ridicola.
Per quanto concerne i paesi in via di sviluppo, tengo a dire che se a britannici, scandinavi e altri verrà impedito di continuare a mangiare il cioccolato che mangiavano sin da bambini, vorrà dire che il sabato sera ingurgiteranno certamente di marshmallows e gelatine.
E il Terzo mondo ci avrà guadagnato qualcosa?
Signor Presidente, non è questa Assemblea la sede per affermare che vi siano un cioccolato migliore e un cioccolato peggiore.
Né per affermare che vi sia un cioccolato più gustoso e uno più cattivo.
Il giudizio sul cioccolato migliore e più gustoso va lasciato al consumatore stesso.
La scelta operata dal consumatore rappresenta il principio fondamentale dell'economia di mercato e noi politici non dobbiamo agire da tutori.
L'ex primo ministro maltese, Dom Mintoff, tentò negli anni Settanta di limitare le importazioni di cioccolato e di modificare le abitudini di maltesi e turisti in materia di consumo di cioccolato.
Con l'aiuto dei cinesi venne costruito uno stabilimento per la produzione di cioccolato sull'isola, ma ai consumatori il cioccolato di produzione locale non piaceva: e il consumo di cioccolato crollò.
Se incoraggeremo l'evoluzione verso un'unica tradizione di cioccolato nell'Unione, chi rischia di uscirne sconfitto sono i paesi produttori di cacao, perché è forte il rischio che il consumo complessivo di cioccolato all'interno dell'Unione cali sensibilmente.
Evitiamo pertanto di commettere lo stesso errore di Dom Mintoff.
La proposta di imporre a un certo tipo di cioccolato l'obbligo di esporre gli ingredienti sul lato anteriore della confezione equivale a una discriminazione totalmente immotivata.
Ricorderebbe quasi una di quelle avvertenze riportate sui pacchetti di sigarette.
Signor Presidente, da 25 anni intorno al cioccolato infuria uno scontro all'interno dell'Unione, gettando il ridicolo su di noi come politici e sull'Unione come Istituzione.
Anche in futuro, all'interno dell'Unione deve esservi spazio per due tradizioni in materia di cioccolato, in ossequio a una società pluralista.
Abbiamo ora l'occasione di chiudere, in un modo dignitoso per tutte le parti in causa, una guerra europea del cioccolato che si trascina da venticinque anni.
Ecco perché la posizione comune va seguita alla lettera.
Signor Presidente, io sono belga e non sono contrario alla posizione comune.
Se il cioccolato che amo tanto fosse in pericolo, se la tradizione dei produttori belgi di cioccolato venisse messa a repentaglio, è ovvio che mi opporrei.
Stamattina, qui a Strasburgo, ho acquistato del cioccolato e il venditore, un francese, mi ha spiegato chiaramente che cosa stavo acquistando.
Sul lato anteriore della confezione era scritto a lettere dorate: Prestige noir intense, 72% di cacao, chocolat belge, cosa alquanto straordinaria in Francia.
Quindi so esattamente che cosa ho comprato.
Io credo che con la futura direttiva i produttori di cioccolato di qualità, se lo vorranno, avranno ancora maggiori possibilità di distinguersi dagli altri in senso positivo.
Su un punto sono d'accordo con il relatore.
I produttori di semi di cacao, i piccoli contadini nei paesi poveri del Terzo mondo sono vulnerabili.
È un aspetto che non dobbiamo perdere di vista. Per questo motivo trovo giusto che la Commissione conduca uno studio sulle conseguenze della direttiva al più tardi a due anni dalla sua entrata in vigore.
Allora sistemiamo le cose una volta per tutte per fare in modo che tutti possano mangiare il cioccolato che preferiscono e che si giunga a un vero mercato unico per il cioccolato.
Signor Presidente, onorevoli deputati, la posizione comune sui prodotti di cacao e di cioccolato è il risultato di lunghe e complesse discussioni.
Essa rappresenta un delicato compromesso che è stato difficile raggiungere, ma che risulta comunque equilibrato.
La posizione comune introduce la libera circolazione per i prodotti di cacao e di cioccolato, anche se con rigorose condizioni per quanto concerne la produzione e l'informazione del consumatore.
È concesso l'impiego di grassi vegetali diversi dal burro di cacao nel quantitativo minimo di cacao richiesto dalla direttiva, ma non oltre il cinque per cento.
Solo le sostanze elencate in allegato possono essere utilizzate.
Sono tutte sostanze di provenienza tropicale, prodotte nei paesi ACP.
La presenta di tali sostanze deve essere indicata a parte, ma sempre nello stesso campo visivo in cui figurano la denominazione del prodotto e l'elenco degli ingredienti.
Sarà il consumatore a scegliere, potendo distinguere questi prodotti da quelli ottenuti esclusivamente a partire dal cacao.
Queste condizioni e limitazioni, che non hanno a che fare con considerazioni di ordine sanitario, costituiscono il baricentro su cui si regge l'equilibrio della posizione comune.
La posizione comune dà inoltre risposta agli interrogativi e alle preoccupazioni di consumatori, paesi produttori di cacao e paesi produttori di cioccolato, con o senza grassi vegetali.
Ogni modifica perturberà gravemente l'equilibrio raggiunto che caratterizza l'accordo raggiunto in seno al Consiglio e, pertanto, non servirà allo scopo.
La raccomandazione per la seconda lettura del Parlamento contempla due emendamenti.
Nel primo emendamento viene ribadita la politica della Commissione, ed esso può quindi essere accolto.
Il secondo emendamento non trova adeguata collocazione in una direttiva specifica, dal momento che le emissioni di organismi geneticamente modificati sul mercato europeo vanno trattate in modo unitario e globale, e ciò avviene nel quadro delle disposizioni sull'immissione deliberata nell'ambiente di organismi geneticamente modificati, o del regolamento sui nuovi prodotti e i nuovi ingredienti alimentari.
Il secondo emendamento può tuttavia essere adottato in linea di principio.
Occorre tuttavia un'approfondita analisi delle conseguenze di questi emendamenti rispetto all'Organizzazione mondiale per il commercio e al Protocollo di Montreal.
Gli altri emendamenti respinti dalla Direzione generale per l'ambiente della Commissione riguardano aspetti di fondamentale importanza ai fini dell'equilibrio della posizione comune, e non possono pertanto essere accolti.
La posizione comune rappresenta un vero compromesso e comporta un chiaro progresso rispetto alla legislazione attualmente in vigore, che risale ai primi anni Settanta e che risulta pesantemente incompleta specie in materia di etichettatura e di informazione del consumatore.
Per ricapitolare, in forza di quanto precede soltanto gli emendamenti nn. 1 e 2 possono essere accolti.
Signor Presidente, vorrei intervenire per mozione d'ordine, a difesa del rispetto dovuto al Parlamento europeo e ai suoi deputati.
Tutti ricorderanno che nell'ultima sessione plenaria tenutasi qui a Strasburgo il Parlamento europeo ha discusso e approvato una risoluzione nella quale esprimeva la sua preoccupazione e condannava le condizioni difficili in cui, in Angola, i giornalisti svolgono la loro attività, i vari processi cui sono continuamente sottoposti e, di conseguenza, l'assenza di libertà di espressione e di stampa comportata da una situazione del genere.
Nella discussione è intervenuto, fra gli altri deputati, l'onorevole Mario Soares che ha sottoscritto la risoluzione approvata poi a maggioranza.
Inusitatamente, il governo angolano, tramite un suo Ministro e un deputato, ha reagito all'intervento di Mario Soares in quella discussione facendo ricorso alla diffamazione, alla calunnia e agli insulti, accusando il nostro collega, senza alcuna prova, di essere uno dei principali beneficiari del traffico illecito di diamanti e avorio che, secondo alcune illazioni, svolgerebbe l'UNITA, principale oppositore dell'MPLA in Angola.
Ebbene, queste inaccettabili dichiarazioni del governo angolano non colpiscono soltanto Mario Soares ma anche tutti coloro che hanno approvato detta risoluzione.
Pertanto, signor Presidente, in questa sede, desidero esprimere a Mario Soares tutta la mia solidarietà dinanzi a questa campagna diffamatoria di cui è stato oggetto, e chiedo alla Presidente del Parlamento europeo di presentare presso le autorità angolane, tramite i canali adeguati, la più energica e indignata protesta del Parlamento per l'oltraggio di cui è stata fatta oggetto anche questa Assemblea, considerando altresì che ciò costituisce un'intollerabile intromissione nel principio di indipendenza di cui godono i deputati nell'esercizio del loro mandato.
Onorevoli colleghi, condivido le ragioni politiche, le ragioni istituzionali e anche le ragioni umane che hanno determinato questi interventi.
Do ora la parola anche all'onorevole Pacheco, che l'ha chiesta, ma poi ci fermiamo qui perché non credo sia giusto aprire un dibattito su un tema pur rilevante ma che non era previsto.
In seguito informerò anche sulle decisioni prese o meno dalla nostra Presidente o sulle attività che saranno avviate, in ogni caso a nome vostro, dalla nostra Presidente.
Signor Presidente, condivido le obiezioni dei deputati che mi hanno preceduto per quanto concerne l'inammissibilità del fatto che un governo come quello dell'Angola, che da molti anni porta avanti una guerra civile nel paese ed è accusato da varie organizzazioni a livello internazionale di essere un governo corrotto, si permetta di attaccare la libertà di parola di un deputato di questo Parlamento europeo che giustamente criticava la violazione dei diritti umani in Angola.
Ma con tutta la chiarezza possibile desidero anche aggiungere che non dobbiamo soltanto, a livello di Istituzioni europee, ottenere le proteste e la condanna del Parlamento europeo.
Sarebbe bene che il Consiglio, attualmente presieduto dal Primo ministro portoghese, rispondesse con identico vigore alle critiche rivolte a un deputato portoghese di questa Assemblea, abbandonando la posizione ambigua in cui si è collocato innanzi all'offesa che il governo angolano ha recato a un deputato di questo Parlamento e alle Istituzioni dell'Unione europea.
Pertanto occorre che il nostro Parlamento respinga senza esitazione l'atteggiamento dell'Angola, sperando che anche la Presidenza del Consiglio dell'Unione sia in grado di esprimere con chiarezza tale reiezione e non risponda a tali accuse con il silenzio.
Ringrazio i colleghi Queiró, Seguro e Pacheco per i loro interventi.
La nostra Presidente farà conoscere questa protesta ai rappresentanti ufficiali dell'Angola e comunicherà la richiesta che è stata rivolta ora al Presidente del Consiglio, affinché ci sia anche un'iniziativa da parte del Consiglio e del suo Presidente di turno per reagire a questi attacchi inqualificabili.
Passiamo ora al turno di votazioni.
VOTAZIONI
Signor Presidente, mi dispiace causare qualche complicazione allo svolgimento dei lavori di questa Plenaria.
Dopo aver consultato altri membri della commissione per lo sviluppo e la cooperazione, le chiedo di rinviare a domani la votazione su questo regolamento.
Le ragioni sono essenzialmente due: la prima è che la richiesta di votazione per parti separate sugli emendamenti avrebbe dovuto essere presentata entro le 19.00 di ieri, ma a causa di un malinteso tale richiesta non è stata presentata in tempo.
Procedere oggi alla votazione in blocco sarebbe, a mio avviso, una situazione infelice.
Alcuni contatti informali con il Consiglio mi inducono a credere che è assolutamente possibile riconciliare le differenze tra Consiglio e Parlamento, ma se votassimo en bloc potremmo perdere tale opportunità.
La seconda ragione ha a che vedere con la comitatologia: un'ulteriore discussione nei gruppi politici su alcuni dettagli relativi a certi emendamenti sarebbe giovevole.
Pertanto, in qualità di relatore, le chiedo di seguire la mia raccomandazione di rinvio del voto.
(La votazione è rinviata al turno di votazioni di domani )
Raccomandazione per la seconda lettura (A5-0048/2000) della commissione per lo sviluppo e la cooperazione, sulla posizione comune definita dal Consiglio in vista dell'adozione del regolamento del Parlamento europeo e del Consiglio relativo a misure volte a promuovere la conservazione e la gestione sostenibile delle foreste tropicali e delle altre foreste dei paesi in via di sviluppo [12487/1/1999 - C5-0014/2000 - 1999/0015(COD)] (Relatore: onorevole Fernández Martín)
Vorrei solo ribadire quanto ha affermato ieri il mio collega Poul Nielson in merito alla posizione della Commissione sugli emendamenti, che vado ad illustrarvi.
La Commissione è a favore dell'emendamento n. 11, in linea di principio, e dei seguenti emendamenti: emendamenti nn.
4, 7, 9, 10, 13, 14 e 15. La Commissione non è a favore dei seguenti emendamenti: emendamenti nn.
1,2,3,5,6,8 e 12.
(Il Parlamento approva la posizione comune modificata)
Raccomandazione per la seconda lettura (A5-0043/2000) della commissione per la politica regionale, i trasporti e il turismo sulla posizione comune definita dal Consiglio in vista dell'adozione della direttiva del Parlamento europeo e del Consiglio relativa agli impianti portuali di raccolta per i rifiuti prodotti dalle navi e i residui del carico [11195/1/1999 - C5-0251/1999 - 1998/0249(COD)] (Relatore: onorevole Bouwman)
Emendamento n. 6:
Signor Presidente, tengo ad attirare l'attenzione sulle conseguenze della votazione per parti separate.
Di norma in ambiti parlamentari si ha l'abitudine di mettere ai voti prima la proposta più radicale e successivamente quella meno radicale.
Con la suddetta votazione per parti separate votiamo prima la proposta meno radicale e poi quella più radicale.
Dato che sono un nuovo arrivato in questo Parlamento non so quale possa essere la soluzione, tuttavia desidero raccomandare a coloro che hanno a cuore l'ambiente e ai fautori del principio "chi inquina paga" di votare a favore di ambedue le parti.
(Il Parlamento approva la posizione comune così modificata)
Raccomandazione per la seconda lettura (A5-0040/2000) della commissione per la politica regionale, i trasporti e il turismo, sulla posizione comune definita dal Consiglio in vista dell'adozione della direttiva del Parlamento europeo e del Consiglio relativa ai controlli tecnici su strada dei veicoli commerciali circolanti nella Comunità [111287/1/1999 - C5-0323/1999 - 1998/0097(COD)] (Relatore: onorevole Piecyk)
(Il Parlamento approva la posizione comune modificata)
DICHIARAZIONI DI VOTO- Raccomandazione per la seconda lettura Fernández Martín (A5-0048/2000)
Signor Presidente, ho votato a favore delle considerazioni dettate dal buon senso relative alla catastrofe ecologica che minaccia il pianeta qualora dovesse proseguire l'attuale evoluzione.
Le preoccupazioni affondano però in un ammasso di dichiarazioni velleitarie.
La Commissione di Bruxelles e il Parlamento europeo non intendono intervenire e neanche indicare chiaramente i responsabili di un andamento ecologico disastroso.
Le istituzioni europee si accontentano di pii auspici per la tutela della foresta tropicale, per esempio, mentre i grandi gruppi della filiera del legno, che sono i massacratori industriali della foresta in numerosi paesi del sud-est asiatico o in Africa, impongono le loro volere alle popolazioni locali; questi massacratori sono perfettamente noti.
È vero che in numerosi paesi poveri è la popolazione a distruggere le foreste, disboscando per trarvi un minimo di reddito oppure per dissodare e avere accesso a terreni che altrimenti le sono preclusi.
Pretendere però di inserire la dimensione ambientale nel processo di sviluppo è pura ipocrisia, mentre le classi dirigenti dei paesi ricchi in realtà bloccano la strada verso lo sviluppo dei paesi, poveri mantenendo nell'indigenza buona parte delle loro popolazioni.
.
(FR) Il testo della relazione che ci viene proposta quest'oggi risponde all'esigenza di conservare le foreste tropicali.
L'Unione europea e i suoi Stati membri in effetti hanno la responsabilità di tutelare un ecosistema necessario per l'equilibrio dell'ambiente e del pianeta nel suo insieme.
Questa responsabilità deriva innanzi tutto dalla storia e dagli impegni degli Stati membri a favore dei paesi nei quali si trova buona parte di queste foreste.
Questi legami storici, questa capacità devono essere posti al servizio della tutela di questo ecosistema.
D'altro canto, siamo responsabili in quanto consumatori: molti prodotti consumati Europa provengono da queste regioni e in generale determinano un impatto negativo sulla foresta.
Infine, sul territorio dei suoi Stati membri, e in particolare su quello francese, l'Unione europea dispone di notevoli zone di foresta tropicale.
Il dipartimento della Guyana francese, nella fattispecie, è quasi completamente coperto da questo tipo di vegetazione.
Vale dunque la pena di consentire uno sviluppo reale di queste zone, nel rispetto della cultura e delle tradizioni dei loro abitanti, senza limitarle a un ruolo puramente passivo di conservazione ecologica.
L'Unione europea può dare un suo contributo in questo ambito, se sarà in grado di coordinare l'impegno e le competenze senza tentare di controllare e di imporre una strategia unica agli Stati membri.
Per tale motivo abbiamo dato il nostro appoggio agli emendamenti del PPE-DE, che conservano la necessaria flessibilità all'interno del dispositivo.
Raccomandazione per la seconda lettura Bouwman (A5-0043/2000)
Il recente naufragio della petroliera Erika al largo delle coste della Bretagna ha portato alla ribalta del grande pubblico fra l'altro il problema delle 'bonifiche', degli scarichi selvaggi di oli usati, di detriti e di altri rifiuti derivanti dai carichi delle navi, che taluni capitani privi di scrupoli scaricano in mare aperto.
Infatti, mentre ufficialmente le lesioni del relitto erano state riparate, chiazze di petrolio continuavano a depositarsi sulle rive indicando che c'erano ancora delle perdite, oppure che alcune imbarcazioni che transitavano nei paraggi ne approfittavano per ripulire le stive, oppure probabilmente ambedue le cose al contempo.
Nella giungla del trasporto marittimo questi comportamenti sono purtroppo frequenti e contribuiscono a trasformare in pattumiere i nostri mari e le nostre spiagge, mettendo a rischio l'equilibrio ecologico dell'ambiente marino.
Ebbene, guarda caso il Parlamento europeo oggi sta esaminando in seconda lettura un progetto di direttiva in discussione da due anni ormai, che porta a livello comunitario le conseguenze della Convenzione internazionale MARPOL del 1973, ratificata da tutti gli Stati membri.
Detta convenzione impone alle imbarcazioni di depositare i loro rifiuti durante gli scali negli impianti portuali di raccolta previsti a tal fine, chiedendo in cambio agli Stati contraenti di istituire gli impianti adeguati.
Di conseguenza non possiamo che accogliere con favore il progetto di direttiva europea che permetterà l'applicazione di tali principi.
Al contempo, intendiamo porre il grande interrogativo: che cosa avverrà dei controlli?
Il progetto prevede che le imbarcazioni che fanno scalo in un porto della Comunità potranno lasciarlo soltanto previa presentazione delle attestazioni dimostranti l'effettivo deposito dei rifiuti e residui negli impianti adeguati.
Che cosa succederà invece con le navi provenienti dall'esterno della Comunità?
Anche a loro saranno richiesti certificati?
E come saranno controllate le imbarcazioni in transito senza fare scalo?
Tanto per cominciare, riteniamo che i porti dei paesi membri debbano essere vietati alle imbarcazioni che non esibiscono questi certificati, anche se provenienti dall'esterno.
Inoltre, gli Stati membri, che attraverso la direttiva si impegneranno a rafforzare i loro controlli nei porti, devono impegnarsi anche a potenziare i propri dispositivi di controllo in mare.
Sappiamo fin troppo bene quale sia la pressione della concorrenza nel trasporto marittimo.
Non serve a nulla adottare convenzioni o direttive se, in seguito, queste devono rimanere lettera morta per mancanza di strumenti di controllo.
. (FR) La relazione che ci viene chiesto di votare quest'oggi è indicativa della posizione che il nostro Parlamento europeo desidera adottare nella discussione sulla sicurezza marittima, resa attuale dal drammatico naufragio dell'Erika.
Ricorderò che la proposta di direttiva al centro del nostro odierno dibattito ha lo scopo di migliorare la disponibilità e l'utilizzo degli impianti portuali di raccolta per i rifiuti prodotti dalle navi e per i residui del carico.
Essa ricalca le tracce della Convenzione MARPOL 73/78 (prevenzione dell'inquinamento causato dalle imbarcazioni), concentrandosi in particolare sui dispositivi di raccolta dei rifiuti nei porti.
Essa fa parte della strategia comunitaria globale di gestione dei rifiuti e impone a tutti porti di fornire impianti di raccolta adeguati all'altezza delle esigenze e delle navi.
Oggi siamo di fronte a problemi di inquinamento marittimo che dobbiamo affrontare con determinazione adottando interventi audaci.
Come sottolinea il relatore, in effetti le normative esistono già, ma non sono rispettate.
Il sistema generalmente applicato è quello basato sul principio "chi inquina paga", che brilla per la sua inefficienza!
Per questo motivo dobbiamo individuare un'alternativa, la quale ci viene proposta in un emendamento che io ho sostenuto.
In effetti, si tratterebbe di istituire un sistema di tariffe che tutte le imbarcazioni dovrebbero versare sistematicamente a ogni passaggio in un porto, sia che usino o meno gli impianti di deposito dei rifiuti.
Questo introito servirà a finanziare fino al 90% gli impianti necessari.
Il sistema indurrà inevitabilmente le imbarcazioni a scaricare i rifiuti da esse prodotti o altri rifiuti nei porti invece di farlo in mare aperto, pratica deplorevole, ma attualmente all'ordine del giorno.
Tutti sanno che alcune imbarcazioni hanno addirittura approfittato dell'inquinamento causato dal naufragio dell'Erika per scaricare i loro rifiuti in mare.
È assolutamente scandaloso, oltre che insostenibile.
Eppure esistono esempi di buone prassi, visto che paesi rivieraschi del Baltico hanno già adottato questo sistema dal 1998.
Mi rendo perfettamente conto che ciò causerà sconvolgimenti nell'organizzazione dei porti di numerosi Stati membri, comportando oneri supplementari per le imbarcazioni.
Ma non è forse questo il prezzo da pagare per garantire la pulizia dell'ambiente marino, tanto più che la direttiva prevede che si possano identificare le navi meno inquinanti cui concedere una riduzione tariffaria?
Mi pare che il sistema sia equo e dunque voterò a favore.
Questa proposta di direttiva è benvenuta in seno all'Unione europea.
Essa rientra nella strategia comunitaria globale per la riduzione dell'inquinamento marino e per la gestione dei rifiuti e obbliga tutti porti dell'Unione, ivi compresi quelli per la nautica sportiva, a mettere disposizione impianti di raccolta adeguati all'altezza dell'esigenza delle navi.
Esisteva già una regolamentazione internazionale, in quanto la Convenzione MARPOL impone a tutte le navi regole internazionali e vincolanti ai sensi delle quali è vietato qualsiasi scarico in mare.
Il problema che si pone in realtà è proprio quello dell'applicazione e del rispetto di queste norme!
Il nobile principio del "chi inquina paga" perorato da numerosi Stati membri, fra cui il mio, è ben lungi dall'essere rispettato!
La catastrofe dell'Erika purtroppo testimonia questa situazione, oltre ai 39 scarichi selvaggi avvenuti impunemente nel giro di una settimana!
Per questa ragione, il Parlamento europeo e la sua commissione per la politica regionale, i trasporti e il turismo, confermando la prima lettura della precedente legislatura, hanno proposto che ogni imbarcazione che entra nel porto di uno Stato membro sostenga il 90% delle spese di raccolta e di gestione dei rifiuti indipendentemente dall'effettivo uso degli impianti.
Ci pare questo l'unico mezzo reale ed equo per evitare questi scarichi intempestivi in mare.
In effetti, se gli impianti portuali fossero finanziati (a un tasso elevato) soltanto dalle navi che li utilizzano, ci sarebbe ragione di credere che molti di questi ultimi si sottrarrebbero a questo onere, visto che lo scarico in mare è meno costoso.
D'altro canto auspichiamo che si fissi la quota delle ispezioni obbligatorie al 25% delle imbarcazioni.
Alla vigilia della presidenza francese dell'Unione europea, questa è la posizione che i socialisti francesi si apprestano a difendere.
Non posso far altro che invitare la nostra Assemblea a seguirla.
Si tratta di una lotta politica; il nostro ruolo non è forse è proprio quello di condurla, anche se ciò ci porterà ad adottare decisioni politiche ambiziose, che talvolta si spingono oltre quelle dei nostri governi e sono sempre di una certa portata e foriere di speranza?
Oggi non è possibile ignorare la fortuita coincidenza di questa seconda lettura della proposta di direttiva contro l'inquinamento marittimo con la tragica attualità del naufragio dell'Erika.
È vero che questo testo non riguarda le cause accidentali di inquinamento, ma sappiamo perfettamente che, in quanto più insidiose, le conseguenze delle pratiche pirata degli scarichi mare non sono meno gravi.
Nell'ultima settimana di febbraio, sono stati individuati 39 scarichi selvaggi nella sola zona dove si trova il relitto dell'Erika.
Si tratta di pratiche insostenibili, ma difficilmente controllabili di notte o con la nebbia nella fattispecie.
Questa proposta di direttiva e l'emendamento volto a creare una tassazione portuale universale delle imbarcazioni valida per tutti porti europei e volta finanziare il trattamento dei loro rifiuti ha un duplice interesse: quello di obbligare i porti a dotarsi od organizzarsi per trattare i rifiuti di gestione delle navi direttamente o dandoli in subappalto a operatori specializzati; e soprattutto quello di dissuadere le navi dall'esimersi dai loro obblighi di trattamento dei rifiuti, in quanto ne pagheranno comunque il prezzo.
Occorre tuttavia fare in modo che questo provvedimento di tassazione universale sia ripartito il più equamente possibile e accompagnato da disposizioni finanziarie nazionali o europee che consentano ai piccoli porti di accedere a servizi di trattamento dei rifiuti, senza appesantire in maniera irresponsabile i loro bilanci pregiudicandone la sopravvivenza.
A queste condizioni, la direttiva proposta è una prima risposta esemplare dell'Europa alla legittima ondata emozionale suscitata dall'inquinamento causato dal naufragio dell'Erika, che in qualche modo inaugura il riconoscimento e la costituzione di uno spazio marittimo europeo assoggettato a regole comuni.
Il Consiglio aveva già discusso a lungo di questa direttiva sugli impianti portuali di raccolta per i rifiuti prodotti dalle navi, ma il testo cui era giunto rispettava il principio di rafforzamento della tutela dell'ambiente marino tenendo conto delle realtà di ogni Stato membro e senza sconvolgere le pratiche nazionali, cosa che invece non avviene nel caso della relazione che ci è appena stata presentata.
In effetti, uno Stato come la Francia ha già attuato il disposto della Convenzione MARPOL, garantendo la presenza in ogni porto di impianti di raccolta e di trattamento di qualità, affidati a ditte private, che fatturano direttamente all'armatore a seconda del tipo di rifiuti e della loro natura: la riduzione del costo d'utilizzo per le navi cosiddette ecologiche è dunque "automatica".
Questa soluzione che avvantaggia le navi più rispettose dell'ambiente appare molto più equa rispetto a una riduzione arbitraria di cui beneficerebbero - sulla base di quali criteri? - le imbarcazioni etichettate "ecologiche", o rispetto a un contributo disgiunto dall'utilizzo degli impianti applicato senza discernimento: ci rifiutiamo dunque di sostituire a una tassazione che tiene conto della natura dei rifiuti una politica cieca di tassazione del flusso delle imbarcazioni che non tenga conto della loro pericolosità per l'ambiente.
Merita altresì dire che lo scarico della zavorra in mare purtroppo è sostanzialmente indipendente dal sistema di tassazione: soltanto controlli in mare e controlli più frequenti della flotta che fa scalo potrebbero forse limitare gli scarichi in mare.
Per tutti questi motivi, nel ribadire il proprio accordo con la posizione comune del Consiglio, il gruppo UEN è contrario al testo di questa relazione che ha snaturato il principio della posizione comune e invita vigorosamente gli Stati membri ad assumersi tutte le loro responsabilità attuando prima possibile i provvedimenti di controllo, i quali, unitamente a un dispositivo di sanzioni in ossequio al principio "chi inquina paga e pulisce", consentiranno forse di evitare il riprodursi di catastrofi quali quella che ha appena devastato le coste francesi destando tanto scandalo.
Raccomandazione per la seconda lettura Piecyk (A5-0040/2000)
. (FR) Oggi il Parlamento europeo si è espresso in merito alla proposta di direttiva sui controlli tecnici su strada dei veicoli commerciali pesanti.
È in effetti indispensabile migliorare il livello di sicurezza e ridurre l'impatto ambientale di questi veicoli, la cui circolazione è in costante aumento.
Instaurare controlli stradali casuali e obbligatori per verificare lungo tutto l'arco dell'anno il loro livello di manutenzione è un'idea valida, ma deve essere attuata con efficacia.
Questa proposta di direttiva integrerebbe in maniera molto utile l'impegno messo in campo nelle città soprattutto grazie ai piani per gli spostamenti urbani, in particolare nell'area metropolitana di Rouen, attraversata ogni giorno da 5000 veicoli pesanti.
È altresì urgente pensare di adottare modalità di trasporto alternative per le merci (via fluviale, ferrovia, ...) e allo sviluppo di veicoli puliti.
È per queste ragioni, onorevoli colleghi, che oggi ho dato il mio sostegno alla proposta di direttiva sui controlli tecnici su strada dei veicoli commerciali pesanti.
(La seduta, sospesa alle 12.35, riprende alle 15.00)
Carta dei diritti fondamentali dell'UE
L'ordine del giorno reca la discussione sulla relazione (A5-0064/2000) presentata dagli onorevoli Duff e Voggenhuber a nome della commissione per gli affari costituzionali sull'elaborazione di una Carta dei diritti fondamentali dell'Unione europea.
Signora Presidente, la commissione propone di porre la Carta dei diritti fondamentali al centro del sistema dell'Unione, con effetto vincolante per l'Unione europea, le sue istituzioni e agenzie.
Lo facciamo perché esiste una forte concentrazione di potere al centro dell'Unione, ed è chiaramente necessario proteggere il cittadino da qualunque abuso di tale potere.
Riteniamo che la Carta avrà tre principali effetti: primo, rafforzerà il carattere costituzionale del Trattato; secondo sarà un punto di riferimento per quanti, incluso il Parlamento, desiderano promuovere l'integrazione europea con un maggiore grado di legittimità democratica; terzo, una Carta caratterizzata da stile e vigore rafforzerebbe il profilo dell'Unione nei confronti dei suoi cittadini attuali e futuri.
La risoluzione che presentiamo conferisce alla delegazione parlamentare europea il mandato per la Convenzione.
La Convenzione ha già avviato il processo di redazione della Carta secondo le linee principali che noi presentiamo e sulla base del presupposto che il risultato finale sarà vincolante.
Un voto forte a favore della risoluzione sarà d'ausilio alla Convenzione per completare il proprio compito e fissare i criteri per la valutazione finale dei risultati da parte di questo Parlamento.
Dovremmo evitare di farci ossessionare dalla questione della sussidiarietà.
La redazione della Carta senza dubbio sarà improntata all'applicazione di tale principio, ma è determinante che la Carta rifletta la società europea moderna, con tutto il suo pluralismo e la sua diversità.
L'effetto della Carta sarà costante e graduale, piuttosto che immediato e rivoluzionario.
Sussiste inoltre una controversia in merito alla relazione tra la nuova Carta europea e la vigente Convenzione europea dei diritti dell'uomo.
Noi proponiamo che l'Unione aderisca alla Convenzione europea dei diritti dell'uomo di modo che i diritti sanciti nella Convenzione esistente vadano a costituire il fulcro della Carta stessa.
Signora Presidente, noi ci proponiamo di redigere una Carta che gli Stati membri troverebbero vergognoso rifiutare di integrare nella giurisdizione della Corte di giustizia europea.
La Carta rappresenta un'opportunità per costruire una società postnazionale moderna e un coraggioso passo avanti rispetto alle miserie e ai dolori dell'Europa del ventesimo secolo.
Raccomando fortemente l'adozione della risoluzione.
.
Signora Presidente, finalmente giunge al voto del Parlamento europeo la relazione, lungamente elaborata, sulla redazione della Carta dei diritti fondamentali dell'Unione europea e io mi auguro che il paziente lavoro dei relatori trovi il conforto dell'Aula.
Mi auguro, cioè, che vengano respinti gli emendamenti distruttivi di quanti vedono nella redazione di una Carta dei diritti addirittura un attentato alla democrazia.
Eppure sono diritti in gran parte già esistenti nell'Unione perché presenti qua e là nei Trattati, nella Convenzione europea dei diritti umani, nelle tradizioni istituzionali comuni degli Stati membri, nelle convezioni internazionali da tutti sottoscritte.
Come si può aver paura di una Carta dei diritti fondamentali?
Questa costituisce soltanto la sanzione formale, l'espressione coerente di quei diritti individuali, inviolabili, senza i quali la democrazia diventa soltanto regno della forza dei numeri, potenziale prevaricazione di poteri costituiti.
L'Unione europea è convivenza pacifica e solidale di diversi popoli, di diverse culture, grazie alla sua tradizione di rispetto dei diritti individuali.
La Carta diventerà una tavola di principi condivisi, che definiscono l'identità dell'Europa nel mondo, un'identità che non è fondata su vincoli di sangue, su etnie, su appartenenze territoriali ma, appunto, su valori comuni.
Nell'attenta ricognizione dei diritti vigenti e condivisi dovranno trovare spazio quei diritti sociali fondamentali che non hanno un'intrinseca natura diversa dagli altri diritti: diritti di libertà di associazione sindacale, diritti fondamentali alla vita e alla sicurezza nei luoghi di lavoro, diritti alla formazione, mai come oggi essenziale per garantire sviluppo, occupazione e concorrenzialità nel mercato globale; dovranno trovare spazio i diritti politici dei cittadini e i diritti umani di ogni persona; dovranno essere precisati i diritti fondamentali di fronte ai nuovi rischi.
Un catalogo dei diritti fondamentali, riconosciuti vincolanti dalle istituzioni europee, indica ai cittadini anche i doveri che essi hanno di rispettarli.
Costituisce uno spazio civile, giuridico, di libertà, non solo economica, ma anche di sicurezza e giustizia, in un vasto territorio che prima d'ora è stato luogo di ricorrenti sanguinosi conflitti.
Terreno di scontro di eserciti nemici fino a tutta la prima metà del secolo, l'Europa diventa ora garanzia di pace e di libertà dalla paura e dal bisogno.
Questo è il significato che deve avere per noi la Carta dei diritti fondamentali.
Nessuno ha fondate ragioni di timore quando si sanziona la prevalenza del diritto sulla forza.
Signora Presidente, onorevoli colleghi, l'Europa si regge sui diritti fondamentali.
Altrettanto si può dire anche della Costituzione statunitense, che si basa proprio sui nostri diritti fondamentali europei, sul pensiero di John Locke e della rivoluzione francese.
I cittadini americani possono invocare i nostri diritti fondamentali europei nei propri tribunali, e ciò ha conferito loro orgoglio, consapevolezza e capacità d'azione.
I diritti fondamentali possono creare un'identità e una cittadinanza.
Possono inoltre aiutare i singoli a cogliere le opportunità che oggi si offrono in Europa grazie alla libera circolazione, all'euro e alle tecnologie dell'informazione, ossia grazie alle opportunità create dalla nuova economia.
Le nostre risorse europee, ossia le differenze culturali, sono più facili da preservare e accettare, se i cittadini sanno di poter far valere i propri diritti in tutta l'Unione.
In parole povere, la libera circolazione deve reggersi su diritti fondamentali che siano garantiti.
Un ampliamento senza la garanzia di tali diritti potrebbe addirittura tradursi in un fiasco, affossando così il nostro sviluppo economico.
Una Carta vincolante rappresenta dunque una rivendicazione irrinunciabile nonché una necessità in quella Costituzione di cui abbiamo così bisogno.
Desidero mettere in guardia contro un'adesione alla Convenzione del Consiglio d'Europa, specie se non abbinata a una Carta vincolante.
Si tratta di complicazioni che vanno studiate più a fondo.
Spero che giungeremo a una versione aggiornata e riformulata dell'articolo 6 della Convenzione del Consiglio d'Europa, nella quale siano elencati, in modo succinto e concentrato, i diritti già esistenti con l'aggiunta delle moderne biotecnologie e della protezione dei dati.
La Carta dovrà essere facilmente accessibile al cittadino e risultare chiara ai suoi occhi.
Non dovrà essere spezzata in più parti o contenere troppi rimandi.
Essa dovrà inoltre essere vincolante e valere anche per le istituzioni europee.
I cittadini non possono essere certo lasciati senza difese contro violazioni commesse da organi di polizia come l'OLAF o l'EUROPOL!
Insomma, è un progetto votato a rafforzare gli europei come individui.
Signora Presidente, in qualità di relatore per parere per la commissione per l'occupazione egli affari sociali mi concentrerò principalmente sulla questione dei diritti sociali fondamentali.
I diritti sociali fondamentali fanno indissolubilmente parte dei diritti fondamentali classici.
Che cosa se ne fa una persona del diritto alla libertà di espressione se a causa della povertà e della disoccupazione rimane completamente esclusa dalla vita sociale?
Il carattere di taluni diritti sociali fondamentali è identico a quello dei diritti civili classici, di cui quindi fanno parte integrante.
Prendiamo ad esempio il diritto di organizzazione e di associazione, che sfocia nel diritto al libero negoziato collettivo delle condizioni di lavoro e il diritto a condurre azioni collettive.
Per questo motivo ritengo che i diritti sociali fondamentali dovrebbero essere inclusi nella prima parte della Carta.
Per altri diritti sociali fondamentali occorre invece un collegamento fra la formulazione del diritto fondamentale e i suoi effetti sull'individuo.
Ecco perché spesso tali diritti vengono definiti come norme che i governi devono elaborare nell'ambito della legislazione sociale.
Non per questo tali diritti sono meno importanti quali elementi di base per la Carta.
Ed è proprio in relazione a quest'ultima categoria di diritti che spesso emergono in modo più palese i malintesi su quello che dovrebbe essere il significato europeo della Carta.
Il primo malinteso è credere che la Carta dell'UE si sostituirà alle garanzie nazionali per la protezione dei diritti fondamentali, come se d'ora in avanti i singoli individui dovessero rivolgersi all'Unione europea e alla Corte di giustizia, piuttosto che alle autorità e ai tribunali nazionali. E come se il diritto al lavoro, a un alloggio decente, alla sicurezza sociale diventassero improvvisamente di competenza europea.
Questa convinzione è totalmente errata.
Lo stesso vale per il rispetto del diritto alla libertà di espressione o a un processo equo.
Scopo della Carta è vincolare le istituzioni europee e la politica europea al rispetto di tali diritti fondamentali.
Con ciò ho risposto anche al secondo malinteso che è ampiamente diffuso.
La Carta non deve contenere solo diritti per la rivendicazione dei quali i cittadini dovrebbero rivolgersi all'Unione europea in quanto istanza competente.
Anche laddove l'Unione europea non dispone di alcuna competenza, talune misure politiche adottate direttamente o per suo conto possono violare i diritti fondamentali.
Pertanto la carta dovrebbe contenere anche quei diritti che non verranno garantiti a livello dell'Unione europea, ma che l'Unione potrebbe violare.
Ancora un'osservazione sui trattati internazionali relativi ai diritti sociali fondamentali.
Il parere della commissione per l'occupazione e gli affari sociali ne cita alcuni: la Carta sociale europea del Consiglio d'Europa e le principali convenzioni dell'OIL e delle Nazioni Unite.
Nell'emendamento n. 22 alla relazione Duff/Voggenhuber chiedo che si estenda il riferimento alla CEDU, di cui all'articolo 6 del Trattato dell'Unione, anche alla Carta sociale europea e alle principali convenzioni OIL e ONU.
Un ulteriore emendamento, il n. 23, su una variante ancora più radicale, indica l'obbligo di aderire non solo alla CEDU, ma anche alle suddette norme sociali internazionali.
Tengo a fare un'ultima osservazione sulla necessità di un ampio sostegno sociale e di un dialogo con le organizzazioni sociali anche dopo l'adozione della Carta.
Anche dopo l'approvazione della Carta occorrerà condurre un ampio dialogo.
Signora Presidente, in qualità di relatore per parere della commissione per i diritti della donna e le pari opportunità desidero rispondere a due interrogativi.
Primo, quale importanza può avere per le donne europee la Carta in oggetto e secondo, quale rapporto intercorre fra la Carta e il gender mainstreaming di cui all'articolo 3, paragrafo 2 del Trattato dell'Unione?
A livello di norme giuridiche, la parità fra uomini e donne in Europa è penalizzata dalla legge del vantaggio frenante.
Sulla base della vecchia disposizione relativa alla parità di retribuzione è stata realizzata tutta una serie di normative sulla parità di trattamento che nel frattempo sono entrate a far parte dell'acquis comunitario.
Questi strumenti giuridici vincolanti hanno dato un contributo enorme alla promozione della parità di trattamento fra uomini e donne negli Stati membri.
Tuttavia, dato che traggono la loro origine dall'obiettivo del raggiungimento del mercato interno, tutte queste direttive e raccomandazioni logicamente rimangono circoscritte alla sfera dell'occupazione e delle condizioni di lavoro.
Com'è emerso di recente in relazione al pacchetto di misure sulla lotta alla discriminazione ai sensi dell'articolo 13 del Trattato che istituisce la Comunità europea, sussistono ancora molte riserve a considerare la parità di trattamento fra uomini e donne come un tema che esige misure anche esterne al mercato del lavoro.
A mio parere si tratta di una concezione erronea.
Purtroppo la discriminazione contro le donne è un dato insito nel nostro ordinamento sociale.
Pertanto su tutta la linea permane la necessità di un ancoraggio normativo del principio della parità di trattamento.
Un riconoscimento incontrovertibile del divieto generale alla discriminazione in base al sesso nella futura Carta dei diritti fondamentali dell'Unione europea e il suo conseguente inserimento nei Trattati offrirebbe lo spazio necessario per una nuova politica dell'UE volta alla promozione della posizione della donna in tutti i settori sociali di interesse.
Signora Presidente, a tutt'oggi in molte discussioni sui diritti fondamentali i diritti delle donne vengono raggruppati fra i diritti specifici.
Le donne in quanto categoria sociale vengono accomunate a una pletora di altri gruppi quali i portatori di handicap, gli anziani, gli immigrati ecc.
Lungi da me l'idea di affermare che un tipo di discriminazione sia più grave di un altro.
Dobbiamo evitare la trappola consistente nel pensare in termini di gerarchia di diritti e libertà fondamentali.
Ma proprio per questo dobbiamo sottolineare che i diritti delle donne non sono diritti di un gruppo specifico di esseri umani che hanno diritto a una protezione particolare a causa di una loro deviazione dalla norma maschile.
E non si tratta nemmeno di diritti da riconoscere alle donne in quanto gruppo paragonabile alle minoranze nazionali.
I diritti delle donne sono parte integrante dei diritti dell'uomo universali, dei diritti fondamentali o dei diritti civili.
Non esistono diritti specifici delle donne, mentre esiste il principio dell'integrazione generalizzata di una prospettiva che tenga conto dei due sessi nell'ambito della discussione sui diritti dell'uomo e i diritti fondamentali.
Ad esempio per quanto attiene ai diritti della famiglia.
Il resto del mio intervento potrete leggerlo nella versione scritta che devo ancora pubblicare.
- (FR) Signora Presidente, innanzi tutto voglio ringraziare tutti i relatori per la ricchezza del lavoro svolto, con il quale sono riusciti a far capire l'importanza di questo tema per il Parlamento, l'Europa e i suoi cittadini.
Il fine della relazione è attribuire ai nostri colleghi, membri della Convenzione, un mandato chiaro e preciso che rifletta le aspettative del Parlamento europeo, e trasmettere ai nostri cittadini una testimonianza risoluta del nostro impegno affinché le istituzioni dell'Unione ne rispettino effettivamente i diritti fondamentali.
L'ambito di competenza della commissione per le petizioni ne legittima l'interesse per l'elaborazione della Carta.
Le numerose petizioni a essa indirizzate permettono di determinare la percezione che i cittadini hanno dell'Unione e dei diritti che intendono vedere tutelati dalla stessa.
Il parere della commissione per le petizioni mira a evidenziare le aspirazioni espresse dagli europei che si rivolgono al Parlamento in caso di mancato rispetto di un diritto concesso dall'Unione europea.
I firmatari delle petizioni a noi indirizzate rivelano un'ostinata e incrollabile convinzione di detenere un insieme di diritti, dando così l'impressione che il cittadino europeo sia persuaso dell'esistenza di una costituzione materiale dell'Unione che li raccoglie tutti, così anticipando le decisioni della Convenzione.
Quindi il nostro parere sottolinea due punti essenziali che, tra l'altro, appaiono condivisi dai relatori.
Primo la necessaria visibilità della Carta come testo di riferimento per i cittadini.
Ciò richiede una redazione chiara e concisa in un testo unico e comprensibile.
Secondo, la forza vincolante di questa Carta che si traduce nell'effettiva possibilità di far valere in giustizia i diritti riconosciuti.
La naturale conseguenza di questa volontà è l'inserimento della futura Carta nel corpus dei Trattati.
In conclusione, direi che occorre compiere un salto qualitativo nella tutela dei diritti fondamentali.
La relazione deve costituire un messaggio unanime del Parlamento, affinché il Consiglio e la Convenzione rispondano a questa aspettativa dei firmatari delle petizioni.
Signora Presidente, indubbiamente il Consiglio desiderava sentire la posizione dei vari gruppi politici, e ciò mi pare molto indicato.
Dal canto mio, signora Presidente, tengo a ricordare che questa discussione ha luogo nel momento ideale.
La Convenzione che ha il compito di elaborare la Carta dei diritti fondamentali ha avviato i suoi lavori e ho l'impressione che abbia già raggiunto la velocità di crociera.
Ci stiamo addentrando ora nei contenuti dei diritti civili e politici, per passare poi ai diritti della cittadinanza e quindi ai diritti economici e sociali.
È pertanto importante che questo Parlamento definisca il mandato dei membri della delegazione che lo rappresenta e che stabilisca anche - cosa che mi pare ancora più fondamentale - gli obiettivi politici che intende perseguire con questa Carta dei diritti fondamentali.
Perché, dopotutto, molto spesso - ha ragione la rappresentante della commissione per le petizioni - i cittadini ci vengono chiedere: ma a che cosa serve questa Carta dei diritti fondamentali?
I diritti fondamentali sono già riconosciuti dalle Costituzioni nazionali.
Gli Stati membri dell'Unione rispettano i diritti fondamentali.
Esiste una Convenzione di Roma, tutelata dalla Corte di Strasburgo, ultima istanza cui ricorrere in caso di violazioni.
Ma allora perché questa Carta?
Credo che il messaggio politico che questo Parlamento deve lanciare sia molto chiaro: la Carta dei diritti fondamentali conferisce una marcia in più a questi diritti già sanciti dalle varie Costituzioni.
La qualifica di europeo implica un positivo effetto aggiunto.
E, con questa Carta, ci proponiamo proprio di vincolare le istituzioni europee a una tavola dei diritti fondamentali e gli Stati membri a questi stessi diritti, all'atto del recepimento o dell'attuazione del diritto comunitario.

È questo il messaggio politico da lanciare: europeo è positivo, perché aggiunge un quid a quanto già ci è riconosciuto in veste di cittadini degli Stati nazionali.
Mi sembra che la relazione sulla quale discutiamo ora e sulla quale voteremo domani chiarisca senza ombra di dubbio quali siano gli obiettivi politici di questo Parlamento.
Noi vogliamo che la Carta non sia una mera dichiarazione.
Una dichiarazione non ci parrebbe sufficiente.
Proprio perché vogliamo più diritti e più garanzie per i cittadini, chiediamo che la Carta venga inserita nei Trattati.
Naturalmente, l'inserimento o meno della Carta nei Trattati dipenderà dal lavoro che la Convenzione sarà in grado di svolgere e avrà luogo solo se il lavoro svolto sarà stato utile e, pertanto, integrabile nei Trattati.
A me, tuttavia, pare di eccezionale importanza che il nostro Parlamento tenga presente questo obiettivo politico al momento di redigere la Carta.
E mi pare altrettanto importante affermare, come fa la presente relazione, che in nessun caso la salvaguardia dei diritti fondamentali potrà subire menomazioni di sorta rispetto alla protezione già esistente.
Non si tratterà di un doppione della Convenzione di Strasburgo: sia ben chiaro.
Ciò che ci proponiamo, lo ribadisco, è offrire al cittadino europeo una garanzia supplementare in materia di applicazione del diritto comunitario.
E credo che, affermando l'indivisibilità dei diritti fondamentali, come questa risoluzione afferma, o ribadendone il carattere innovativo, stiamo compiendo un utile passo verso il miglioramento delle condizioni di vita dei cittadini europei.
Per queste ragioni, signora Presidente, desidero concludere il mio intervento congratulandomi di tutto cuore tanto con i relatori competenti sul merito, quanto con i relatori per parere.
Le congratulazioni ai relatori sono quasi una formalità in questo Parlamento, ma io tengo a formularle su un piano politico, a nome del mio gruppo, perché credo che gli onorevoli Duff e Voggenhuber, insieme con tutti gli altri relatori per parere, siano stati in grado di individuare la risposta politica necessaria al Parlamento in questo frangente.
Spero pertanto, signora Presidente, che il voto di domani suggelli il meritorio lavoro svolto dai relatori con un'approvazione a larga maggioranza della relazione.
Signora Presidente, signor Rappresentante del Consiglio, signor Commissario, onorevoli colleghi, credo che l'esercizio in cui siamo impegnati oggi giunga al momento opportuno, proprio mentre l'attualità ci ricorda quotidianamente l'urgenza di questa Carta dell'Unione europea.
È questo il contesto in cui ci collochiamo.



Una Carta dell'Unione europea implica chiaramente rivolgersi a ciascuno dei nostri cittadini, certo, ma anche ai residenti, a chi è di passaggio sul territorio dell'Unione... questo conta e conta nel momento in cui l'Unione europea è in preda a profondi rivolgimenti interni; è importante anche - e teniamo a ricordarlo nel testo che verrà votato domani - ora che stiamo avviando una procedura di ampliamento della nostra Unione verso paesi per i quali il rispetto dei diritti fondamentali è una questione significativa; è importante, infine, dal momento che riteniamo - e desideriamo precisarlo nel testo che voteremo domani - che l'Unione abbia superato lo stadio dell'integrazione economica e sia palesemente impegnata in un processo di integrazione politica e sociale, al quale questa Carta deve apportare un contributo.

La risoluzione che voteremo domani non si prefigge certamente di assegnare un mandato imperativo ai nostri colleghi -e, di conseguenza, alla sottoscritta - in vista della Convenzione, visto che i lavori sono già iniziati.
Si tratta piuttosto di chiarire che cosa si attenda il Parlamento dalla Convenzione e a tale proposito vorrei insistere su due punti.
Primo, che cosa ci aspettiamo da questo esercizio?
Sinceramente, onorevoli colleghi, se il fine fosse convocare una Convenzione, originale nella forma e composizione come quella odierna, per giungere semplicemente all'enunciazione di un testo corredato dalla firma dei Presidenti delle tre istituzioni, credo che imboccheremmo la strada sbagliata.
Noi vogliamo di più, ed è in questo spirito che operiamo in seno alla Convenzione, sia sugli aspetti di calendario che di forma.
La mia seconda osservazione riguarda i contenuti.
La nostra risoluzione comporta poche cose al riguardo, ma il Parlamento ha avuto modo, almeno tre volte, di indicare quanto si aspetta da una Carta dei diritti fondamentali.
Anche se non è questo l'oggetto della discussione odierna, è opportuno tuttavia ricordare tre elementi.
Uno: se convocassimo un'istanza tanto originale solo per codificare più o meno pedissequamente la legislazione esistente, non credo che varrebbe la pena di concepire un organismo nuovo.
Due: se la Convenzione dovesse limitarsi a ricopiare in toto o in parte la Convenzione europea per i diritti dell'uomo, al fine di togliere sostanza all'interrogativo se l'Unione debba aderire o meno a quest'ultima, credo che anche qui imboccheremmo la strada sbagliata.
Terzo: mi sembra che per i contenuti, abbiamo modo di ribadire a livello di Unione un certo numero di impegni sottoscritti da ogni Stato membro, ma da confermare a nome dell'Unione europea in quanto tale: il riconoscimento di un certo numero di diritti, in particolare nel settore economico e sociale.
Qui mi rendo conto della difficoltà del mandato affidatoci a Colonia: riconoscere diritti sociali che non siano soltanto obiettivi.
Ma questa è anche la posta in gioco del lavoro che sarà svolto nell'ambito della Convenzione e, a nome del mio gruppo, voglio sottolineare l'importanza che rivestirà per noi il contenuto della Carta in relazione a tali argomenti.
In questo senso, appoggio pienamente la proposta di Ieke van den Burg: se l'Unione si interroga sulla sua adesione alla Convenzione europea per i diritti dell'uomo, dovrebbe farlo anche a proposito della Carta sociale europea.
Infine, penso che il Parlamento europeo s'impegnerà sulla strada giusta affinché la Carta sia pronta - in termini di contenuto e di calendario - a essere integrata durante la Presidenza francese.
Essa permetterebbe di dare l'adeguato riconoscimento ai diritti fondamentali, destinando loro il posto che meritano nel nostro ordinamento giuridico interno, che i cittadini dell'Unione europea, ma anche i paesi aspiranti all'adesione, sicuramente oggi osservano con molta attenzione.
Signora Presidente, l'esigenza di una Carta dal carattere vincolante è più di natura politica che giuridica, il che non la rende certo meno importante.
I diritti fondamentali negli attuali Trattati rivestono un ruolo secondario.
Laddove se ne parla lo si fa in modo del tutto oscuro.
Ciò è inaccettabile, a maggior ragione in un'Europa che pretende di essere anche una comunità di valori.
La Carta deve garantire ai cittadini di essere protetti contro le violazioni di un diritto sovranazionale che si fa sempre più ampio.
La CEDU deve valere come norma minima alla quale si aggiungano i diritti specifici dell'Unione europea.
Ovviamente dobbiamo fare del nostro meglio per lasciare il più possibile intatte le costituzioni nazionali, ma non è da escludere che la Carta avrà un impatto anche su queste ultime, dato che dovrà costituire la base per nuovi diritti fondamentali, se gli sviluppi della società lo richiederanno.
Infine, signora Presidente, è indispensabile che l'Unione europea aderisca alla Convenzione per la protezione dei diritti dell'uomo e delle libertà fondamentali. La Convenzione del Consiglio d'Europa va rafforzata, non indebolita.
Onorevoli colleghi, la Carta dei diritti fondamentali deve rappresentare una tappa essenziale nella costruzione europea.
Dobbiamo dotarci dei mezzi per trasformarla nell'elemento fondatore dell'identità europea, che permetterà all'Europa di compiere il salto qualitativo di cui ha ancora bisogno per credere nella sua stessa esistenza.
In questa prospettiva, desidero associarmi ai colleghi nel ricordare la necessità di attribuire alla Carta un carattere vincolante. In effetti, i cittadini non riuscirebbero a capire perché l'Unione europea si adoperi per definire diritti fondamentali che non siano giuridicamente garantiti.
I diritti fondamentali, e insisto su questa parola, non possono che essere obbligatori, altrimenti la stessa costruzione europea perderebbe per molti il suo carattere fondamentale.
La Carta futura va quindi essere inserita nei trattati, e ciò in occasione della prossima CIG, probabilmente l'ultima cui parteciperanno quindici paesi.
La Francia, che davanti a tutti rivendica il titolo di patria dei diritti dell'uomo, deve approfittare assolutamente della sua Presidenza nel secondo semestre del 2000 per iscrivere all'ordine del giorno questa modifica dei Trattati.
Questo è un appello solenne che rivolgiamo al governo francese.
Due sono i punti che ora desidero evocare.
Da un lato, vorrei ribadire la necessità che la Carta sviluppi il concetto di cittadinanza europea di residenza.
È più che mai indispensabile evitare che coesistano, in Europa, categorie diverse di persone che godono di diritti distinti.
Per esempio, come si potrebbe accettare che un algerino che lavora e paga le tasse in Francia da trent'anni non possa votare alle elezioni comunali europee, mentre un europeo che risiede da sei mesi in un altro paese dell'Unione può farlo?
La Carta deve fare il possibile per fare evolvere la nostra definizione di cittadinanza europea a partire dalla nozione di residenza.
Per essere fondamentali, i diritti che definiamo devono valere per tutti.
D'altro canto, vorrei insistere sull'urgenza di introdurre nella Carta una protezione efficace dei dati di carattere personale conservati su supporto informatico.
In effetti, il Parlamento europeo ha votato il mese scorso un emendamento in cui si chiede di creare una commissione europea per l'informatica e le libertà.
Ebbene, essa potrà esistere veramente solo se fondata su una norma giuridica solida.
Quindi la Carta deve preoccuparsi di definire i limiti del contenuto dei file, gli strumenti autorizzati per la raccolta delle informazioni e le modalità di accesso.
D'altronde, nel momento in cui si condannano certi sistemi di comunicazione, di spionaggio, servendoci del controllo parlamentare dobbiamo garantire i diritti del cittadino di fronte alle nuove istanze europee nascenti; dobbiamo però garantire anche i diritti del consumatore di fronte alle nuove tecniche di commercializzazione su Internet.
Questo è uno dei nodi principali per la garanzia delle libertà fondamentali del XXI secolo.
Signora Presidente, il mio discorso sarà molto diverso da quello degli oratori precedenti, in quanto vorrei dimostrare che, nei termini della relazione Duff/Voggenhuber del Parlamento europeo, la Carta dei diritti fondamentali dei cittadini dell'Unione europea sarà in realtà riduttiva dei diritti fondamentali.
In effetti, in questa relazione ci viene proposto di inserire i diritti dei cittadini decisi sinora a livello nazionale in una Carta europea uniforme, dettagliata, vincolante, la cui applicazione verrebbe controllata e, quindi, interpretata dalla Corte di giustizia delle Comunità europee.
Prima di continuare, devo sottolineare che, nell'ambito dell'istanza costituita dal Consiglio di Colonia per elaborare un progetto preliminare di Carta, non sono certo che tutti gli altri partecipanti che rappresentano i Capi di Stato e di governo e i parlamenti nazionali concordino su questa posizione del Parlamento europeo.
Quindi per il momento, quanto vi dirò vale riguarda esclusivamente la relazione Duff/Voggenhuber.
È chiaro che, per i promotori della Carta, la difesa dei diritti fondamentali - peraltro attualmente ben tutelati in Europa, checché se ne dica - è solo un pretesto che cela un altro obiettivo puramente ideologico: creare le premesse di una costituzione europea a coronamento di un superstato, mentre l'insieme dei popoli europei non vuole né l'una né l'altro.
E hanno ragione, perché questa Carta dettagliata, obbligatoria, che definisce in maniera uniforme per tutta l'Europa i diritti dei cittadini, imporrebbe un coperchio giuridico rigido, ingabbiando ogni popolo in regole che non sarebbero del tutto sue.
Se diciamo che la Carta così concepita ridurrebbe i diritti dei cittadini, è per tre motivi.
Innanzi tutto con la scusa di difendere meglio i cittadini, li allontanerebbe dal luogo in cui viene definita la loro legislazione, indebolendo il controllo che ne hanno oggigiorno.
Essa porterebbe alla situazione in cui un popolo non potrebbe più modificare i diritti dei suoi cittadini senza l'accordo degli altri quattordici, formula asfissiante, inadatta alla natura e agli interessi dell'Europa, come ho spiegato nel parere di minoranza allegato alla relazione.
Inoltre, la Carta fornirebbe un nuovo pretesto per una delirante uniformazione dei diritti dei cittadini in Europa.
Tra l'altro mi sorprende che i governi si lascino convincere.
Non hanno forse compreso le lezioni del passato?
Hanno voglia, e qui parlo per esempio del governo francese, di trovarsi domani a dover sbrigare simultaneamente venti problemi tipo quello dei cacciatori?
Infine, questa Carta tenderebbe ad aggirare i diritti delle comunità e, in primo luogo, della comunità nazionale, che sono diritti molto preziosi per i cittadini, perché è in questo contesto che si esprime la democrazia più reale e più legittima.
Qui siamo al centro di quello che abbiamo battezzato il processo di riduzione dei diritti, che sarebbe destinato a spingersi molto più lontano di quanto si creda, poiché ha cominciato a farsi avanti tutta una serie di questuanti e minoranze, che hanno capito che se la Carta è uniforme e vincolante, e in più adottata nelle incerte condizioni della sedicente democrazia europea, negli anni futuri potrebbe costituire l'anello debole della catena democratica.
Per questo il gruppo Europa delle nazioni ritiene che la Carta, se mai venisse alla luce, dovrebbe essere molto breve, e contemplare solo i valori essenziali, i principi fondamentali dei paesi d'Europa, sotto forma di dichiarazione politica.
Tra l'altro potremmo fare in modo che già dalla fine di quest'anno vi aderiscano anche i paesi candidati, che così potrebbero dimostrare di appartenere al circolo dei valori europei.
Secondo tale ipotesi, la proclamazione della Carta dovrebbe avvenire in comune da parte dei membri attuali e dei membri futuri.
È evidente, signora Presidente, che in ogni caso bisogna evitare di imporre ai paesi d'Europa, con la scusa di voler costruire la società postnazionale poc'anzi auspicata dall'onorevole Duff, un testo uniforme e vincolante che sarebbe percepito come un'aggressione alla libertà di scelta delle democrazie nazionali.
Ogni paese deve continuare a poter scegliere liberamente le sue regole, conformemente alla sua cultura e al suo peculiare sviluppo.
Vorremmo che, all'avvio dei suoi lavori, la Conferenza intergovernativa tenesse sempre presente questa grande regola di rispetto delle democrazie nazionali.
Signora Presidente, a nome della Lega Nord che qui rappresento, sono veramente lieto di constatare che finalmente si procede alla definizione di una Carta europea dei diritti fondamentali.
Mi piace ricordare che proprio qui, in terra di Francia, un paio di secoli orsono, si è cominciato a stendere, a definire questi diritti, e solo nel Nordamerica, nello stesso periodo di tempo, questi diritti sono stati per la prima volta enunciati in atti formali come le Costituzioni di Stato, e non solo nei libri di filosofi e pensatori.
Ora, l'Unione europea in effetti sembra essere indietro, ma il tempo può essere recuperato con questo contenitore.
Lo chiamo contenitore perché ovviamente è un progetto.
Non sappiamo ancora cosa ci metteremo dentro.
Certo, la relazione riporta alcuni dei principali punti, ma poi vorremmo valutare quale sarà il testo definitivo.
È importante che ci sia questa Carta perché, nonostante altre convenzioni e altri trattati, i diritti umani sono sempre minacciati anche all'interno dell'Unione; penso, ad esempio, a coloro che in Italia vorrebbero eliminare o ridurre le procedure di appello nei processi penali; penso, ad esempio, al diritto a libere elezioni che poi viene svuotato di contenuto quando, ad esempio, i cittadini di un paese dell'Unione, votando in una certa maniera e liberamente, vedono poi il loro paese messo al bando a seguito dell'esito di queste elezioni.
Penso che debba essere rispettato in tutto e per tutto il diritto dei cittadini di votare per chi vogliono, senza poi fare dei sabotaggi politici nei confronti dei governi e dei paesi che da queste elezioni escono.
Non si tratta poi solo di diritti dei cittadini; andrebbe meglio chiarito anche il diritto delle collettività, il diritto dei popoli, di quei popoli minacciati, da un lato, dalla globalizzazione, che vorrebbe tutto appiattire, e, dall'altro, da un ritorno a uno Stato nazione centralista e oppressivo; a nostro giudizio, invece, dobbiamo aprire la via verso un'Europa di popoli, popoli che abbiano il loro riconoscimento anche al di là di quelli che sono adesso gli Stati attuali.
In particolare, andrebbero mutate alcune norme presenti in taluni codici penali, come l'articolo 141 presente nel codice penale italiano, che addirittura sanziona con l'ergastolo chi si attiva per attuare una secessione.
Con questo non voglio dire che la secessione sia necessariamente una cosa auspicabile, ma rivendico il diritto per chi la chiede di poter agire in maniera naturalmente pacifica e non violenta per affermare, per applicare questo diritto sancito nella Carta dell'ONU, sancito nell'Atto finale della Conferenza di Helsinki e - mi auguro, a dispetto appunto di talune norme penali - sancito anche dalla Carta fondamentale dei diritti dell'Unione europea.
Signora Presidente, come ha dimostrato la bassa affluenza alle ultime elezioni europee, i cittadini non si sentono vicini all'"Europa" e non riusciremo certo a dare loro questo senso di appartenenza con una Carta dei diritti fondamentali.
I cittadini hanno bisogno di vedere con i propri occhi che le istituzioni europee agiscono davvero nel loro interesse e che non mirano unicamente a rafforzare il proprio potere.
In tal caso la fiducia della gente aumenterà più di quanto potremo mai ottenere con tante meravigliose dichiarazioni e carte.
Noi non condividiamo la pretesa di giungere a una Carta esaustiva in cui possano trovare posto tutti i diritti fondamentali attualmente vigenti.
Non sarà mai possibile realizzare un tale documento e non è certo compito dell'Unione europea.
Il nostro unico obiettivo dovrebbe essere la collaborazione sulla base del rispetto dell'identità dei popoli e degli Stati.
I diritti fondamentali vanno sanciti laddove la loro protezione può essere garantita nel modo più efficiente e laddove possono essere inseriti in un ordinamento sociale, cioè negli Stati membri.
È altresì della massima importanza che rimangano intatti il controllo esterno sulla protezione dei diritti fondamentali attraverso la CEDU e lo scrutinio della Corte di Strasburgo.
Una Carta giuridicamente vincolante intaccherebbe inevitabilmente l'inserimento dei diritti fondamentali nell'ordinamento degli Stati membri e minerebbe il ruolo e l'autorità della CEDU e della Corte di Strasburgo.
Se si giungerà comunque a una Carta chiediamo con insistenza che essa si applichi unicamente alle istituzioni dell'Unione europea e che contenga articoli il cui contenuto riguardi solo le istituzioni europee, lasciando da parte la formulazione di norme o diritti vaghi relativi a politiche che non rientrano fra le competenze dell'Unione.

Per concludere, i diritti fondamentali si basano sul concetto di dignità umana.
Tuttavia, il vero valore della vita dell'essere umano non può mai essere compreso appieno se si perde di vista l'idea di Dio, il Creatore di tutto, anche degli esseri umani.
Signor Presidente, costernato per la condanna pregiudiziale dell'Austria da parte dei 14 Stati membri, considero la prevista Carta dei diritti fondamentali come un'opportunità per avvicinare l'Unione europea ai cittadini e pertanto la accolgo favorevolmente.
Con l'adozione di questa Carta l'Unione intende dimostrare che rispetta i diritti dei cittadini e che si preoccupa del benessere del singolo.
Al tempo stesso, però, si suscita nell'opinione pubblica l'impressione che l'Unione europea non rispetti neppure il - per così dire - diritto fondamentale di un singolo Stato alla sovranità nella formazione del proprio governo e che i 14 Stati membri della Comunità non si attengano all'insieme di regole che essi stessi si sono dati e ai doveri della solidarietà.
Vi chiedo: in che modo un'Unione degli Stati membri, che approva sanzioni senza aver preventivamente ascoltato gli interessati, senza disporre di una base giuridica, semplicemente in base a pregiudizi, può rendere credibile che per lei i diritti fondamentali sono importanti e non una professione d'intenti puramente teorica?
La coscienza europea dei popoli dell'Unione europea è stata gravemente compromessa dalla decisione dei Quattordici ed è a mio parere molto difficile che un tale danno possa essere compensato con l'adozione di una Carta dei diritti fondamentali.
Signor Presidente, per anni il Parlamento europeo e anche il nostro gruppo hanno chiesto l'inserimento nei Trattati di un'adeguata descrizione dei diritti fondamentali dei cittadini europei.
Lo chiedemmo con il Trattato di Maastricht e poi con il Trattato di Amsterdam.
In questo contesto ricordo anche la relazione che ebbi l'onore di redigere, insieme alla onorevole Dury, in preparazione del Trattato di Amsterdam.
Anche in quell'occasione formulammo la medesima richiesta.
E quello fu anche il nostro primo successo, poiché nel Trattato di Amsterdam venne ripresa quasi per intero la nostra formulazione di un articolo contro la discriminazione.
Successivamente, al Vertice di Colonia, è stata onorata anche la richiesta più ampia del Parlamento europeo, con la proposta di un accordo per giungere a una Carta dei diritti fondamentali dei cittadini europei.
Oggi ci chiediamo in particolare quale debba essere il contenuto di detta Carta e quale la sua forza giuridica.
Per quanto attiene a questo ultimo aspetto mi esprimo inequivocabilmente a favore dell'inserimento della Carta nei Trattati e a favore di una Carta che i cittadini possano far valere di fronte ai giudici europei.
Non dobbiamo produrre involucri vuoti; i cittadini del resto se ne accorgono comunque, e il contenuto deve riallacciarsi ai Trattati esistenti, quali la Convenzione europea per la protezione dei diritti umani e delle libertà fondamentali del Consiglio d'Europa, alla quale a mio avviso l'Unione deve aderire il più velocemente possibile.
La Carta deve descrivere i diritti fondamentali dei cittadini, i diritti politici, i diritti sociali e secondo me anche i diritti delle minoranze e deve costituire il completamento e non una ripetizione degli strumenti di cui già disponiamo.
Dovremo concentrarci in particolare sulle nuove minacce, ad esempio nel settore dell'informazione, delle biotecnologie e della protezione dell'ambiente, di cui fa parte anche l'essere umano.
Signor Presidente, i diritti delle minoranze sembrano essere una delle parti più difficili della Carta e, dato che quello delle minoranze ha costituito in passato e costituirà in futuro uno dei problemi più gravi per l'Europa, chiedo che nella Carta vengano inclusi anche i diritti fondamentali delle minoranze.
Forse presenterò anche un testo al riguardo.
Ma la cosa in assoluto di maggior rilievo, signor Presidente, è che la Carta ottenga forza giuridica, che venga inserita nel Trattato e che i nostri cittadini ottengano la certezza che anche l'Unione europea prende sul serio i loro diritti fondamentali e che intende difenderli fino all'istanza giuridica più elevata.
, presidente della commissione per gli affari costituzionali. Signor Presidente, intervengo solo sul punto dell'integrazione della Carta nei Trattati.
Il Parlamento europeo si è pronunciato nettamente perché ci sia questa integrazione, nella convinzione che questa sia la via per garantire il valore giuridico della Carta e per rafforzare la protezione dei diritti anche sul piano giurisdizionale, dandone competenza alla Corte di giustizia dell'Unione.
I governi, e per essi il Consiglio di Colonia, hanno lasciato aperta la questione, non l'hanno chiusa.
Hanno lasciata aperta la discussione se e come integrare la Carta nei Trattati.
Noi riteniamo che l'occasione sia rappresentata dalla Conferenza intergovernativa e che questa occasione non vada persa.
Ci sono, possiamo dire, due esercizi paralleli.
Spetta alla Convenzione elaborare il progetto di Carta in tempo utile perché la Conferenza intergovernativa possa deciderne l'integrazione nei Trattati; in proposito mi permetto di dire al rappresentante del Consiglio, il segretario di Stato portoghese agli affari europei, che già ora la Conferenza intergovernativa deve prepararsi a questa eventualità.
Se la Carta sarà pronta, la Conferenza intergovernativa deve predisporre le modalità per la sua integrazione nei Trattati.
Come si sa, nella visione del Parlamento europeo ciò dovrebbe rappresentare un passo verso la costituzionalizzazione dell'Unione.
So benissimo che negli ultimi tempi questo è un termine che è diventato sospetto; si ha timore di usarlo o almeno si preferisce non usarlo.
Qualche volta mi trovo in imbarazzo perché la commissione parlamentare che presiedo ha cambiato denominazione, da "commissione per gli affari istituzionali" in "commissione per gli affari costituzionali".
Eppure, credo che si debba andare in questa direzione e che ciò non significhi affatto avvalorare lo spettro, il fantasma di un superstato europeo; ritengo che nulla metta in questione il valore delle costituzioni nazionali così come, secondo i Trattati, la cittadinanza europea non sostituisce ma integra le cittadinanze nazionali.
A Colonia i governi hanno compiuto un atto di coraggio, lanciando l'elaborazione della Carta dei diritti fondamentali; ora non dovrebbero pentirsene, non dovrebbero tornare indietro, ma dovrebbero trarne tutte le conseguenze.
Egregi colleghi, quando si parla di diritti fondamentali, si parla di un fatto costituzionale; l'integrazione della Carta dei diritti nei Trattati è la conseguenza logica della decisione che è stata presa a Colonia guardando ai cittadini, alla possibilità di renderli partecipi della costruzione europea, alla possibilità che essi si riconoscano pienamente nel disegno dell'Unione, nei suoi principi, nei suoi valori, nelle sue istituzioni.
Signor Presidente, desidero esprimere il mio accordo sostanziale con quanto appena affermato dall'onorevole Napolitano.
A pensarci è strano ipotizzare che grandi istituzioni di questo genere possano esistere senza una qualche costituzione.
Manifestamente noi esistiamo e dunque manifestamente già abbiamo una certa costituzione.
La domanda è: tale costituzione è adeguata e quale costituzione vogliamo?
Affermare che abbiamo bisogno di una costituzione non significa sostenere che l'Unione europea dovrebbe avere la costituzione di uno Stato, poiché l'Unione non è uno Stato e non sta per diventarlo.
Tutti pertanto concordiamo sull'esigenza di dare un adeguato riconoscimento dei diritti all'interno dell'Unione, che sia vincolante per gli organi e le istituzioni dell'Unione.
Gli organi e le istituzioni dell'Unione europea hanno facoltà di esercitare poteri troppo estesi per consentire loro di farlo senza il controllo adeguato che una Carta dei diritti invece implicherebbe.
Tuttavia sussiste un rischio: uno dei grandi fiori all'occhiello dell'Europa è il modo in cui la Corte di giustizia europea è riuscita a costruire la concezione di un'Europa in quanto comunità di diritto, soprattutto quando altre istituzioni erano bloccate.
Se creassimo una Carta dei diritti che gravi esageratamente sulla Corte di giustizia, favorendo quindi un pellegrinaggio continuo a Lussemburgo, tradiremmo il nostro intento.
Dobbiamo fare in modo che il principale percorso verso la tutela dei diritti porti ai tribunali nazionali e a una giurisdizione di controllo a livello europeo.
Se non riusciremo in questo, falliremo su tutta la linea.
La Convenzione riguarda le relazioni tra Stati e cittadini e poiché l'Unione europea non è uno Stato, è problematico che essa si comporti sempre di più come tale e di uno Stato ottenga le competenze.
In tal modo si viene a creare un vuoto in relazione ai diritti fondamentali, che evidentemente occorre colmare.
Ma nella nostra foga di far bene rischiamo di causare molti danni.
L'Unione si trova di fronte a una scelta: dobbiamo garantire i nostri propri diritti, dobbiamo rinchiuderci in noi stessi e nei nostri diritti oppure dobbiamo rafforzare i diritti umani in tutta Europa?
L'Unione europea non deve mettersi in concorrenza con le autorità esistenti che hanno il ruolo di comporre i litigi, come la Corte europea dei diritti umani qui a Strasburgo.
Ciò indebolirebbe tali organi, a discapito della situazione dei diritti umani in tutta Europa.
A mio avviso, dunque, la Corte di giustizia della Comunità europea dovrebbe rimanere fuori dal progetto sui diritti fondamentali.
Invece l'Unione dovrebbe prendere sul serio le sentenze della Corte di Strasburgo ed esigere che gli attuali Stati membri e gli Stati membri futuri ratifichino la Convenzione europea dei diritti umani, le Convenzioni OIL e le Convenzioni fondamentali delle Nazioni Unite e includere negli accordi economici e doganali una clausola che subordini tali accordi al rispetto di dette convenzioni da parte dei firmatari degli accordi.
In questo modo l'Unione rafforzerebbe le Convenzioni esistenti ed è di questo che abbiamo bisogno.
Vorrei unirmi ai colleghi che si sono congratulati con i due relatori, benché nonostante il mio accordo su quanto hanno definito e proposto non sia totale.
D'altro canto ai due relatori è stato attribuito il compito impossibile di tentare la quadratura del cerchio.
Nel poco tempo a mia disposizione vorrei concentrarmi su un punto specifico citato dall'oratore precedente come da altri colleghi: il potenziale conflitto che nascerebbe tra la Carta e la Convenzione europea dei diritti umani.
Non dimentichiamo che tutti gli Stati membri hanno ratificato la Convenzione europea dei diritti umani, l'hanno recepita nel proprio ordinamento giuridico e sono tenuti al rispetto dei pronunciamenti della Corte europea dei diritti umani di Strasburgo.
Nel corso degli ultimi 50 anni, con la giurisprudenza della Corte, la Convenzione europea si è evoluta per tenere conto di nuovi diritti, di nuove prerogative e di nuove libertà sorte con l'evolversi della società.
Inoltre, qualora i colleghi non lo sapessero, in base a una interpretazione giuridica rigorosa, il diritto comunitario ha il primato su ogni disposizione costituzionale o legislativa nazionale in ciascuno degli Stati membri.
Pertanto, se la Carta venisse incorporata nei Trattati essa avrebbe il primato sulla Convenzione per i diritti dell'uomo, sulle disposizioni costituzionali nazionali e anche sulle disposizioni legislative nazionali.
Dunque, pur essendo tutti chiamati a difendere le libertà e i diritti inalienabili dei singoli cittadini e dei loro raggruppamenti, penso che vi sia un modo migliore di farlo che non è la Carta, ma piuttosto l'integrazione della Convenzione nel diritto dell'Unione europea e la sua applicazione negli Stati membri.
Signor Presidente, onorevoli colleghi, questo progetto di Carta e qualche altra relazione di cui l'Assemblea discuterà domani mattina, ci porta in un nuovo periodo della costruzione europea, il periodo «dadaista» della costruzione europea, quello che disprezza le realtà e cerca costantemente giustificazioni morali.
In effetti, qui si rifiutano il trascendentale e il sublime confondendo moralismo e morale -sapete tra l'altro che Goethe aveva detto che il moralismo è il contrario della morale - nonché giuridicità e diritto.
Intendiamoci, lungi da noi contestare l'esistenza dei diritti dell'uomo, ma essi vanno considerati nell'ambito di altri diritti ed è l'insieme di questi diritti a dover concorrere alla formazione dell'interesse generale.
È proprio l'interesse generale che costituisce la regola superiore dell'azione politica e non la tendenza del momento, la società dello spettacolo, la "mediagogia", né la debolezza eretta a sistema.
D'altronde i diritti dell'uomo non sono altro che un oggetto, un pretesto di cui - come nella pseudoarte di Duchamp - gli oratori qui presenti si prendono generalmente gioco.
Un pretesto, visto che il titolo stesso del progetto di Carta parla di diritti fondamentali "dell' " Unione europea invece che di diritti fondamentali "nell' " Unione europea.
Si cerca di fare un preambolo a una costituzione irreperibile perché in realtà siete in un vicolo cieco, ben sapendo che la costruzione europea è diventata un incredibile sproloquio di testi e dichiarazioni.
Dimenticando il popolo i socialdemocratici si nascondono vergognosi dietro i diritti dell'uomo, mentre i liberali di soppiatto si fanno socialdemocratici.
Ma il popolo se ne infischia di simili retromarce e un giorno o l'altro le rifiuterà, oppure sarà l'occidente a scomparire.
Signor Presidente, la domanda che abbiamo sentito fare più volte nel corso del dibattito è: a che cosa deve servire la Carta dei diritti dell'uomo, quando ne esiste già una, anzi, esistono varie convenzioni universali dei diritti dell'uomo, quando c'è una Convenzione europea per i diritti dell'uomo, quando i diritti dell'uomo figurano nelle costituzioni di tutti gli Stati membri, in quelle dei paesi candidati, e in generale nelle costituzioni di tutti i paesi, persino di quelli che non li rispettano?
Sicuramente non serve, come è stato detto in precedenza, a migliorare o rafforzare i diritti dell'uomo nell'ambito della costruzione europea.
No, e va reso omaggio alla onorevole Berès per aver impresso poc'anzi un senso a questo dibattito che segna una svolta assolutamente fondamentale nella storia della costruzione europea: la transizione da un'Europa economica, commerciale, mercantile a un'Europa politica e istituzionale.
Certo che la Carta dei diritti dell'uomo è il primo passo in tale direzione ma, come in tutto ciò che caratterizza la costruzione europea, l'iniziativa è obliqua, mascherata, tortuosa, oserei dire "gesuitica".
Non si discute di una costituzione e del suo contenuto, si discute di una Carta dei diritti dell'uomo, che è chiaramente il preambolo di una costituzione, nell'intesa che dal preambolo della costituzione potrebbe nascere la costituzione e poi, eventualmente, uno Stato.
La cosa interessante in questa iniziativa - e bisogna rendere un secondo omaggio alla onorevole Berès per la sua lucidità e onestà, anche se, come lei sa, non ne condivido affatto la finalità - è che tende a definire i principi futuri delle collettività europee, o della collettività degli esseri umani che vivono nell'Unione europea.
Parlando dei diritti che si applicano non solo ai cittadini ma anche alle persone di passaggio e ai residenti, la onorevole Berès affronta una questione che, credo, dovrà essere approfondita nei testi sottoposti e da sottoporre a questo Parlamento, ovvero quale sarà lo zoccolo di diritti che disciplineranno l'Unione europea?
Sarà la cittadinanza nel senso tradizionale, con i diritti che caratterizzano le persone che appartengono a una determinata collettività?
O si tratterà di diritti estesi ad altri, oltre che ai cittadini propriamente detti, con uno slittamento o comunque un inizio di slittamento dalla democrazia fondata sulla cittadinanza alla democrazia fondata sull'uguale trattamento degli individui che abitano, risiedono o transitano sul territorio dell'Unione europea?
Di questo problema secondo me scorgiamo solo le premesse, ma mi pare indispensabile scorgerne le premesse per seguirne poi l'evoluzione.
Signor Presidente, nel congratularmi con i relatori per il lavoro svolto esprimo un timore: se è vero che la strada per l'inferno è lastricata di buone intenzioni, lo stesso vale per la Carta.
Le nazioni europee possono andare orgogliose del rispetto per i diritti dell'uomo: hanno mai avuto bisogno di qualche Carta per questo?
L'Inghilterra ha guidato il mondo nella lotta per abolire la schiavitù, ma l'unica Carta - che in effetti porta tale nome - che l'Inghilterra abbia mai avuto, fu firmata a Runnymede da Re Giovanni nel 1215.
Evidentemente vi sono eccezioni, eccezioni tanto gravi da generare una responsabilità per l'Europa di fare quanto è in suo potere per garantire che le atrocità e le crudeltà del passato non abbiano a ripetersi.
Ma la Carta in discussione aggiunge qualcosa a quanto già abbiamo?
Si aggiunge alla Convenzione dei diritti umani di cui tutti gli Stati membri sono parti contraenti, oppure la sostituisce, oppure ancora si limita ad aggiungere un'ulteriore istanza giudiziaria, lasciando ai legali la scelta felice e vantaggiosa tra la Corte di giustizia europea e la Corte dei diritti umani?
Perché non ricorrere a una semplice dichiarazione sui diritti dell'uomo ai sensi degli articoli 6 e 7 del Trattato, senza una Carta che disciplini la composizione dei litigi?
I diritti fondamentali possono davvero essere tutelati da una Corte già oberata e che frequentemente pronuncia le proprie sentenze molto tempo dopo i fatti sui quali è chiamata a giudicare?
La Carta è semplicemente intesa a fungere, alla fine e dopo interminabili attese, da costoso distributore che dispensa indennizzi?
Garantire i diritti fondamentali dell'uomo è la migliore delle intenzioni, ma una Carta fatta di procedure per la composizione dei litigi e di burocrazia è sicuramente un'altra strada verso un altro inferno.
Signor Presidente, perché abbiamo bisogno di una simile Carta?
Certamente non per creare un Superstato europeo, come ha detto l'onorevole Berthu, ma piuttosto, come ha affermato la onorevole Berès, per dimostrare ai cittadini di oggi e di domani che quella in cui viviamo è una comunità di valori, basati sulla democrazia, la libertà, l'eguaglianza, la solidarietà e il rispetto per la diversità, valori - e lo sottolineo rivolgendomi alla onorevole Garaud -che uniscono gli europei al di là delle frontiere, dal Nord al Sud, dall'Est all'Ovest della Comunità.
Il grande interrogativo da porsi non è se abbiamo bisogno di una Carta, ma piuttosto quale status essa debba avere.
Alcuni hanno sostenuto che la Carta dovrebbe semplicemente raccogliere in una forma leggibile tutti i diritti attualmente riconosciuti nell'Unione europea.
Si tratterebbe di un esercizio prezioso: evidentemente esiste un problema di consapevolezza dei propri diritti da parte dei cittadini, molti dei quali non sanno quali diritti siano oggi riconosciuti.
Un documento che esponga con chiarezza tali diritti, nonché dove e come essi possono essere esercitati, sarebbe un documento di pregio.
Ma se la Convenzione si limitasse solo a questo avremmo dovuto affidarla a degli accademici, che, detto francamente, farebbero meglio di 60 politici.
Io credo che il gruppo che lavora sulla Convenzione sia composto da 60 politici perché è nostro dovere identificare le lacune nei diritti attualmente riconosciuti, i punti vulnerabili delle attuali strutture e dare prova della volontà politica di correggere tali debolezze.
La Carta dunque deve colmare le eventuali lacune nel corpo dei diritti riconosciuti e deve essere vincolante per le istituzioni dell'Unione europea.
Tuttavia, è evidente che non tutti i diritti saranno uguali, quanto meno dal punto di vista dell'attuazione.
I diritti devono essere suddivisi in due categorie: occorre una lista di diritti che possono essere suggellati direttamente dai tribunali, ma anche una lista di diritti generali che le istituzioni comunitarie e altri dovranno tenere presenti nell'elaborare le proprie politiche. Dunque alcuni diritti impugnabili di fronte alla Corte e altri che costituirebbero una base preziosa ai fini dell'adozione di altre decisioni.
Una cosa è chiara ed è ciò che unisce in quest'Aula tutti coloro che vogliono una simile Carta: essa deve essere integrata nei Trattati.
Se vogliamo che abbia un impatto sul cittadino, la Carta deve figurare nei Trattati dell'Unione europea.
Signor Presidente, prima di tutto desidererei ringraziare i relatori ed i componenti della commissione per gli affari costituzionali che sono riusciti ad elaborare un parere in base al quale l'Unione europea dovrà diventare parte della Convenzione del Consiglio d'Europa sui diritti umani.
Se desideriamo evitare che si crei confusione tra i diversi diritti fondamentali, è importante che questo parere rimanga immutato anche dopo la seduta plenaria di domani.
Desidererei adesso affrontare il tema del rafforzamento dei diritti politici che deriva ai cittadini da questa Carta.
A mio avviso, se n'è parlato poco.
Se esaminiamo le possibilità che hanno oggi i cittadini dell'Unione europea di influenzare il processo decisionale, vediamo che esse sono esigue.
In pratica, i cittadini possono partecipare alle elezioni in qualità di candidato e votare in un altro paese UE.
Allora, perché non utilizziamo questa Carta per creare nuove istituzioni e strumenti aperti anche al contributo dei cittadini?
Perché, per esempio, un certo numero di cittadini - provenienti ad esempio da tre diversi stati dell'Unione europea - non possono avere la possibilità di presentare un'iniziativa propria che divenga successivamente oggetto d'esame del Parlamento europeo?
Perché non riusciamo ad immaginare un futuro in cui la partecipazione diretta dei cittadini al processo decisionale, diventi sempre più importante?
Secondo me questa potrebbe essere la dimensione naturale di questa Carta, di cui finora non si è parlato molto.
L'Europa ha conosciuto nel secolo due guerre terribili, tragedie immense, ma nello stesso tempo ha visto crescere un irresistibile moto di progresso civile, culturale e sociale.
Con le loro battaglie le masse lavoratrici hanno conquistato e consolidato risultati avanzati in difesa dei loro diritti e, contemporaneamente, decisivi per lo sviluppo della democrazia.
Sorprende, e colpisce amaramente, che in questo documento manchi un riferimento preciso ed esplicito a quei diritti sociali che sono in verità la sostanza più significativa del vasto processo democratico che si è affermato in Europa nel corso del secolo.
Mi richiamo a diritti essenziali, senza la presenza dei quali la democrazia non è più democrazia: le libertà di pensiero, di parola, di stampa, di associazione, eccetera sono l'impalcatura su cui si regge la democrazia, ma dentro a quelle impalcature, grazie a quelle impalcature, deve emergere un contenuto vigoroso e sostanziale che sappia coniugare compiutamente la libertà con la giustizia.
In un documento come questo non può mancare innanzitutto il richiamo preciso ed inconfutabile al diritto al lavoro.
Non può mancare, non deve mancare.
I diritti sociali certo vi sono menzionati, ma vanno esplicitati, resi chiari, concreti: diritto al lavoro, diritto alla salute, diritto all'istruzione, diritto alla casa, alla pensione, diritto cioè alla vita, alla vita che ognuno deve poter vivere con pari opportunità, secondo quei principi di liberté e di égalité che hanno animato la nostra storia secolare.
Per questo chiedo che i pochi, espliciti emendamenti al riguardo, presentati dalla collega Kaufmann e da me, siano approvati dal Parlamento europeo.
Signor Presidente, signor Presidente in carica del Consiglio, signor Commissario, l'unica cosa veramente basilare in questa idea della Carta dei diritti fondamentali dell'Unione è il tentativo, sotto un'apparente generosità, di avviarsi verso la cosiddetta costituzionalizzazione dei Trattati o addirittura, più direttamente, verso una Costituzione europea di uno Stato europeo.
Per questa ragione noi siamo contrari.
Non mettiamo in causa certamente il contenuto della Carta.
Proveniamo da un paese la cui Costituzione contempla una delle più estese enumerazioni di diritti fondamentali esistenti.
Apparteniamo inoltre a un partito che è stato collaudato nella lotta per la democrazia, che ha sempre contemplato la difesa intransigente dei diritti umani fra i punti di riferimento più preziosi.
Tuttavia, siamo contrari perché cogliamo nell'idea di questa Carta una specie di "cavallo di Troia" del federalismo, una trappola politica che implica, soprattutto, altre grevi conseguenze politiche e giuridiche per gli Stati e i popoli d'Europa.
Non riteniamo corretto, e soprattutto opportuno, intaccare e rompere l'equilibrio dei Trattati in questo momento.
Anzi, i tempi e le sfide sono tali che consideriamo più importante che mai la difesa dei Trattati e la necessità di riprendere esattamente la strada sicura indicata dai padri fondatori che ci ha condotto fin qui.
L'Unione europea non ha bisogno di una Carta dei diritti fondamentali per la più semplice delle ragioni: e cioè che l'Unione europea non ha nessun problema in materia di diritti fondamentali.
L'Europa di cui facciamo parte è ancora, in gran misura, la culla della cultura dei diritti fondamentali.
E dato che il problema non sussiste, la Carta non è una soluzione.
E poiché la Carta non serve a risolvere nulla, diventa un problema.
Anzi tutto perché ci divide su un tema in cui avremmo dovuto essere uniti e inoltre perché sarebbe un doppione e potenzialmente anche un elemento di conflitto perturbatore della tutela prevista dalla Convenzione europea nel quadro istituzionale collaudato e consolidato del Consiglio d'Europa e della Corte europea dei diritti dell'uomo.
Non sarebbe pertanto un valore aggiunto ma un elemento riduttivo.
La sede adeguata di consacrazione dei diritti fondamentali è il diritto costituzionale di ogni Stato-nazione; la sede adeguata di concertazione giuridica internazionale e di sicuro progresso verso la tutela internazionale dei diritti umani sono i patti e le convenzioni ratificate dagli Stati nell'ambito geografico più vasto possibile.
Vale a dire, la Dichiarazione universale dei diritti umani e, in ambito europeo, la Convenzione europea.
Dobbiamo pertanto lavorare all'interno di questi quadri internazionali allargati per far diventare effettivamente reale, sul piano internazionale, la tutela dei diritti già riconosciuti dagli Stati, invece di intraprendere una strada riduttiva in quanto contraria alla caratteristica principale della cultura dei diritti fondamentali: la loro universalità.
Se l'Unione europea vuole veramente compiere progressi emblematici in questa materia, la strada da seguire è un'altra: è quella di includere nell'elenco dei testi internazionali di riferimento, nell'articolo 6 del Trattato dell'Unione, tutti i patti e le convenzioni in materia di diritti dell'uomo già ratificati dai quindici Stati membri, inserendoli in tal modo chiaramente nel patrimonio comunitario.
Questo sarebbe davvero un progresso.
La Carta è una falsa risposta a una domanda inesistente e quindi costituisce un problema aggiuntivo al quale ci sottraiamo.
Signor Presidente, "la realizzazione di un'unione sempre più stretta tra i popoli dell'Europa e il mantenimento e lo sviluppo dell'Unione quale spazio di libertà, sicurezza e giustizia si fondano sul rispetto, generale e senza limitazioni, della dignità dell'uomo, che è unica, uguale per tutti e inviolabile".
È quanto recita il considerando B della proposta di risoluzione.
Ritengo un grande progresso che il Parlamento abbia definito con precisione e sancito una visione dell'uomo profondamente radicata nella storia, nella cultura, nelle tradizioni popolari e nelle tradizioni spirituali dell'Europa.
Sono pertanto lieto che il mio emendamento sull'unicità, l'uguaglianza e l'inviolabilità della dignità dell'uomo abbia incontrato il consenso della commissione per gli affari costituzionali. Dobbiamo infatti basarci su una comune visione dell'uomo per poter motivare adeguatamente l'ostinata battaglia a tutto campo dell'Unione contro la pena di morte, per la difesa della vita o la lotta contro la tortura, contro il mercimonio del sesso e contro lo sfruttamento sessuale.
In qualità di cittadini abbiamo libertà e diritti, ma anche doveri.
Saluto pertanto con favore l'inclusione dei doveri al considerando E, secondo il mio suggerimento.
Desidero inoltre ricordare gli emendamenti presentati dal gruppo PPE-DE, i nn. 24 e 25, che verranno posti in votazione domani.
In conclusione, desidero ricordare che la commissione per i diritti della donna e le pari opportunità del Parlamento europeo ha effettuato, nel novembre del 1999, una dichiarazione in cui affermava sostanzialmente che alla famiglia non va riconosciuto alcun diritto in particolare, ma soltanto diritti individuali.
Una simile dichiarazione è in totale contrasto con il disposto in materia di diritti della famiglia dalla Carta fondamentale dei diritti umani delle Nazioni Unite e dalla Convenzione del Consiglio d'Europa.
Signor Presidente, dato l'iter spesso accidentato delle decisioni in seno al Parlamento eruopeo non si ha di frequente occasione semplicemente di rallegrasi.
Oggi, invece, abbiamo l'opportunità di farlo per la relazione dei colleghi, onorevoli Duff e Voggenhuber.
In questa sede vorrei principalmente richiamare l'attenzione sulla fermezza con la quale i relatori hanno perseguito il proprio obiettivo.
Troppo spesso in quest'Aula si ha la sensazione che, nonostante tutte le assicurazioni formali, abbiano il sopravvento la supremazia del Consiglio e della Commissione e che anche in questa sede si impongano gli interessi dei partiti e dei governi nazionali.
Gli onorevoli Duff e Voggenhuber dimostrano di essere veri parlamentari europei che privilegiano l'interesse dell'intera Europa.
Pertanto domani potremo adottare una relazione basata principalmente sull'argomentazione che i diritti fondamentali dell'Unione europea sono salvaguardati, ovviamente, dal Parlamento europeo e non dai governi e che il nostro successo dipenderà dal rispetto di tale presupposto.
I cittadini europei potranno essere soddisfatti di questa Carta soltanto a due condizioni: innanzi tutto essa deve contenere elementi essenziali e, in secondo luogo, deve avere carattere vincolante.
Con sconcerto e delusione si deve tuttavia constatare che i componenti della Convenzione istituita per elaborare la Carta dimostrano grande competenza ma scarso coraggio.
La presente relazione può dunque anche essere vista come un invito a osare un po'di più!
Abbiate il coraggio di introdurre delle innovazioni nella Carta, anche e in special modo nei settori dell'informazione e dell'ingegneria genetica, ma senza trascurare quelli della parità della donna o della tutela dell'ambiente!
Osate, non limitandovi soltanto a parlare della società civile dall'alto del palazzo di vetro del Parlamento, ma chiamandola a partecipare effettivamente!
Abbiate il coraggio di integrare le norme in materia di diritto internazionale del lavoro dell'Organizzazione internazionale del lavoro!
La Carta sarebbe davvero lo strumento idoneo a formare l'anima europea e a contribuire alla costruzione di un'identità comune.
Come mai allora i governi dell'UE sono tanto solleciti nel portare avanti le riforme economiche e tanto esitanti in materia di diritti politici?
Non pensate che questa Europa finirà col disgregarsi se verranno compiuti progressi soltanto nell'economia e non nell'ambito dei diritti politici fondamentali?
Proprio in quanto cittadino austriaco vorrei pertanto rivolgere un appello ai governi: svegliatevi, nel vostro interesse date un'opportunità ai diritti fondamentali!
In questo senso auguro alla relazione oggi in discussione di raccogliere una schiacciante maggioranza in seduta plenaria.
Tengo a dire che una Carta dei diritti fondamentali è benvenuta e necessaria, purché non cada in una delle tre trappole che ci troviamo davanti.
La prima trappola è rappresentata da un testo di pubbliche relazioni, e da parte dell'Unione europea ne abbiamo visti tanti, come nel caso dell'occupazione, senza alcun valore giuridico, non vincolanti, che non riconoscano al cittadino la possibilità di far valere in giustizia i propri diritti.
Il secondo rischio è che la Carta divenga l'alibi affinché l'Unione europea continui a non essere vincolata da decisioni e atti fondamentali di organismi internazionali, quali la Convenzione europea per i diritti dell'uomo o le diverse decisioni della OIL.
Il terzo pericolo, infine, è quello di una Carta generica che rappresenti una fiacca media matematica e che finirebbe col rivelarsi un meccanismo di indebolimento di avanzati diritti umani già conquistati in alcuni paesi.
Per esempio, un paese riconosce il diritto all'istruzione gratuita e un generico riferimento al diritto all'istruzione in una Carta dell'Unione europea potrebbe rappresentare il primo passo per l'indebolimento di tale diritto.
Se queste tre trappole verranno evitate, se in questa Carta i diritti sociali verranno presi sul serio, se essa sarà aperta alle nuove problematiche poste da Internet, dalle nuove tecnologie, eccetera, e se varrà per tutti coloro che vivono in Europa, allora potrà rappresentare un contributo positivo.
Signor Presidente, onorevoli colleghi, concetti quali diritti fondamentali, cittadino, libertà e diritti dell'uomo vantano una lunga tradizione in Europa.
Le origini dei moderni diritti fondamentali risalgono alla Magna Charta Libertatum inglese del 1215, alla Petition of Rights del 1628, all'Habeas Corpus del 1679, al Bill of Rights del 1689 e infine alla Dichiarazione dei diritti dell'uomo e del cittadino della Rivoluzione francese.
Negli ultimi 200 anni, la garanzia costituzionale dei diritti fondamentali si è affermata soprattutto sotto l'influsso esercitato da questi documenti classici sui diritti fondamentali.
L'Europa del 21º secolo deve ora integrare i diritti fondamentali sanciti a livello degli Stati membri con gli elementi importanti a livello europeo.
Diritti fondamentali, quali per esempio, la libertà di religione, di riunione e di associazione sono diritti inviolabili e inalienabili che garantiscono la libertà contro ingerenze dello Stato.
Trasposta a livello europeo, una Carta dei diritti fondamentali dovrebbe tutelare i cittadini dell'Unione europea da ingerenze e violazioni dei diritti fondamentali dei cittadini da parte delle istituzioni europee.
Il gruppo politico al quale appartengo si augura che questo decalogo scritto di diritti fondamentali a livello europeo conferisca al valore europeo dell'integrazione un più solido fondamento etico-giuridico e possa contribuire ad aumentare la trasparenza e la chiarezza per i cittadini.
Per il nostro gruppo politico è particolarmente importante l'affermazione che la Carta europea non può sostituire o pregiudicare gli ordinamenti in vigore negli Stati membri in materia di diritti fondamentali.
La richiesta che l'Unione europea aderisca alla Convenzione europea per la salvaguardia dei diritti dell'uomo e delle libertà fondamentali del Consiglio d'Europa del 1950 è stata oggetto di un acceso dibattito.
La Convenzione del Consiglio d'Europa ha ormai 50 anni.
Il nostro gruppo politico è contrario non soltanto perché i Trattati europei vigenti non lo consentono, ma soprattutto perché l'Unione europea ha bisogno di una propria Carta dei diritti fondamentali, che corrisponda alle convinzioni attuali.
Ciò implica però al tempo stesso che ci si limiti a sancire i diritti fondamentali classici, senza includere i diritti fondamentali sociali ed economici, non rivendicabili a livello europeo.
Ringrazio il relatore per il considerevole lavoro svolto e spero che le riflessioni del Parlamento europeo vengano accolte in seno alla Convenzione incaricata dell'elaborazione dei diritti fondamentali.
Signor Presidente, i relatori, onorevoli Duff e Voggenhuber, e anche la commissione per gli affari costituzionali hanno fatto un buon lavoro.
La relazione è pregevole in quanto comunica i messaggi fondamentali senza spingersi così avanti da anticipare in qualche modo i lavori della Convenzione incaricata dell'elaborazione della Carta dei diritti fondamentali.
Nutro pertanto la speranza che domani questa relazione venga approvata in seduta plenaria nella forma in cui l'abbiamo elaborata in seno alla commissione per gli affari costituzionali.
Su un punto, invece, mi auguro che venga modificata e ho presentato a tal fine un emendamento anche a nome del gruppo politico al quale appartengo.
Riguarda la questione, cui oggi si è fatto ripetutamente riferimento, dell'adesione dell'Unione europea alla Convenzione europea per i diritti umani.
Tale adesione era stato un obiettivo importante in passato.
Si trattava di un obiettivo importante e giusto finché non era stata prevista l'elaborazione di una autonoma Carta dei diritti fondamentali a livello dell'Unione europea; in tal senso rappresentava la migliore alternativa al nulla.
Tuttavia non è questa la via che dobbiamo e vogliamo percorrere per il futuro dell'Europa.
Con tutto il rispetto per la Convenzione dei diritti dell'uomo: abbiamo bisogno di qualcosa di più!
Ci occorre una Carta specifica, che contenga le nostre risposte alle esigenze del nostro tempo, che assicuri un rapporto equilibrato fra diritti liberali classici, un insieme adeguato di diritti economici e buone soluzioni per quanto riguarda i diritti sociali e la dotazione sociale di base dei cittadini dell'Unione europea.
La Convenzione europea dei diritti dell'uomo non assolve a tale compito.
Non può farlo perché è stata elaborata negli anni Cinquanta in condizioni sociopolitiche del tutto diverse.
È dunque giunto il momento di esortare tutti a lavorare costruttivamente a una propria Carta.
La Convenzione incaricata dell'elaborazione della Carta europea dei diritti fondamentali per l'Unione, ossia i 62 uomini politici di cui ha parlato l'onorevole David Martin sono chiamati a portare a termine questo compito.
Forniamo loro il nostro aiuto!
Signor Presidente, l'obiettivo giuridico della Carta dei diritti fondamentali è proteggere i diritti, le aspettative e le aspirazioni legittime dei cittadini contro l'oppressione del governo, delle imprese o di altri cittadini ed evidentemente è giusto che vi sia una salvaguardia dei cittadini rispetto alle istituzioni e alle loro attività.
Detto questo, tuttavia, la questione cruciale non è l'esistenza di una Carta, ma la corretta salvaguardia del cittadino e gli strumenti tramite i quali il cittadino ottiene tale protezione oggi variano di Stato membro in Stato membro.
In considerazione della normale prassi legislativa della Comunità, sono alquanto sorpreso che non si sia ritenuto opportuno conseguire tale protezione seguendo i meccanismi amministrativi e giuridici vigenti in ciascuno Stato membro.
In altri termini, tale politica dovrebbe essere attuata tramite una direttiva piuttosto che un regolamento.
Per esempio, di recente ho parlato con alcuni autorevoli giudici in Germania, i quali, sulla base della storia e delle tradizioni del loro paese, sono certi che simili questioni dovrebbero essere contenute in una Carta opponibile in giudizio.
Il mio paese, però, ha una tradizione molto diversa, come il nostro Primo Ministro ha chiarito, e non è nella tradizione del Regno Unito salvaguardare il cittadino in questo modo: lo facciamo in modo diverso, ma non meno bene.
Mi pare di grande rilievo che l'attuale governo socialista del Regno Unito si sia impegnato a garantire che la Carta non sia opponibile in giudizio e non si estenda oltre i diritti esistenti per abbracciare diritti attualmente non enunciati nei Trattati.
Signor Presidente, per i paesi che hanno una lunga tradizione di Carte direttamente e giuridicamente vincolanti uno sviluppo come quello proposto non è nulla di trascendentale, ma per altri che non hanno una simile tradizione si tratta di un passo assai radicale.
Nel frattempo vigilerò con molta attenzione sul Regno Unito, sulle sue dichiarazioni e le sue azioni in materia.
Signor Presidente, dal dibattito sviluppatosi intorno alla Carta dei diritti fondamentali dell'UE sembra che il termine famiglia sia diventato un concetto politicamente errato. Sembra così perché alcuni gruppi desiderano eliminare questo termine.
La Dichiarazione dei diritti dell'uomo dell'ONU, la Convenzione sui diritti dei bambini, il documento del Consiglio d'Europa sui diritti sociali e la risoluzione del Parlamento europeo sui diritti fondamentali e sulle libertà è hanno sottolineato chiaramente che è necessario tutelare la famiglia.
Purtroppo non tutti la pensano allo stesso modo e, secondo me, molti vedono contraddizioni tra i diritti della donna e quelli delle famiglie e cercano di eliminarli escludendo le famiglie, invece di riformare radicalmente ed in modo paritario la politica europea in materia.
Agendo in questo modo, la società si potrebbe trovarsi a dover assistere ad uno sfalsamento, più o meno profondo, dei valori legati alla famiglia.
Da parte loro, i neo conservatori, sfruttano questa situazione trasformandosi in paladini e difensori morali di tali valori.
Ecco perché questo tema non interessa più a nessuno.
Penso, comunque, che il Parlamento europeo commetterebbe un grande errore se non intervenisse per correggere questa linea di tendenza.
Il concetto di società europea si identifica proprio con le famiglie.
Così come gli altri, anche i cristianodemocratici desiderano avere una società che rappresenti la sintesi ideale tra libertà e responsabilità che vedo incarnate in una società formata da famiglie, perché la responsabilità e la solidarietà possono essere insegnate solo all'interno delle piccole comunità.
La società può essere giusta, ma non può mai amare.
Il suo abbraccio è troppo freddo e le sue braccia troppo corte.
Ciononostante, proprio questo amore rappresenta la conditio sine qua non affinchè l'individuo possa svilupparsi in modo sano.
L'Europa poi non trarrebbe alcun vantaggio dalla moderna Carta dei diritti fondamentali se i membri della sua società non fossero disposti a rispettarla.
La socializzazione avviene ancora nelle famiglie.
Quindi, l'Europa dei cittadini non può esistere senza Europa delle famiglie.
Le famiglie, così come i singoli, hanno bisogno di riconoscimento, incoraggiamento, libertà d'azione e protezione dalla prepotenza della società.
I diritti e gli aiuti alle famiglie, previsti in altri regolamenti, dovrebbero essere inseriti anche nella Carta dei diritti fondamentali dell'UE.
È evidente il grande timore diffuso tra molti, in particolare fra i miei elettori, che questa Carta abbia il primato sulle costituzioni nazionali, soprattutto in riferimento al sostegno e alla tutela di istituti fondamentali quali la famiglia, il matrimonio, la protezione della vita prima e dopo la nascita.
È bene ricordare che l'Europa ha condiviso lungo tutta la sua storia una posizione comune in merito all'importanza del sostegno e della protezione della famiglia e del matrimonio.
Ciò è contemplato in tutte le nostre costituzioni come pure nelle costituzioni dei paesi candidati all'adesione all'Unione europea nel contesto dell'ampliamento.
Potrei mostrarvi costituzioni di Stati postcomunisti che sanciscono la tutela della famiglia e del matrimonio.
Mi compiaccio per il riferimento alla vita familiare contenuto nella nostra Carta.
Il paragrafo 1 dell'articolo 9 recita: "Ogni individuo ha diritto di fondare una famiglia" , ispirandosi all'articolo 12 della Convenzione europea per la salvaguardia dei diritti dell'uomo, la quale afferma "A partire dall'età minima per contrarre matrimonio, l'uomo e la donna hanno il diritto di sposarsi e fondare una famiglia secondo le leggi nazionali che regolano l'esercizio di tale diritto " .
La società riconosce il matrimonio non per motivi etici, ma poiché razionalmente riconosce la stabilità che esso offre alla società, dal punto di vista sociale ed economico, e anche per la sicurezza che garantisce alle future generazioni.
Nell'interesse della migliore pratica - essendo sempre più difficile definire la famiglia ed essendo altresì necessari grande sensibilità e senso di compassione in tale materia - non dovremmo abbandonare il nucleo familiare tradizionale in quanto nucleo fondamentale verso il quale tendere, anzi, dovremmo sostenerlo.
Il paragrafo 3 dell'articolo 9 afferma: "L'Unione garantisce la protezione dell'infanzia" e suggerisce di aggiungere "in conformità alla Convenzione delle Nazioni Unite sui diritti dell'infanzia" .
Sono favorevole, ma suggerisco con forza di incorporare nella redazione del paragrafo 3 che, sopra ogni altra cosa, l'Unione sostiene la famiglia in quanto essa costituisce l'educatore e il protettore primario e naturale del bambino, costituendo ciò il suo dovere.
L'Unione dovrebbe intervenire e assumere un ruolo primario solo laddove la famiglia non sia all'altezza di compiere il proprio dovere.
Come afferma la Convenzione: "la famiglia in quanto gruppo fondamentale della società e ambiente naturale per la crescita e il benessere dei suoi componenti, in particolare i bambini, dovrebbe beneficiare della protezione e dell'assistenza necessaria per assumersi appieno la propria responsabilità nella Comunità" .
Signor Presidente, onorevoli deputati, la Presidenza in carica del Consiglio dell'Unione europea considera il progetto di una Carta dei diritti fondamentali quale un passo di grande importanza per la creazione di una comunità di valori che funga da referente alla futura evoluzione del processo di unione politica.
Molti si chiedono fin dove potremo spingerci in questo esercizio di realizzazione di un modello di valori e principi che possa garantire a tutti i cittadini, nello spazio dell'Unione, un corpus di diritti che ne rafforzi l'appartenenza a uno spazio di civilizzazione comune.
Oggi, in quest'Aula, è stato chiesto cosa ci spinge a stare uniti e a voler superare le nostre diversità a favore dell'affermazione di un insieme in cui possiamo ritrovarci tutti.
Questo è il grande quesito sull'identità europea ed è alla base della nostra convivenza, anche qui, in questa grande casa che è l'Unione europea.
Nel corso dei decenni, superando traumi e crisi, abbiamo definito un modo per stare al mondo fondato sui valori della libertà, della democrazia e del rispetto per lo Stato di diritto.
Per anni, a coloro che vivevano in un'altra Europa, sono state mostrate le virtù del modello basato sulla cultura di libertà vissute in taluni paesi europei, proveniente dalla tradizione di una cultura di tolleranza che è stata coltivata sul continente e che oggi fa parte della matrice del suo progetto.
La vittoria di queste idee e la fine dei regimi totalitari che avevano caratterizzato alcune società europee hanno creato una nuova situazione, cui è d'obbligo dare una risposta.
A nostro avviso è una questione di responsabilità ma anche di coerenza.
L'ampliamento dell'Unione europea a nuovi paesi, imperativo etico e strategico, essenziale per la stabilità e la pace del continente, condurrà al nostro interno Stati con culture politiche molto diverse e, in molti casi, con istituzioni e strutture recenti e poco consolidate.
Anche per questi Stati e per quanti fra di essi lottano per i principi fondamentali che debbono essere la struttura portante delle società contemporanee, diventa importante che tali principi siano inclusi in un corpus che faccia parte dell'acquis, cui resteranno vincolati dopo l'adesione.
Non si pensi però che l'idea di una Carta o di un corpus di principi sia unicamente un meccanismo di salvaguardia nei confronti dei nuovi membri, una forma di rafforzamento verso l'esterno.
Non è così, e non è quella l'intenzione.
Eventi recenti hanno dimostrato che certi aspetti da noi considerati stabili e permanenti nei nostri paesi o nell'Unione a Quindici, in determinate circostanze possono rivelarsi molto più deboli di quanto sarebbe necessario per affrontare problemi, spesso semplici ma che talvolta risvegliano vecchi fantasmi.
Una Carta dei diritti fondamentali non sostituisce, tuttavia, le garanzie costituzionali di cui ciascuno di noi gode nel proprio paese.
Questo è un mito, utilizzato sistematicamente contro la Carta dei diritti fondamentali, che deve essere accantonato perché non serva da alibi a chi si rifugia nella sussidiarietà per non assumersi le proprie responsabilità come cittadino dell'Europa.
Viceversa, ci troviamo di fronte a un valore aggiunto. Una sorta di garanzia supplementare europea che funzionerà come uno strumento della nuova cittadinanza.
A questo proposito, signor Presidente, dobbiamo superare alcuni problemi che cominciano a sorgere nel dibattito in seno alla Convenzione e che a mio avviso, sorgeranno in maggiore misura in futuro, e desidero sottolineare che faccio queste mie considerazioni a nome del Consiglio e non necessariamente a nome del mio paese, il quale su questa materia ha una posizione che definirei ambiziosa.
Il primo problema è di natura giurisdizionale: la necessità di garantire una compatibilità totale fra le due giurisdizioni pertinenti che potrebbero trovarsi in conflitto in questo processo.
È un problema reale e di cui tutti dobbiamo essere consapevoli.
Con l'introduzione di questa Carta non possiamo correre il rischio che venga a crearsi una nuova area d'incertezza giuridica.
Stiamo avviando un esercizio inteso a rendere più trasparenti i diritti dei nostri cittadini non certo per impastoiarli in una ragnatela di contraddizioni giurisdizionali che potrebbe diventare un elemento generatore di confusione.
La questione ci conduce anche al problema, che ancora una volta risorge dopo il Trattato di Amsterdam, della possibile adesione dell'Unione alla Convenzione europea dei diritti dell'uomo.
Il secondo problema concerne la definizione dei destinatari di questa Carta: intendiamo destinarla ai cittadini con una delle nazionalità dell'Unione oppure a tutti coloro che si trovano nello spazio comunitario?
Questo è un problema essenziale e dalla risposta che daremo dovremo trarre tutte le possibili conseguenze, tanto più che molti di noi ritengono addirittura che i veri destinatari di questa nuova Carta siano unicamente le istituzioni.
Un terzo problema essenziale riguarda il corpus dei diritti.
Fino a che punto vogliamo spingerci?
Ci atteniamo a un catalogo di principi basilari, con una specie di denominatore comune di ciò che è corretto dal punto di vista europeo oppure ci inseriamo in un campo più ambizioso a misura della modernità dell'odierna Unione europea?
I nostri concittadini sembra che oggi possano rivendicare la consacrazione di uno spazio, all'interno dell'Unione europea, non soltanto per i loro diritti economici e sociali ma anche per i nuovi diritti che si sono affacciati alla ribalta come elementi della cittadinanza moderna.
Fino a dove è disposta a inoltrarsi l'Unione?
Infine, un quarto problema che forse è il più importante: in questo dibattito alcuni si sono chiaramente schierati a favore di un testo meramente declamatorio, una specie di copertina politica.
Ma non è forse vero che senza un elemento vincolante, qualsiasi Carta dei diritti fondamentali diventerebbe una mera definizione di principi senza valore alcuno?
Non sarà forse che, stilando una Carta dei diritti fondamentali meramente declamatoria, ci stiamo rifugiando semplicemente dietro a una questione politicamente corretta ma che in realtà non risponde all'attuale essenza dell'Unione?
Il fatto è, signor Presidente, onorevoli deputati, che non possiamo ignorare una nuova realtà che si è fatta strada e che, secondo questa Presidenza, esige inequivocabilmente d'impegnarsi a fondo per una Carta dei diritti fondamentali: intendo dire che nel quadro del Trattato di Amsterdam abbiamo varato un ambizioso progetto di creazione di un grande Spazio europeo di libertà, di sicurezza e di giustizia.
Al Consiglio europeo straordinario di Tampere, la Commissione europea e gli Stati membri hanno deciso l'avvio di un processo di rafforzamento delle strutture di sicurezza interna a favore della stabilità della vita quotidiana dei nostri cittadini, prevedendo una lotta efficace contro la criminalità organizzata, contro il narcotraffico e altri aspetti di ordine interno.
In quest'impegno a livello europeo è essenziale garantire che tutta l'azione futura da realizzare in questo campo sia attuata facendo riferimento a un corpus di principi ben definiti in grado di proteggere i cittadini con una tutela giurisdizionale chiara e trasparente.
È anche per questa ragione che a nostro avviso - e lo abbiamo dichiarato anche a Colonia quando il Consiglio ha accolto l'idea di elaborare una Carta dei diritti fondamentali - la Carta costituisce un elemento essenziale, centrale per il futuro dell'Unione.
Senza un rafforzamento dei principi, se l'Unione non si dota di un pilastro etico che la renda credibile innanzi ai suoi cittadini e che possa servire da modello e da riferimento nell'ambito delle sue relazioni esterne, correremmo il rischio di avviarci verso un approfondimento delle politiche e verso un indebolimento dei nostri valori.
A questo proposito desidero fare riferimento alla questione della Conferenza intergovernativa.
È chiaro che nel quadro della Conferenza intergovernativa l'inserimento della Carta dei diritti fondamentali è un elemento essenziale per la credibilità della Conferenza stessa.
Fin dall'inizio la Presidenza portoghese è stata molto chiara, in quanto riteneva importante garantire che l'agenda della Conferenza intergovernativa non fosse limitata a una sorta di dibattito sulla divisione e la gestione del potere nell'Unione ampliata.
In questo contesto, la Carta dei diritti fondamentali è - e tale la considereremo fino alla fine della Presidenza - un elemento essenziale per giungere a un risultato più equilibrato di questa Conferenza, la quale dovrà contemplare anche altri aspetti, segnatamente la questione della difesa e della sicurezza.
Per tutte queste ragioni, signora Presidente, onorevoli deputati, il Consiglio guarda con interesse (e non cesserà di prestarle la massima attenzione) alla risoluzione sulla Carta dei diritti fondamentali che sarà presentata al voto del Parlamento.
Signor Presidente, onorevoli deputati, la Commissione desidera esordire congratulandosi con gli onorevoli Duff e Voggenhuber per l'eccellente lavoro presentato e perché la relazione oggi in discussione pone l'accento su un fatto innegabile: la redazione della Carta dei diritti fondamentali avvia, che lo si voglia o no, una nuova fase della costruzione europea.
Sono convinto che, in tal modo, l'Unione assuma le sue responsabilità agli occhi dei cittadini europei, realizzando un atto di natura politica inteso a dare una risposta alla questione della legittimità politica e morale dell'Unione europea del futuro.
Le aspirazioni, or ora segnalate dai deputati e dal rappresentante della Presidenza del Consiglio, richiedono tutto l'impegno possibile perché i lavori della Convenzione per l'elaborazione della Carta dei diritti fondamentali siano conclusi in tempo per essere esaminati, sia dalla Conferenza intergovernativa che dal Vertice dei Capi di Stato e di governo alla fine di quest'anno.
La Commissione tiene in primo luogo a far notare l'importanza della composizione della Convenzione incaricata di redigere la Carta dei diritti fondamentali. È infatti la prima volta, in un organo creato dal Consiglio europeo, sono riuniti rappresentanti delle istituzioni comunitarie e rappresentanti delle istituzioni nazionali, sia del ramo legislativo che del ramo esecutivo.
È certo che questa composizione, a mio avviso saggia, della sfera comunitaria e della sfera nazionale contribuirà al rafforzamento della legittimità del progetto di Carta agli occhi dell'opinione pubblica, nonché a garantire il successo del lavoro attualmente in corso.
La Commissione, ancora una volta, intende indicare chiaramente al Parlamento quattro punti centrali.
In primo luogo, che in linea di massima condivide gli obiettivi del Parlamento europeo sulla natura giuridica della Carta, sulla sua vocazione a essere inserita nei Trattati e sull'ampia gamma di diritti da includere nella Carta dei diritti fondamentali.
Credo tuttavia che la relazione oggi in discussione ponga l'accento anche su questioni che riguardano direttamente la Convenzione e che chiamano in causa i redattori della Carta dei diritti fondamentali come, per esempio, la questione del catalogo dei diritti da includere nella Carta.
Altre questioni travalicano invece l'ambito dei lavori stessi della Convenzione, e riguardano soprattutto i Capi di Stato e di governo del Consiglio europeo nonché la Conferenza intergovernativa.
In realtà, come si afferma al punto 14 della risoluzione presentata dal Parlamento europeo, la Commissione ritiene che la natura giuridica della Carta debba essere definita dal Consiglio europeo di Nizza.
La Commissione però ritiene che l'esercizio di redazione della Carta debba dare origine a un testo chiaro, conciso, facilmente leggibile per i cittadini dell'Unione ma anche a un testo rigoroso nella sua forma giuridica, affinché possa essergli attribuito un carattere vincolante, un carattere coercitivo.
La Commissione ritiene altresì che l'Unione debba aderire alla Convenzione europea dei diritti dell'uomo e che tale opzione non riguardi la Convenzione che sta lavorando sulla Carta dei diritti fondamentali, ma sia una scelta che deve essere compiuta dal Consiglio al momento di decidere la natura giuridica della Carta.
La Commissione lo ha sostenuto già nel 1979 e lo ha ribadito una seconda volta nel 1990.
L'idea che l'Unione in quanto tale debba aderire alla Convenzione europea è ampiamente condivisa anche dal Parlamento europeo.
È vero che nel 1996 la Corte di giustizia europea ha ritenuto che la Comunità non potesse aderire alla Convenzione europea dei diritti dell'uomo, ma faccio notare che la ragione era l'assenza nei Trattati di una norma giuridica che consentisse tale adesione.
La revisione dei Trattati in corso parallelamente alla redazione della Carta dei diritti fondamentali costituisce l'occasione giusta per risolvere due questioni in sospeso: la forza giuridica della Carta e la decisione politica di adesione dell'Unione alla Convenzione europea dei diritti dell'uomo.
Desidero esporre molto chiaramente anche una seconda idea.
Non esiste nessuna contraddizione strutturale fra il fatto che l'Unione abbia una Carta dei diritti fondamentali e che aderisca alla Convenzione europea dei diritti dell'uomo.
Viceversa desidero ricordare agli onorevoli deputati che l'Assemblea parlamentare del Consiglio d'Europa, tre settimane fa ha votato, a stragrande maggioranza dei gruppi politici, una raccomandazione in cui non solo plaude e accoglie con favore l'iniziativa dell'Unione europea di dotarsi di una Carta dei diritti fondamentali, ma considera anche favorevolmente, appoggiandola, l'adesione dell'Unione europea in quanto tale alla Convenzione europea dei diritti dell'uomo.
Anzi, raccomando di leggere attentamente l'intervento dell'osservatore che rappresenta la Corte europea dei diritti dell'uomo presso la Convenzione incaricata di elaborare la Carta dei diritti fondamentali dell'Unione.
In questa dichiarazione della stessa Corte dei diritti dell'uomo, il rappresentante della Corte esprime la sua adesione all'idea che l'Unione abbia una Carta dei diritti fondamentali e, in secondo luogo, alla possibilità che l'Unione aderisca alla Convenzione europea dei diritti dell'uomo.
Per quanto attiene al rischio di contraddizione fra la giurisprudenza della Corte di Strasburgo e la giurisprudenza della Corte di Lussemburgo, è bene ricordare che già oggi, nell'ambito del diritto comunitario, la Corte di giustizia delle Comunità europee fa sempre riferimento alla Convenzione europea dei diritti dell'uomo, alla stessa giurisprudenza della Corte europea dei diritti dell'uomo come fonte ispiratrice della propria giurisprudenza in materia di diritti fondamentali.
Ciò significa che non stiamo parlando di una rivoluzione, stiamo parlando di consacrare, dandole una veste legislativa, la prassi abituale della Corte di giustizia delle Comunità europee per quanto attiene ai suoi rapporti con la Convenzione europea dei diritti dell'uomo e alla giurisprudenza della Corte di Strasburgo.
Signor Presidente, due ultime considerazioni sul catalogo dei diritti.
La Commissione ribadisce, ancora una volta, di essere favorevole a una Carta che contempli sia diritti civili e politici che diritti sociali e diritti derivanti dalla cittadinanza europea.
Diritti redatti in base alla Convenzione europea dei diritti dell'uomo ma che, in caso di necessità, abbiano comunque un carattere innovatore nella misura in cui servano per aggiornare la versione del 1950 della Convenzione di Roma e rispondano alle nuove esigenze dei diritti umani, come per esempio quelli connessi alle tecnologie dell'informazione, alla bioetica, alla parità fra uomini e donne, alla lotta contro tutte le forme di discriminazione e alla particolare attenzione che dobbiamo prestare alla tutela dell'ambiente.
Per concludere direi che, secondo noi, la Carta dei diritti fondamentali dell'Unione europea non ha lo scopo di sostituire le Costituzioni nazionali né la Convenzione europea dei diritti dell'uomo.
Ha un destinatario chiaro che sono le istituzioni dell'Unione e gli Stati membri all'atto del recepimento, nei rispettivi ordinamenti giuridici, delle norme di diritto comunitario.
Vi sono inoltre destinatari chiaramente individuati: a seguito delle decisioni adottate al Consiglio di Tampere, i beneficiari dei diritti fondamentali dell'Unione sono i cittadini degli Stati membri dell'Unione e i cittadini dei paesi terzi legalmente e permanentemente residenti nei paesi dell'Unione, i cui i Capi di Stato e di governo abbiano chiaramente affermato che dovrebbero godere di diritti e doveri per quanto possibile identici a quelli dei cittadini degli Stati membri.
In questo quadro d'azione, sono convinto che rafforzando la collaborazione fra la Commissione e il Parlamento europeo, disporremo di uno strumento giuridico che allontana i fantasmi del superstato europeo, ma che, soprattutto, garantisce un ordine giuridico fondato sui diritti fondamentali e volto a tutelare coloro in nome dei quali tutti noi siamo qui: i cittadini della nostra Unione.
La ringrazio molto, Commissario Vitorino.
La discussione è chiusa.
La votazione si svolgerà domani, alle 12.00.
Contributo complementare della Commissione alla CIG
L'ordine del giorno reca la comunicazione della Commissione: "Contributo complementare della Commissione alla CIG sulle riforme istituzionali: il voto a maggioranza qualificata per gli aspetti inerenti al mercato unico nei settori dell'imposizione fiscale e della sicurezza sociale" .
. (FR) Signor Presidente, onorevoli deputati, mentre intervengo in Aula la Commissione continua i suoi lavori e a fatica ha concluso, è il minimo che possa dire, l'esame del tema che ora desidero presentare.
Inoltre, signor Presidente, se voglio svolgere bene il mio lavoro, alle 17.45 (come previsto nel suo orario), dovrò tornare in commissione per presentare un altro argomento di cui sono responsabile, ossia il quadro comunitario di sostegno per il Portogallo, sapendo che devo anche rispondere a un'altra interrogazione nel prossimo dibattito.
Non so esattamente, vista l'organizzazione comune o parallela dei nostri lavori, come fare bene le cose.
Farò del mio meglio, e sono lieto di darvi una spiegazione, sapendo che avremo altre occasioni, dinanzi alle commissioni competenti, e in particolare dinanzi alla commissione per gli affari costituzionali, di discutere di questo tema legato al negoziato della Conferenza intergovernativa e alla riforma delle istituzioni.
Mi si consenta di ringraziare brevemente i miei due colleghi, Frits Bolkestein e Anna Diamantopoulou, per il sostegno fornitomi nell'elaborazione di questo testo che, ricordo, avevo preannunciato il 26 gennaio quando la Commissione ha approvato il parere formale e le proposte per la riforma istituzionale.
Avevo indicato in Aula la nostra intenzione di precisare e di approfondire in seguito taluni aspetti del parere.
L'abbiamo fatto qualche giorno fa a proposito del sistema giurisdizionale dell'Unione, il ruolo della Corte di giustizia e del Tribunale di primo grado.
Oggi lo facciamo su un argomento estremamente importante, sensibile e specifico, quello dell'applicazione della maggioranza qualificata in alcuni settori della fiscalità e della previdenza sociale.
Signor Presidente, continueremo così ad alimentare il dibattito negoziale, segnatamente sulla questione che interessa in modo particolare il vostro Parlamento, quella del procuratore europeo indipendente e responsabile della lotta contro le frodi, ma anche su una questione estremamente importante, quale la riorganizzazione dei Trattati.
In relazione al tema che vi espongo oggi, ricordo che, nel parere del 26 gennaio della Commissione, questo è uno dei grandi settori che secondo noi deve rimanere nell'ambito dell'unanimità.
Abbiamo identificato cinque categorie di eccezioni alla regola generale da noi approvata, secondo cui le decisioni nell'Unione verrebbero d'ora in poi adottate a maggioranza qualificata.
Per ragioni istituzionali, per argomenti estremamente gravi o sensibili, abbiamo però identificato cinque categorie di eccezioni che richiedono l'unanimità, fra cui questa.
Abbiamo escluso inoltre le decisioni incompatibili con gli obiettivi del mercato interno o che possono causare distorsioni della concorrenza.
È su questo punto che abbiamo deliberato oggi per completare il nostro parere.
Onorevoli deputati, vorrei subito ricordare che le proposte che riceverete tra qualche istante o qualche ora non comportano trasferimenti di competenze né consistono in un programma di azione sul merito.
Queste proposte riguardano le modalità decisionali in materia di fiscalità e di previdenza sociale.
Detto questo, vorrei evitare tre possibili malintesi talvolta presenti.
Innanzi tutto, la Commissione non chiede nuove competenze in materia di fiscalità e previdenza sociale.
Fin dal Trattato di Roma, è stato sempre sancito uno spazio per l'azione comunitaria in queste due materie.
Passare dall'unanimità alla maggioranza qualificata non è un trasferimento di competenze.
La Commissione si attiene strettamente alle competenze già attribuite alla Comunità.
Faccio un esempio, quello dell'IVA. Qui ci troviamo di fronte a un acquis importante della legislazione comunitaria, sviluppato a partire dagli anni ' 70.
Il fatto che d'ora in poi il Consiglio potrebbe aggiornare tale legislazione decidendo a maggioranza qualificata per tenere conto dello sviluppo, per esempio, del commercio elettronico, non può affatto essere considerato come un trasferimento di competenze. La competenza a livello comunitario esiste già.
È solo la modalità decisionale che potrebbe cambiare.
Questo è il primo punto che tenevo a precisare.
Secondo, la Commissione non vuole imporre un livellamento dei sistemi fiscali o dei sistemi sociali nazionali.
A noi interessa sapere come mantenere l'esistente e fare in modo che sia condiviso da tutti i nuovi Stati membri.
Non dimentichiamo che in questo esercizio negoziale si tratta di sapere come funzionerà l'Unione europea a 18, 20, 25, 27 o forse 28 Stati membri, affinché ciascuno di questi, quelli che già vi fanno parte e quelli che si uniranno a noi, possano trarre il massimo vantaggio dal mercato unico, che i Trattati hanno fatto diventare un motore di sviluppo economico e sociale dell'Europa.
Si tratta quindi di introdurre la maggioranza qualificata laddove è a nostro avviso necessaria e di mantenere l'unanimità laddove è preferibile.
Infine, la Commissione tiene a precisare che il contributo complementare non rappresenta il suo programma per i prossimi anni in tutti questi settori.
Non vi troverete i provvedimenti che la Commissione potrebbe volere per il futuro, né le proposte di merito che intende presentare prima o poi.
I miei colleghi Diamantopoulou e Bolkestein vi informeranno a tempo debito su questi vari punti del programma della Commissione.
Ora desidero ricordare i principi che ci hanno ispirato nell'impostare il documento che vi verrà trasmesso.
Ribadisco che l'unanimità rimane la regola.
Nel parere del 26 gennaio, la Commissione ha ritenuto che, riflettendo gli orientamenti fondamentali del legislatore nazionale in materia di politica economica e sociale nonché di solidarietà, la fiscalità e la previdenza sociale determinano ampiamente le scelte politiche nazionali dei cittadini.
Perciò la Commissione ritiene giustificato il mantenimento dell'unanimità come principio di base in tali settori.
Confermiamo tale approccio.
Tra l'altro, queste scelte nazionali, in generale, e sottolineo in generale, hanno un effetto neutro sulla costruzione europea.
Questo è il primo principio.
Da questo primo principio ne deriva però un secondo, che è il seguente: la maggioranza qualificata per consentire l'adozione di provvedimenti connessi più direttamente al buon funzionamento del mercato interno.
Sappiamo tutti che alcune disposizioni nazionali in campo fiscale e previdenziale possono avere, in virtù del loro contenuto o della loro natura, qualche ricaduta sul funzionamento del mercato interno.
La Commissione ritiene che la Comunità deve poter approvare a maggioranza qualificata i provvedimenti connessi più direttamente al buon funzionamento del mercato interno.
Questo è il secondo principio.
Infine, terzo principio: in futuro dobbiamo scegliere lo strumento migliore per rispettare la sussidiarietà.
Potrà trattarsi di semplice coordinamento; potrà trattarsi di prescrizioni minime; potrà trattarsi anche, a un livello superiore, di armonizzazione.
Ma questa scelta dello strumento migliore deve essere limitata allo stretto necessario.
Di norma, l'obiettivo finale dei provvedimenti per i quali si propone il passaggio alla maggioranza qualificata non sarebbe un'armonizzazione sistematica delle legislazioni nazionali, ma semplicemente il loro coordinamento.
Questo, onorevoli deputati, è quanto avviene da circa quarant'anni nel campo della previdenza sociale.
Ci pare importante farlo anche in campo fiscale.
Infine, prima di rispondere alle vostre domande, vorrei illustrare velocemente il contenuto delle proposte che vi saranno trasmesse.
In materia di fiscalità diretta, proponiamo la maggioranza qualificata per coordinare la lotta antifrode e antievasione fiscale e per garantire il trattamento delle situazioni che coinvolgono le legislazioni di più Stati membri.
Per il resto, l'unanimità rimane la regola.
A proposito della fiscalità indiretta, per poter combattere le frodi e ammodernare, semplificandolo, l'acquis di fronte alle evoluzioni economiche, per tenere conto degli obiettivi del Trattato in materia ambientale, proponiamo di agire tramite decisioni a maggioranza qualificata.
Proponiamo peraltro di mantenere l'unanimità per le decisioni riguardanti le aliquote fiscali e il luogo di imposizione.
Infine, sempre a proposito di fiscalità, per scrupolo di chiarezza e leggibilità, proponiamo di raggruppare tutte le norme fiscali in un solo articolo riorganizzato e rielaborato: l'articolo 93.
Qui perseguiamo un obiettivo di coerenza.
Quarto punto, riguardante questa volta il coordinamento delle legislazioni in materia di previdenza sociale, proponiamo la maggioranza qualificata per aggiornare le disposizioni tese a evitare di penalizzare le persone in genere e non più soltanto i lavoratori. Al di là dei lavoratori, vi sono, a esempio, degli studenti che si spostano nella Comunità.
Si tratta di impedire che vengano penalizzati.
Infine, in relazione alle prescrizioni minime in materia di previdenza sociale, proponiamo di applicare alla previdenza sociale una possibilità già esistente per altri settori di politica sociale e che consiste nell'adottare le prescrizioni minime a maggioranza qualificata.
Signor Presidente, un'ultima osservazione per spiegare con quale spirito ho continuato a lavorare, come è già avvenuto sotto l'autorità del Presidente Prodi per il nostro parere del 26 gennaio.
La Commissione ha effettuato un lavoro lucido e volontaristico.
Abbiamo evitato qualsiasi ragionamento ideologico.
Vogliamo attenerci a fatti precisi, a proposte concrete, per evitare di affrontare i temi ricorrendo a frasi fatte o considerazioni ideologiche.
Confermo infine che, oltre a questo contributo complementare, interverrò di nuovo in Aula con altri apporti volti a precisare il parere della Commissione sulla riforma globale delle istituzioni europee prima dell'ampliamento, come abbiamo fatto il 26 gennaio.
Signor Presidente, vorrei innanzi tutto esprimere il mio apprezzamento per l'impostazione generale della Commissione rispetto alla CIG.
Presentare progressivamente spiegazioni più particolareggiate per argomenti è assai utile.
Secondariamente, concordo con la Commissione che il tema in questione è davvero estremamente delicato.
L'imposizione fiscale e la sicurezza sociale toccano tutti gli aspetti della vita quotidiana, come soleva dire la signora Thatcher.
Si tratta di tematiche molto delicate per gli Stati membri e per i cittadini e occorre fare attenzione prima che la Comunità intervenga in questi ambiti.
In apparenza l'impostazione della Commissione è più o meno corretta e vorrei formulare qualche domanda per amore di chiarezza.
È giusto affermare che laddove gli Stati membri abbiano già accettato una competenza comunitaria, in altri termini, laddove abbiano già approvato una data misura, per modificare tale misura occorre la maggioranza qualificata, il che è senz'altro logico.
Non mi è chiaro invece il punto in cui il Commissario ha parlato di altre misure necessarie per il buon funzionamento del mercato unico.
Come verrà definito tutto ciò?
A prima vista mi pare corretto, ma come si fa a definire una misura essenziale per il buon funzionamento del mercato unico?
Su tale punto il dibattito potrebbe essere intenso.
Lo stesso vale per la questione dell'armonizzazione rispetto al coordinamento: quello che per qualcuno può essere coordinamento per qualcun altro può essere armonizzazione e dunque occorre definire chiaramente il concetto di coordinamento e il concetto di armonizzazione, se vogliamo che il tutto funzioni.
Formulo al Commissario i miei migliori auguri, perché è un ambito dove abbiamo bisogno di aprire una breccia.
Ma non sarà facile raggiungere un accordo e mi riservo di esaminare il documento nel dettaglio prima di esprimere un giudizio sulla dichiarazione del Commissario di questo pomeriggio.
.
(FR) La ringrazio, onorevole Martin, per la sua valutazione che, mi sembra di capire, è condizionata all'analisi dettagliata che farà del testo della Commissione.
Il testo, ormai approvato, sarà disponibile verso fine pomeriggio.
Sono molto sensibile al suo riferimento alla signora Thatcher e capisco bene che lei tenga, vista la delicatezza particolare del tema nel suo paese, a ribadire che dobbiamo seguire un approccio pragmatico.
Prima ho sottolineato, onorevoli deputati, la mia preoccupazione, in questo documento e nelle future discussioni, di evitare l'ideologia e di attenerci a un'impostazione specifica.
Questo è quanto ho dichiarato, penso di essermi fatto ben capire in una delle mie audizioni sulla Conferenza intergovernativa presso un parlamento nazionale - il suo, onorevole Martin, a Westminster - e credo che questa impostazione sia effettivamente quella giusta.
Ripeto che il principio chiave è consistito nel dire che tutto quanto riguardava direttamente il funzionamento del mercato interno e che, in un'Europa allargata, poteva comprometterlo, doveva essere oggetto dell'estensione della maggioranza qualificata.
Naturalmente abbiamo lavorato sui tre strumenti che ho citato - coordinamento, prescrizioni minime e armonizzazione - sempre ritenendo che l'armonizzazione era il livello supplementare.
Al di là di questa risposta generica, la ringrazio per il suo apprezzamento e le prometto che esaminerò attentamente critiche o proposte da lei formulate dopo l'analisi del documento.
Signor Presidente, ritengo che la constatazione che in materia fiscale non occorrano ulteriori competenze sia senz'altro corretta, ma credo che occorra anche stabilire come possiamo occuparci più intensivamente delle varie tematiche.
Basti pensare, per fare un esempio, al principio di paese d'origine nel caso dell'imposta sul valore aggiunto.
Non sarebbe possibile in questo caso iniziare a occuparsi delle compensazioni degli attuali regimi IVA, ossia rendere più efficiente i sistemi di compensazione a livello europeo?
Oppure, per citare un altro esempio: la doppia imposizione che comporta numerosi problemi.
La mia domanda è la seguente: nel programma di lavoro della Commissione è previsto un calendario o come pensa di procedere?
La ringrazio molto, signor Commissario, per i suoi commenti.
Non capisco la sua affermazione secondo cui non ci sarà alcun trasferimento di competenze.
Se amplierete il campo di applicazione del voto a maggioranza qualificata, sopprimendo così il veto nazionale, di fatto trasferirete competenze dallo Stato nazionale alle istituzioni europee.
La sua affermazione, secondo cui l'armonizzazione dell'imposizione fiscale sarà perseguita solo nei settori "collegati al mercato unico" mi provoca non poco disagio, perché sappiamo che sulla scorta di un'interpretazione libera della frase - cosa verso cui le istituzioni europee sono inclini - praticamente tutto può essere considerato collegato al mercato unico.
È consapevole, signor Commissario, che il leader del partito conservatore britannico ha affermato che abbiamo raggiunto i limiti dell'integrazione europea?
È a conoscenza delle recenti indagini demoscopiche che mostrano l'opposizione dei britannici al trasferimento di ulteriori competenze dallo Stato nazionale a Bruxelles, e come intende tenere conto di questi elementi?
Signor commissario, desidero sottolineare un punto del suo intervento.
Lei ha detto che laddove occorre l'unanimità manterremo l'unanimità e laddove occorre la maggioranza qualificata andremo alla maggioranza qualificata.
Naturalmente, è risaputo che il Parlamento europeo ha espresso chiaramente la posizione che la maggioranza qualificata debba essere sancita come norma mentre l'unanimità deve rappresentare l'eccezione.
Se ci discosteremo da questa linea, ci discosteremo anche dalla possibilità di far assurgere il Parlamento a colegislatore in ogni materia legislativa per la quale sia prevista anche in futuro la maggioranza qualificata.
Ossia, nei casi in cui si rimarrà all'unanimità, il Parlamento non svolgerà quell'importante ruolo di legittimazione democratica che avrà invece in tutti i casi per i quali vigerà la maggioranza qualificata, casi che, a giudizio del Parlamento, dovrebbero rappresentare la norma per ragioni di democraticità del nostro modus operandi.
. (FR) Onorevole Rübig, concentrerò la mia risposta sulla questione dell'IVA.
Lei mi interroga sul programma di lavoro della Commissione e prima avevo detto, che oggi non abbiamo trattato la questione, che la Commissione ha il suo programma di lavoro e che i miei colleghi direttamente interessati sarebbero venuti qui per parlarne dinanzi a voi a tempo debito.
Nonostante ciò, le mi chiede, in sostanza, se il grande progetto di ammodernamento dell'IVA potrebbe essere adottato con le vostre proposte a maggioranza qualificata?
Le rispondo: dipende da cosa si intende per «grande progetto di ammodernamento dell'IVA».
Più precisamente, se lei pensa al passaggio dal regime transitorio a quello definitivo di imposizione dell'IVA, che modificherebbe il luogo di imposizione, confermo, come abbiamo indicato chiaramente, che questo punto in ogni modo verrà deciso all'unanimità.
Per quanto concerne l'ammodernamento del regime alla luce dei nuovi sviluppi economici - penso in particolare a tutte le conseguenze della globalizzazione, della liberalizzazione, del commercio elettronico - può rivolgere la domanda al Commissario Bolkenstein.
Stiamo definendo insieme agli Stati membri gli elementi costitutivi del pacchetto.
Il 2 marzo si è svolta una riunione sulla questione e penso molto sinceramente che sia un po'prematuro fornirvi altre precisazioni.
Ma vi ho parlato dell'ammodernamento dell'IVA, il che mi permette di stabilire un collegamento e dire all'onorevole Helmer quanto segue: so bene che si tratta di questioni delicate, sono consapevole dell'importanza che si attribuisce, in nome della sovranità nazionale, alla fiscalità, al fatto di votare sull'imposta, e in particolare di votare sulle aliquote: sono stato per ventidue anni deputato del Parlamento nel mio paese.
Voglio semplicemente servirmi di tutta la mia capacità di persuasione con voi, indubbiamente, e se possibile con i negoziatori e gli onorevoli Tsatsos e Brok, per dire agli Stati restii e più sensibili di altri al riguardo: "State bene attenti prima di rifiutare l'estensione della maggioranza qualificata sulle proposte ragionevolmente formulate dalla Commissione".
Parliamo del buon funzionamento del mercato interno, parliamo del completamento di tale mercato interno, che sta a cuore a tutti i paesi, perché conviene a tutti i paesi dell'Unione.
Ma cosa succederà in un'Europa molto più grande, dove le disparità sociali e di bilancio saranno ancora maggiori di quelle odierne?
Per questo esortiamo a effettuare un esame estremamente lucido, direi quasi clinico, di questi argomenti, nell'interesse del mercato interno.
Ringrazio infine il professor Tsatsos per aver rammentato il nesso esistente tra queste proposte e il ruolo del Parlamento europeo.
Visto che posso farlo, lo confermo: una delle proposte della Commissione consiste nell'associare direttamente la codecisione a tutti i provvedimenti adottati a maggioranza qualificata, ove si tratti di provvedimenti di ordine legislativo.
Si capisce che grazie a queste materie riguardanti il mercato interno - previdenza sociale o fiscalità - e il suo buon funzionamento, il Parlamento europeo verrà riconosciuto come luogo legittimo di espressione, di presa di posizioni.
Avremo, caro professore, altre occasioni per dirlo e tentare di farlo capire agli altri negoziatori nel corso dei prossimi mesi.
Signor Presidente, Commissario Barnier, sono estremamente favorevole a questa iniziativa della Commissione.
È chiaro che il mercato interno e anche l'Unione monetaria richiedono un coordinamento della politica tributaria. Chi lo nega pone in discussione anche il mercato interno.
Lei ha citato alcune specifiche in materia di imposta sul valore aggiunto.
A mio parere, però, andrebbero prese in considerazione anche altre due imposte di cui si parla già da tempo: la tassazione dei redditi da risparmio e delle imprese.
Si tratta evidentemente di due imposte di base che in qualche modo vanno armonizzate.
Non so se lei le abbia comprese nel calcolo dell'elusione fiscale. Nel suo documento, in ogni caso, non vengono citate.
Può dirci qualcosa in merito?
Signor Presidente, devo ammettere che sono molto favorevolmente impressionato dai principi esposti dal Commissario.
Sono convinto che se le modifiche alle regole della maggioranza qualificata resteranno circoscritte al buon funzionamento del mercato unico nella pratica, che è dettata dalla Corte, e alle norme minime, sarà possibile adottare dette modifiche con l'approvazione di tutti i paesi, aspetto assolutamente fondamentale.
Al contempo concludo anche che, se la Commissione vuole osservare questi tre buoni principi, a un certo punto si troverà in contraddizione con la nota presentata dalla Presidenza.
La Presidenza ha infatti avanzato la proposta di applicare il voto a maggioranza qualificata anche ai settori di cui all'articolo 137, paragrafo 3, terzo trattino, relativamente alla difesa degli interessi dei lavoratori e dei datori di lavoro, e di cui all'articolo 137, paragrafo 3, secondo trattino, relativamente alla risoluzione del contratto di lavoro.
Non riesco a capire quale sia la motivazione sulla base dei tre principi proposti che il Commissario ha presentato.
Devo concludere allora che il Commissario non intende seguire la nota della Presidenza relativamente a queste proposte?
Signor Commissario, lei cammina sulle uova e io quindi appoggio il suo passo.
A proposito della sussidiarietà, vorrei dirle semplicemente che, secondo me, in queste problematiche fiscali è altrettanto importante valorizzare l'argomento della cittadinanza.
Dopo cinquant'anni di costruzione europea, è inaccettabile che i cittadini europei non siano uguali davanti alla legge, per il semplice gioco dei residenti e non residenti.
La nozione di residenza è quindi un bene comune, per il quale è necessario superare insuccessi come quello di Helsinki.
Vorrei sottoporle tre domande precise.
Prima domanda: Prevede che il dispositivo da lei proposto possa entrare in vigore, vista l'integrazione dei mercati finanziari e la loro necessaria regolamentazione fiscale?
Seconda domanda: in materia di fiscalità ambientale, il dispositivo da lei proposto prevede la maggioranza qualificata?
Terza domanda: il dispositivo da lei proposto permetterebbe al Consiglio di porre fine, a maggioranza qualificata, ai paradisi fiscali esistenti nell'Unione europea?
La ringrazio, signor Commissario, per la sua dichiarazione.
Sono certo che nessuno dei presenti si opponga a misure di lotta antifrode e antievasione fiscale, ma devo anche dire che è necessario conservare la fiducia dei cittadini nell'Unione e penso che molti governi degli Stati membri vorranno verificare con molta attenzione qualunque eventuale estensione del voto a maggioranza qualificata prima di approvarla: si tratta di qualcosa che colpisce il cuore di quanto viene percepito come la capacità nazionale di gestire i propri affari.
Mi riferisco in particolare a tematiche quali la ritenuta alla fonte, che sarebbe stato inaccettabile assoggettare alla regola della maggioranza qualificata.
Spero che questi punti verranno presi in considerazione quando esaminerete le modalità di tale pacchetto.
Siamo molto lieti di combattere la frode e l'evasione fiscale e di migliorare la legislazione in materia di sicurezza sociale, ma ci sono aspetti sui quali credo sarà difficile convincere tutti gli Stati membri ad accettare.
Signor Commissario, avrei alcune semplicissime domande che in ciascun caso richiedono solo un "sì" o un "no" in risposta.
Può garantire che la Commissione non cercherà in nessun caso di ricorrere al voto a maggioranza qualificata per imporre la ritenuta alla fonte?
Può offrire la medesima garanzia in relazione alla tassa proposta sul carburante per aeromobili, discussa all'ECOFIN questa settimana, nonché in relazione alla tassa sulle società nell'Unione europea?
Esistono circostanze nelle quali la Commissione potrebbe cercare di ricorrere al voto a maggioranza qualificata su qualcuno degli aspetti di cui sopra?
Può garantire che la Commissione non ricorrerà al voto a maggioranza qualificata in nessuno di questi ambiti?
Signor Presidente, capisco che taluni colleghi pensino che i cittadini siano sensibili a un'ingerenza dell'Unione in settori di politica fiscale o sociale.
Io posso assicurarvi che nel mio paese moltissimi cittadini hanno gli incubi proprio perché l'Europa è inattiva in materia di politica fiscale e sociale a causa della regola dell'unanimità.
Di qui le due domande specifiche che rivolgo al Commissario.
Innanzi tutto i cittadini colpiti direttamente da questo immobilismo sono quelle persone che vogliono approfittare della libera circolazione delle persone e più in particolare i lavoratori frontalieri.
Sono anni che i fascicoli relativi al coordinamento della previdenza sociale, alla sua estensione a paesi terzi, ai sistemi di previdenza sociale integrativi sono bloccati al Consiglio.
Può dirmi il Commissario se quando parla di maggioranza qualificata intende anche i suddetti fascicoli?
In secondo luogo, mi associo ai colleghi che hanno chiesto se i pacchetti sul tappeto relativi al cosiddetto Gruppo Prima Rolo rientreranno nelle votazioni a maggioranza qualificata di cui parlava il Commissario.
. (FR) Vorrei rispondere collettivamente a diversi di voi, in particolare su quello che si potrebbe definire pacchetto fiscale.
Ne hanno parlato l'onorevole Leinen, l'onorevole Baltas e un attimo fa anche la onorevole Van Lancker.
Un'osservazione preliminare: l'obiettivo di questo intervento non è, ripeto ancora una volta, anticipare le condizioni esecutive del programma di lavoro della Commissione.
Per facilitare il lavoro di riforma delle istituzioni, vogliamo distinguere tra la gestione quotidiana delle politiche - è il lavoro normale della Commissione e abbiamo appuntamenti regolari al riguardo - e la riforma in vista dell'arrivo di tredici nuovi Stati membri.
Naturalmente, il pacchetto Monti è legato al buon funzionamento del mercato interno.
Per questo il Commissario Monti, qualche mese fa, e il collega Frits Bolkenstein, oggi, continuano a farne una priorità politica.
Mi auguro che tutti questi sforzi vengano coronati da successo prima della conclusione della CIG, prima della ratifica che seguirà al Trattato di Nizza, e che disporremo del pacchetto fiscale, nell'interesse del buon funzionamento del mercato interno, prima della ratifica di eventuali modifiche del Trattato.
La onorevole Thorning­Schmidt, nonché qualcun altro di voi, tra cui la onorevole Van Lancker, hanno evocato le questioni sociali che sono estremamente importanti, soprattutto quando si tratta di cittadini di paesi terzi.
Sì, vogliamo inserirli tra i beneficiari della politica sociale (articoli 42 e 137, che dovrebbero essere votati a maggioranza qualificata).
Anche qui, a prescindere da considerazioni ideologiche, abbiamo ridistribuito i paragrafi del nuovo articolo 137 per far rientrare nell'ambito della maggioranza qualificata tutto quanto riguarda, ci sembra obiettivamente, il buon funzionamento del mercato interno: previdenza sociale e protezione sociale dei lavoratori, protezione dei lavoratori in caso di risoluzione del contratto di lavoro, rappresentanza e difesa collettiva degli interessi dei lavoratori e dei datori di lavoro, ivi compresa la cogestione, condizioni di impiego dei cittadini di paesi terzi legalmente soggiornanti sul territorio comunitario, e contributi finanziari miranti alla promozione dell'occupazione nonché alla creazione di posti di lavoro, fatte salve le disposizioni del Fondo sociale.
La storia recente dell'Unione europea indica che a Maastricht eravamo coscienti che il varo della moneta unica richiedeva un migliore coordinamento dell'aspetto sociale a livello europeo, ma a quell'epoca non siamo riusciti a realizzarlo.
Ad Amsterdam, me lo ricordo, visto che sono stato quasi fino alla fine uno dei negoziatori del Trattato omonimo, abbiamo ampliato la definizione degli obiettivi di politica sociale nel Trattato e la Comunità si è dotata di competenze proprie, complementari a quelle degli Stati membri.
A Nizza, prima del grande ampliamento, vi prego di analizzare bene - ve ne supplico di cuore - questo testo in prospettiva.
Con l'attuale configurazione, potremo funzionare più o meno bene e continuare a convivere.
Ma non è di questo che si tratta, bensì di una Comunità - e non credo che si possa ritornare in seguito su questo argomento così delicato se non riusciremo adesso - si tratta, dicevo, di una Comunità di 27 o 28 Stati membri, con divergenze ben maggiori.
Vogliamo essere certi che la Comunità disponga di mezzi efficaci per sostenere queste ristrutturazioni a livello comunitario.
Proponiamo quindi che queste prescrizioni minime possano essere adottate a maggioranza qualificata e non all'unanimità, in tutti i settori da me citati.
Infine vorrei dire all'onorevole Jonckheer che, per tutta una serie di motivi, sono pienamente d'accordo con lui a proposito della cittadinanza.
Desidero confermargli che, in relazione alle disposizioni fiscali in materia ambientale (molte delle quali hanno un nesso diretto con il funzionamento del mercato interno, al di là del benessere dei cittadini e della qualità della vita), sappiamo bene che dietro questi temi si prospettano rischi di distorsione della concorrenza destinati ad aggravarsi con l'ampliamento. Quindi proponiamo che tutte le disposizioni fiscali in materia ambientale siano decise a maggioranza qualificata.
Sono conscio del fatto che, visti i tempi assegnati, le mie risposte sono imperfette.
Insieme ai colleghi Bolkenstein e Diamantopoulou, avremo modo di ritornare a parlare davanti a voi.
Vogliamo avviare questo dibattito, nutrirlo, alimentarlo sulla base delle proposte, affinché, come ho promesso, questo difficile negoziato nell'ambito della Conferenza intergovernativa risulti un po'meno difficile.
Comunque, alla fin fine, ci vorrà la volontà politica, come sappiamo bene.
Tempo delle interrogazioni (Commissione)
L'ordine del giorno reca il Tempo delle interrogazioni (B5-0201/2000).
Esamineremo le interrogazioni rivolte alla Commissione.
Prima parte
interrogazione n. 39, dell'onorevole (H-0174/00):
Oggetto: Considerazione dello status giuridico internazionale delle acque del Sahara Occidentale Il 4 novembre 1999 il Capo di gabinetto del Commissario Fischler ha inviato una lettera al sig. Pierre Galand, che si era interessato alle ripercussioni degli accordi di pesca UE-Marocco sul processo di autodeterminazione del Sahara Occidentale.
Considerando l'appoggio dell'Unione europea alle risoluzioni dell'ONU sul Sahara Occidentale e l'inquietudine provocata dal contenuto ambiguo di tale lettera, non ritiene la Commissione di dover senza indugio consultare ufficialmente, di concerto con il Consiglio, il Segretario generale dell'ONU riguardo alla definizione giuridica delle acque del Sahara Occidentale ai sensi del diritto internazionale, tenendo presente che detto territorio è oggetto di un processo di autodeterminazione, di modo che la negoziazione degli accordi succitati non comporti alcun malinteso relativamente alla posizione dell'UE sul futuro di quel territorio e non siano lesi i diritti degli abitanti del medesimo?
La Commissione conferma la posizione espressa dal capo di gabinetto del Commissario competente per l'agricoltura e la pesca l' 11 gennaio in risposta alla lettera del signor Galand, a nome del comitato di coordinamento dell'organizzazione che sostiene i Sahrawi.
In detta posizione si richiama che l'accordo di pesca scaduto nel novembre 1999 si applicava alla zona di pesca del Marocco, definita in quanto acque sulle quali il Marocco ha sovranità e giurisdizione.
Tale definizione non inficia in alcun modo lo status del Sahara occidentale né delle sue acque costiere.
La questione è materia di diritto internazionale, in particolare rientra nelle varie risoluzioni delle Nazioni Unite e fa capo alla responsabilità del Segretario generale delle Nazioni Unite, i cui tentativi di trovare una soluzione giusta, equa e durevole sono stati sostenuti con coerenza dall'Unione europea.
Desidero iniziare ringraziando anzitutto il Commissario per la sua cortese risposta, ma devo segnalare che la ritengo del tutto insufficiente.
Nella lettera alla quale facevo riferimento nel testo della mia interrogazione non emerge chiaramente la posizione assunta dalla Commissione europea in merito alle acque territoriali del Sahara Occidentale.
Lei, tuttavia, lo ha precisato con fin troppa chiarezza.
Allo stato attuale, indubbiamente il Regno del Marocco è una potenza che occupa il territorio del Sahara Occidentale, e questo territorio è sottoposto a un processo di autodeterminazione.
Ad ogni buon conto, secondo il diritto internazionale occorrerebbe ritenere che il Marocco eserciti il controllo su detto territorio, ma che non ne abbia in alcun caso la sovranità.
Se non esercita alcuna sovranità su quel territorio, non la esercita neppure sulle sue acque territoriali.
Equivarrebbe infatti a porre un'ipoteca sul futuro di tali acque, dal momento che il previsto referendum sull'autodeterminazione potrebbe risolversi a favore dell'indipendenza del territorio in oggetto.
A quel punto, in che situazione si verrebbe a trovare il governo del Sahara Occidentale nei confronti di acque territoriali che avrebbe il diritto di amministrare - in questo caso sì - in modo sovrano?
Concordo pienamente sulla necessità di concludere un accordo di pesca con il Marocco in termini favorevoli agli interessi del settore comunitario della pesca, a iniziare da quello spagnolo.
Ma non credo ciò sia in contraddizione, anzi, rispetto a un'interpretazione legittima del diritto internazionale, e chiedo formalmente tale interpretazione.
Si impegna la Commissione a interpellare formalmente il Segretario generale delle Nazioni Unite?
Sì o no, signor Commissario?
Ho tanti rimpianti nella mia vita e uno di essi è quello di non essere avvocato, perciò l'onorevole deputato scuserà il mio riferimento a testi scritti. Questa è una materia nella quale mi sento un po'un pesce fuor d'acqua.
Tuttavia, per quanto mi consta, il diritto internazionale è univoco e la questione delle acque territoriali è direttamente correlata alla questione della sovranità dello stesso territorio.
Tale questione è attualmente in esame nel contesto del referendum e dell'iniziativa del Segretario generale delle Nazioni Unite.
Come l'onorevole deputato certamente saprà, siamo fortemente a favore di tale iniziativa e se dovesse esserci un modo per sostenere il Segretario Generale delle Nazioni Unito sicuramente lo faremmo, e lo stesso vale evidentemente anche per il suo rappresentante speciale.
interrogazione n. 113, della onorevole (H-0251/00):
Oggetto: Azione comunitaria contro le mine La vasta gamma di piani d'azione contro le mine dovrà essere finanziata esclusivamente tramite la linea B7-661, la cui legittimità è stata rafforzata?
Quali disposizioni saranno adottate per assicurare alle ONG un accesso effettivo ai finanziamenti comunitari?
Per quanto riguarda la subordinazione degli aiuti all'adesione alla Convenzione di Ottawa e al suo rispetto, quali saranno i criteri e le procedure per l'attuazione dell'azione comunitaria, onde assicurare che, sul campo, non si verifichi una "doppia vittimizzazione" di talune comunità vulnerabili?
Spero mi scuserete se per rispondere congiuntamente alle due interrogazioni mi dilungherò un po' .
Sono particolarmente lieto di avere modo quest'oggi di rispondere all'onorevole Van den Bos sulle mine antiuomo.
Coglierò altresì l'occasione per rispondere all'interrogazione della onorevole Carlotti.
I Commissari hanno adottato oggi una comunicazione e un progetto di regolamento su un'azione dell'Unione europea contro le mine allo scopo di promuovere una migliore coerenza, una maggiore efficacia e una maggiore visibilità nelle attività di estremo rilievo nel settore, nel quale siamo già impegnati.
Questa è la nostra risposta basata sull'iniziativa del Parlamento intesa a creare una linea di bilancio specifica per le azioni anti-mine.
Le mine antiuomo sono la causa di tragici incidenti in molte delle regioni più povere del mondo, ma esse non costituiscono solo una minaccia costante e insidiosa alla vita e alle membra delle vittime, bensì ostacolano lo sviluppo e l'attuazione di una serie di programmi comunitari a sostegno della ricostruzione, del risanamento e dello sviluppo.
Per questo motivo l'Unione europea ha già un impegno di ampio respiro nelle azioni anti-mine in tutto il pianeta ed è attiva nel negoziato e nella messa a punto definitiva della Convenzione di Ottawa sulla messa a bando e la distruzione delle mine antiuomo, entrata in vigore un anno fa.
Nel corso degli ultimi otto anni il contributo della Comunità europea alle azioni anti-mine ha superato 180 milioni di euro.
Siamo intervenuti in tutti gli angoli del mondo; abbiamo sostenuto le azioni delle autorità nazionali, delle organizzazioni internazionali e, non da ultimo, delle ONG.
Abbiamo contribuito allo sminamento e alla distruzione delle mine, come pure all'assistenza alle vittime e alla ricerca nel campo delle tecnologie di sminamento.
Tuttavia, fino ad oggi, non abbiamo avuto un'impostazione generale coerente sul problema delle mine.
Per profittare appieno della diversità dei nostri strumenti e dei nostri meccanismi di finanziamento dobbiamo assicurarci un quadro nel contesto del quale formulare gli orientamenti e le priorità orizzontali necessari per garantire l'efficacia e la coerenza del nostro operato.
Continueremo a finanziare le azioni anti-mine tramite i programmi geografici e le rispettive linee di bilancio.
Lo sminamento e le altre forme di azioni anti-mine sono spesso un passo preliminare rispetto a ogni programma di sviluppo ragionevole, dunque dovrebbero rientrare nei piani di ricostruzione e di risanamento nazionale e regionale.
Il nuovo regolamento e la linea di bilancio speciale fungeranno da sostengo e da complemento alla linea geografica in quanto offriranno il quadro politico globale e costituiranno una riserva generale e una fonte di finanziamento per programmi internazionali.
Le risorse disponibili per le azioni anti-mine, dovrebbero rimanere almeno stabili in termini reali al livello raggiunto negli ultimi anni, e cioè circa 30 milioni di euro l'anno.
I programmi regolari per lo sminamento e la distruzione delle mine ai sensi della nostra nuova politica dovrebbero essenzialmente andare a beneficio dei paesi che hanno firmato la Convenzione di Ottawa; ma dobbiamo anche essere pronti a fornire assistenza straordinaria alle vittime delle mine a casa loro o nei luoghi dove sono stati sfollati, anche quando hanno la sfortuna di trovarsi in un paese non firmatario.
Concludendo, l'Unione europea è riconosciuta come uno dei principali contribuenti alle azioni anti-mine nella comunità internazionale.
L'entrata in vigore della Convenzione di Ottawa un anno fa ha messo a nostra disposizione un potente strumento nuovo e una serie di ambiziosi obiettivi per gli anni a venire.
Abbiamo sottoscritto l'obiettivo di eliminare tutte le mine terrestri dal mondo nel giro di dieci - quindici anni.
Tale obiettivo richiederà determinazione, coerenza e perseveranza.
Con i nuovi meccanismi di finanziamento e coordinamento istituiti tramite il nuovo regolamento e la comunicazione abbiamo gli strumenti per raccogliere tale sfida.
Ringrazio il Commissario, la cui risposta ho trovato estremamente soddisfacente, in quanto trasmette tutto l'interessamento della Commissione per l'argomento in oggetto.
Ho solo una domanda complementare. Vorrei sapere se il Commissario è disposto a presentarci una relazione annuale sulle attività della Commissione in tutto questo campo.
Il nuovo regolamento prevede che la Commissione presenti entro il 30 aprile dell'anno successivo una relazione annuale al Consiglio e al Parlamento sulle azioni svolte nell'anno precedente.
Alla comunicazione è allegata una ripartizione per paese dei finanziamenti comunitari per azioni anti-mine nel periodo 1992-1999 e dei progetti relativi all'ultimo anno e continueremo a fornire anche questo genere di informazioni finanziarie.
Mi preme esprimere tutta la mia gratitudine all'onorevole deputato e a tutti i deputati di questo Parlamento per l'incoraggiamento e il sostegno e per la posizione di guida che hanno mostrato riguardo un problema di così tanto rilievo come ahimè continuiamo a verificare.
Grazie, signor Commissario, per questa risposta così completa.
Vorrei chiederle una delucidazione.
Se viene rafforzata la legittimità della linea B7/601, quali disposizioni si potranno adottare per garantire l'effettivo accesso delle ONG al finanziamento dell'Unione.
Una cosa che dovremo ovviamente fare è pubblicizzare con molta chiarezza quanto è disponibile.
Abbiamo un sito Internet che , spero, ci consentirà di informare le ONG e altri attori in termini più chiari in merito a quanto è disponibile.
È nostra intenzione determinare un piano d'azione pluriennale in merito al quale riferiremo sul sito Internet.
Di conseguenza spero che le ONG si sentiranno partecipi di quanto stiamo facendo; dipendiamo molto dal loro sostegno attivo e dalla loro comprensione.
Vorrei citare un altro settore di interesse per le ONG, anche se non sempre vi partecipano attivamente: l'intero settore della ricerca per il quale abbiamo speso 17 milioni di euro su 40 milioni nell'ultimo anno intero nel 1998.
Ma in generale posso rassicurare la onorevole parlamentare che faremo tutto il possibile per coinvolgere le ONG che hanno un grande contributo da offrire a questo compito importante.
interrogazione n. 41, dell'onorevole (H-0212/00):
Oggetto: Iniziativa "Dialogo sull'Europa" Il Presidente della Commissione prevede di lanciare questa iniziativa il prossimo 8 marzo.
Secondo la comunicazione della Commissione, la finalità dell'iniziativa è quella di spiegare all'opinione pubblica dei Quindici gli effetti della CIG 2000.
Considerando che l'iniziativa si colloca nel quadro del programma PRINCE di informazione del cittadino europeo, ha pensato la Commissione di includere fra i temi di riferimento dell'iniziativa stessa la Carta dei diritti fondamentali?
. (FR) Signor Presidente, d'accordo con il Parlamento europeo, la Commissione ha deciso di promuovere il cosiddetto dialogo sull'Europa, per fare conoscere meglio la posta in gioco della riforma delle istituzioni in vista dell'ampliamento.
La Commissione ritiene che tutte le questioni istituzionali collegate ai lavori della Conferenza intergovernativa rientrino nell'ambito del dibattito avviato.
Ciò vale - ed è la risposta che fornisco alla sua domanda - anche per la Carta dei diritti fondamentali dei cittadini.
In pieno accordo con il Commissario Vitorino, posso garantire la volontà della Commissione di promuovere un dialogo sull'insieme delle riflessioni in corso sul futuro dell'Unione, in stretto collegamento con il Parlamento e i vostri rappresentanti, sia alla Conferenza intergovernativa che alla Convenzione di negoziato della Carta.
Tale dialogo sull'Europa sarà portato avanti con l'insieme delle istituzioni nazionali e regionali, ma anche con i centri di opinione, i mezzi di comunicazione e le organizzazioni della società civile.
L'obiettivo stesso della Carta dei diritti fondamentali lo giustifica pienamente.
Signor Presidente, desidero ringraziare la Commissione per la sua risposta.
Ne sono soddisfatto per due motivi.
In primo luogo, perché è una risposta che vincola la Carta del diritti fondamentali alla Conferenza intergovernativa - ed è questo l'obiettivo politico perseguito dal Parlamento con la relazione degli onorevoli Duff e Voggenhuber.
E, in secondo luogo, perché la questione verrà inclusa in questa campagna.
Inoltre, apprezzo molto la risposta del Commissario Lamy - ma non poteva essere diversamente, dal momento che il Commissario ben conosce questi problemi - laddove sostiene il decentramento della campagna d'informazione.
Lo reputo un obiettivo importante, in quanto se vogliamo raggiungere la gente dobbiamo recarci dove essa si trova, e ciò rende prioritario il decentramento della campagna.
Come è già stato fatto in passato, per esempio in occasione della Conferenza intergovernativa del 1996, signor Presidente, occorre ora che il Parlamento presti alla Commissione il proprio appoggio per le operazioni di monitoraggio delle azioni d'informazione.
Mi compiaccio dei commenti del Commissario sulla Carta.
Vorrei sollecitarlo a indicare qualche dettaglio sulla natura della campagna.
Mercoledì scorso è stata lanciata con grande successo la campagna d'informazione europea con la partecipazione dei Commissari e dei deputati del Parlamento europeo.
Vorrei che il Commissario mi confermasse che, una volta decentrata la campagna, gli uffici di informazione negli Stati membri nazionali coinvolgeranno naturalmente i deputati del Parlamento europeo.
Dopo tutto sono gli europarlamentari che dovrebbero rappresentare i cittadini.
Abbiamo le carte in regola per avviare tale dialogo con i cittadini, tanto quanto la Commissione.
. (FR) La risposta alla domanda dell'onorevole Martin è affermativa sia da parte del Commissario Barnier che del Commissario Vitorino.
In effetti la Commissione intende coinvolgere gli eurodeputati nello svolgimento pratico di questo dialogo sull'Europa.
Tra l'altro, già questa sera è prevista una riunione di coordinamento tra amministrazioni della Commissione e del Parlamento europeo per decidere cosa fare concretamente.
Quindi la risposta è "sí", signor Presidente.
interrogazione n. 42, della onorevole (H-0215/00):
Oggetto: Rischi di disastro ecologico in Europa Il recente inquinamento da cianuro del Danubio ha mostrato l'esistenza di vere e proprie bombe ecologiche, prima ignote, che minacciano l'intero continente europeo; a tale riguardo, l'Agenzia europea per l'ambiente, in un suo rapporto, prevede ad esempio che nella prima decade del 2000 la produzione di rifiuti (carta, vetro e plastica) avrà un incremento del 40 fino al 60%, che gli scarichi di cadmio e mercurio aumenteranno del 20 fino al 30% e che la gestione dei rifiuti (metalli pesanti, gas e altre sostanze tossiche) comporterà uno stress ambientale dato il loro nesso di concausa nell'effetto serra e di causalità diretta nell'inquinamento dell'aria e delle acque.
Può la Commissione far sapere , sulla base degli elementi contenuti nel suddetto rapporto, in che modo intende reagire, quali politiche intende promuovere e quali misure di sicurezza intende prendere per proteggere l'Europa dalle "bombe economiche" che la minacciano?
Risponde il Commissario Fischler, in sostituzione della signora Wallström.
Signor Presidente, onorevoli colleghi, l'interrogazione della onorevole Karamanou riguarda l'emergenza dell'inquinamento del Danubio e, nella seconda parte, più in generale la minaccia permanente dell'ambiente e della collettività nel suo insieme.
Per quanto riguarda il disastro ecologico che ha colpito il Tibisco e il Danubio, la mia collega, Commissario Wallström, ha annunciato, a seguito della fuoriuscita di cianuro, che nel quadro dello studio già avviato della Commissione sulle possibili minacce per l'ambiente derivanti dalle attività minerarie, verrà ora esaminata anche la situazione in tutti i paesi candidati.
Tale relazione ha costituito la base per la valutazione complessiva del quinto programma d'azione ambientale.
Da tale valutazione risulta che, a seguito della politica comunitaria condotta in alcuni settori, quali quello della lotta all'acidificazione, recentemente sono stati ottenuti risultati positivi, che hanno consentito di migliorare la qualità dell'acqua e aumentare la protezione dello strato di ozono.


In altri settori, invece, la situazione attuale e le previsioni per il futuro destano gravi preoccupazioni.
In molti casi ciò dipende dal fatto che la rapida crescita di alcuni settori economici frena gli sforzi intrapresi per ridurre l'impatto sull'ambiente.
Nel proprio progetto per il sesto programma d'azione ambientale la Commissione intende occuparsi dei più gravi di questi problemi, partendo dall'idea già espressa nella valutazione generale di mantenere fondamentalmente l'impostazione adottata nel quinto programma quadro, rafforzandola in misura sostanziale.
In particolare, occorrono una più risoluta applicazione della legislazione comunitaria negli Stati membri e una più efficace integrazione della dimensione ambientale in altri settori politici, affinché la crescita economica non abbia conseguenze negative sull'ambiente.
La Commissione attende il parere del Parlamento europeo sulla valutazione generale e, a partire dalle indicazioni in esso contenute, elaborerà e presenterà entro la fine di quest'anno le proprie proposte per il sesto programma d'azione ambientale.
Ringrazio il commissario per la sua risposta.
Naturalmente il Parlamento europeo apprezza l'impegno della Commissione per la promozione di una politica comunitaria di salvaguardia ambientale e, soprattutto, di integrazione della dimensione ambientale in tutte le altre politiche, ossia il mainstreaming.
Tuttavia, signor Commissario, dal momento che lei ha menzionato la questione dell'inquinamento del Danubio, ne approfitto per farle una domanda complementare: certamente lei è al corrente delle recenti denunce della signora Liliane Mara, ministro dell'ambiente romeno, nelle quali sostiene ciò che molti di noi pensano, ossia che la catastrofe ecologica subita dal Danubio a causa dei bombardamenti della NATO è molto più grave di quella causata dal recente scarico di cianuro.
Come è risaputo, i bombardamenti hanno distrutto ponti, raffinerie di petrolio e stabilimenti chimici, causando un disastro ecologico in tutte le aree lungo il Danubio.
Vorrei sapere la sua posizione in merito, signor commissario: intende prendere provvedimenti per il recupero economico, ecologico e culturale delle aree colpite?
Signor Presidente, onorevole deputata, innanzi tutto, come lei sa, la mia collega, Commissario Wallström è stata personalmente in visita in Romania e anche in Ungheria e ha potuto verificare direttamente le dimensioni del disastro.
Ha anche preso accordi con i ministri competenti di questi paesi per l'istituzione di una task force incaricata di occuparsi di questi problemi.
Sono anche già stati stabiliti i temi principali che dovrebbero essere affrontati da questa task force internazionale.
Per quanto riguarda le questioni finanziarie, da parte della Commissione verrà verificato quali risorse possono essere messe a disposizione quali aiuti d'emergenza.
A tal fine sono disponibili anche i programmi PHARE e ISPA; si tratta di stabilire, in cooperazione con gli Stati interessati, in che misura possano essere impiegati i fondi di entrambi i programmi.
Signor Commissario, la ringrazio per la sua risposta.
Nutro tuttavia qualche dubbio, perché in occasione della sua audizione presso la commissione per l'ambiente di questo Parlamento, e anche oggi, lei ha parlato di arresto quanto prima del funzionamento di reattori nucleari che, come ben sappiamo, sono estremamente pericolosi.
E non lo sono soltanto questi, ma anche i reattori esistenti in Slovacchia e in Lituania.
Naturalmente, mi rendo conto che esistano difficoltà oggettive per una chiusura immediata, ma che cosa vuol dire "quanto prima"?
Mi sorge qualche dubbio, perché lei, se da un lato menziona una data precisa per i reattori 1 e 2, dicendo che verranno disattivati entro la fine del 2002 - e già questo mi pare un periodo fin troppo lungo, perché non si dimentichi che esiste il timore di incidenti in uno qualunque di questi quattro reattori, con un impatto catastrofico per la Bulgaria e per la sua popolazione, ma anche per la Grecia, che si trova lì accanto, e per l'Europa, visto che, come ben sappiamo, si tratta di impianti di estrema pericolosità -, dall'altro che cosa vi impedisce di stabilire sin d'ora la data di disattivazione dei reattori 3 e 4; Perché attendere sino al 2006, magari poi per venirci a dire che c'è stata ancora una proroga?
interrogazione n. 44, dell'onorevole (H-0206/00):
Oggetto: Rapporti commerciali preferenziali con i paesi meno avanzati Può il Commissario Lamy specificare quali danni cerca di evitare in determinati settori europei, visto il suo impegno a sopprimere le quote e le tariffe di esportazione su "praticamente" tutti i prodotti e servizi dei paesi meno avanzati, ma non a sopprimerle "completamente"?
Dato che gli scambi con tali paesi rappresentano meno dello 0,5% del commercio mondiale, intende rivedere le proprie riserve in merito?
Quali scadenze propone per l'applicazione di tale provvedimento?
. (FR) L'iniziativa della Comunità europea mirante a offrire, per praticamente tutti i prodotti dei paesi meno avanzati, il libero accesso ai mercati dei paesi industrializzati e dei paesi in via di sviluppo più progrediti è stata varata nell'ambito del processo che ha portato alla conferenza di Seattle.
Era stata formulata subito dopo la conferenza di Singapore, quando il Consiglio ha invitato la Commissione a presentargli proposte a favore dei paesi meno avanzati, sia in termini di misure immediate che di misure supplementari a medio termine.
Il Consiglio, nelle sue conclusioni del giugno 1997, si è riferito a questa espressione: "praticamente tutti i prodotti dei PMA".
Per quanto riguarda le misure immediate, con il regolamento SPG della fine del 1998, la Comunità ha stabilito per l'insieme dei PMA un regime equivalente a quello della Convenzione di Lomé, conformemente alla richiesta del Consiglio.
Nel 1999, nel quadro dei negoziati post-Lomé, il Consiglio, ha tra l'altro precisato quanto intendeva fare in relazione all'accesso al mercato per i PMA e ha deciso che la Comunità, cito: "avvierà nel 2000 un processo che, alla fine dei negoziati commerciali multilaterali e al più tardi nel 2005, permetterà il libero accesso per praticamente tutti i prodotti dei PMA, partendo dal livello del regime commerciale esistente nella Convenzione di Lomé".
La differenza tra la totalità e praticamente tutti i prodotti riguarda, come sappiamo bene, un certo numero di casi particolari di prodotti agricoli.
Questo è il mandato che la Commissione ha ricevuto e quindi noi, ovviamente, lo rispettiamo.
I miei collaboratori stanno elaborando le proposte da presentare al Consiglio non appena completate.
Al contempo, nella sua iniziativa "Paesi meno avanzati" nell'ambito dell'OMC, la Comunità, mira a coinvolgere altri partner commerciali in questo atteggiamento di apertura, che consiste nell'esonerare i PMA dai dazi e dai contigenti per praticamente tutti i loro prodotti.
Questa iniziativa è destinata a esercitare una sorta di effetto leva sulla nostra stessa proposta che, associata a quanto possiamo fare insieme agli altri, permetterebbe ai paesi meno avanzati di smaltire i loro prodotti in un regime di libertà quasi totale su molti altri mercati, oltre ai nostri.
Penso in particolare ai mercati dei paesi sviluppati: Stati Uniti, Giappone, Australia, Nuova Zelanda.
Penso anche, eventualmente, a vari paesi emergenti già industrializzati.
In questo momento mi occupo di far avanzare quest'iniziativa che abbiamo inserito nel pacchetto di rilancio sul quale stiamo lavorando a Ginevra.
Questo è quanto per adesso.
Come sostiene l'autore dell'interrogazione, è opportuno chiedersi se la limitazione legata "a praticamente tutti i prodotti" potrà essere mantenuta ancora a lungo, visto che vogliamo concedere a questi paesi l'accesso totale ai nostri mercati.
Per quanto riguarda la Comunità, dopo la conclusione del nuovo accordo con i paesi ACP, che non contiene più l'obbligo di parità d'accesso per tutti i paesi ACP, potremmo effettivamente cominciare a riflettere sull'opportunità di liberalizzare maggiormente l'accesso ai nostri mercati a favore dei paesi meno avanzati.
Tuttavia non desidero avviare tale riflessione finché, dopo i colloqui con i nostri partner commerciali, la nostra iniziativa su praticamente tutti i prodotti non avrà raggiunto uno stadio abbastanza avanzato e credibile per andare avanti.
Preciso infine che l'accesso ai mercati non è tutto per i paesi, che talvolta non hanno capacità di esportazione sufficienti per ragioni interne, che si tratti di capacità di distribuzione, logistica o trasporto.
Perciò bisogna considerare l'aspetto del cosiddetto capacity building, cioè le misure di assistenza tecnica volte a concretare tale accesso teorico.
Ecco la risposta che volevo dare a questa interrogazione che riguarda il futuro.
Sono grato alla Commissario Lamy per la sua risposta, fin dove essa si è spinta.
Senza dubbio concordo con quanto ha affermato nell'ultima parte della sua risposta in merito alla necessità di promuovere un clima favorevole allo sviluppo delle capacità nei paesi meno avanzati nonché, forse, alla necessità di misure asimmetriche intese a ottenere un certo livello di protezione per i loro mercati senza reciprocità per noi.
La preoccupazione principale che mi ha indotto a presentare l'interrogazione, però, - e non ho l'impressione che l'aspetto sia stato trattato appieno - riguarda appunto il significato di "prodotti essenziali" .
Il Commissario Lamy parla di taluni prodotti agricoli ma è proprio il protezionismo della politica agricola comune che ha recato i danni maggiori ai paesi in via di sviluppo e che ha rallentato lo sviluppo di molti di questi paesi sul fronte della produzione agricola.
Quali altri commenti specifici può fare in merito ai settori e ai prodotti in causa e alle scadenze?
È questo il messaggio che vogliamo sentire.
Mi chiedo se piuttosto, per conquistare la fiducia dei paesi in via di sviluppo e per offrire un esempio agli altri partner commerciali, non sarebbe più proficuo affermare, in quanto Europa, che è giunto il momento di fare questa offerta, ora, senza aspettare cinque anni e che gli altri seguano il nostro esempio.
. (FR) A questa interrogazione, posso rispondere sulla base di due elementi.
Primo, credo di aver risposto chiaramente alla sua domanda spiegando che la differenza tra "tutti" e "praticamente tutti" concerneva un certo numero di prodotti agricoli, in realtà limitato.
Penso in particolare allo zucchero, che per vari paesi come questi può costituire effettivamente una risorsa supplementare.
Come si sa la Comunità, nella fattispecie la Commissione, ha pensato a una revisione del regime saccarifero.
Si tratta di problematiche delle quali probabilmente ridiscuteremo.
Questo per quanto riguarda soltanto noi.
A proposito dell'iniziativa più globale da noi adottata, vorrei cercare di convincervi che in questa fase è più importante per questi paesi meno avanzati che la Comunità ottenga l'adesione alla nostra iniziativa da parte degli Stati Uniti, del Giappone e di altri paesi sviluppati in quanto, in termini di capacità reali di esportazione, essa schiude loro un mercato che, sostanzialmente, è da due a tre volte più grande del nostro.
Quindi per quanto riguarda le nostre priorità, onorevole deputato, e pensando all'efficacia, credo che di fronte alla scelta tra sopprimere la differenza tra "praticamente tutti" e "tutti" - problema che, ammetto, bisognerà eventualmente risolvere un bel giorno - e aumentare notevolmente le dimensioni del mercato aperto al duty free, al quota free per essentially all products, siamo sulla buona strada, lavorando innanzi tutto sull'ampliamento del mercato.
Poi, analogamente a quanto da lei auspicato, potremo avviare una riflessione che coinvolga necessariamente alcuni Stati membri a volte un po'esitanti e il Parlamento europeo, che andrà persuaso anch'esso, a tempo debito, a passare alla seconda tappa.
interrogazione n. 45, dell'onorevole (H-0208/00):
Oggetto: Adesione della Cina all'OMC In armonia con il suo parere sulla CIG, riconosce la Commissione che l'adesione della Cina all'OMC rappresenta un accordo abbastanza importante da giustificare l'applicazione della procedura del parere conforme di questo Parlamento?
Acconsentirà la Commissione a sottoporre l'accordo su detta adesione al parere conforme di questo Parlamento pur non essendosi ancora conclusa la CIG?
. (FR) La Commissione, onorevole Clegg, riconosce che l'adesione della Cina all'OMC rappresenta una decisione estremamente importante.
È proprio il tipo di accordo che sarebbe sottoposto alla procedura di parere conforme del Parlamento se gli Stati membri accettassero le proposte della Commissione alla Conferenza intergovernativa.
Per il momento però sono soltanto delle proposte e la Commissione non può infrangere le regole in vigore stabilite dal Trattato istitutivo delle Comunità, né anticipare le decisioni degli Stati membri durante la Conferenza intergovernativa.
Ricordo all'onorevole Clegg, qualora ve ne sia bisogno, che visti gli aspetti relativi ai servizi, l'accordo di adesione della Cina, in linea di principio, sarà comunque soggetto alla procedura di consultazione prevista dall'articolo 300.
Per cui il Parlamento, a norma dell'articolo 300, dovrebbe avere l'occasione di pronunciarsi su tale accordo.
Naturalmente, come di consueto, spetta al Consiglio consultare il Parlamento europeo.
Questa è la risposta giuridica e istituzionale alla sua domanda, onorevole Clegg.
Per quanto concerne gli aspetti pratici, ricordo la mia volontà di trovare una modalità con il Parlamento europeo affinché possa fare udire la sua voce in questi negoziati.
L'ho detto più volte, e mi sembra importante sia per i rapporti tra Commissione e Parlamento sia per l'efficacia e l'azione del negoziatore in una questione di questo tipo.
Quindi, come sempre, sono disposto a fare in modo che questo argomento sia discusso in modo po'più approfondito dinanzi alla commissione competente del Parlamento.
La ringrazio molto per la risposta.
Mi sia consentito ribadire il mio apprezzamento per la corrispondenza di vedute tra Commissione e Parlamento, per la prima volta, in merito alle modifiche circa il ruolo del Parlamento in importanti accordi commerciali.
Vorrei solo rivolgerle una domanda non giuridica e istituzionale: se consideriamo, ad esempio, la decisione di sottoporre le conclusioni dell'Uruguay Round al parere conforme del Parlamento, vi erano alcune questioni giuridiche relativamente alle implicazioni istituzionali e di bilancio dell'accordo, ma la decisione fondamentalmente era un riconoscimento politico del fatto che l'importanza politica dell'accordo era tale da travalicare i limiti rigidi dell'articolo 113 allora vigente, in modo da consentire di applicare all'accordo la procedura del parere conforme del Parlamento.
A mio parere l'adesione della Cina all'OMC, anche se magari ha un po'meno risalto rispetto ad un accordo multilaterale, riveste altrettanta importanza ai fini del futuro regime del commercio internazionale e quindi giustificherebbe una posizione politica simile da parte sia del Parlamento che della Commissione.
La mia vuole essere un'esortazione.
Vorrei chiederle cosa pensa si possa fare insieme per promuovere una simile azione.
. (FR) Come lei, onorevole Clegg, anch'io credo che l'adesione della Cina all'OMC, quando avverrà, sarà estremamente importante.
Detto questo, penso che il confronto che lei fa con l'Uruguay Round non sia del tutto giustificato.
Nell'Uruguay Round, e in particolare con l'istituzione del meccanismo di composizione delle controversie, è stato compiuto un salto istituzionale nell'ordine giuridico internazionale che giustificava, anche alla luce di una lettura incontestabile dei trattati, il rilascio di un parere conforme.
Per quando riguarda la Cina, si tratta giuridicamente di una procedura di adesione di un paese all'OMC, che segue un percorso relativamente ben calibrato, ben noto e che per il momento non è stato contestato.
Immagino pertanto che il Consiglio esiterà a chiedere il parere conforme, perché non ha l'abitudine di oltrepassare molto le prescrizioni dei trattati in materia di consultazione del Parlamento.
Dal nostro punto di vista comune, è importante che, al momento opportuno, in sede di commissione o in Plenaria, si possa discutere delle condizioni che, spero, saranno quelle concordate con la Repubblica popolare cinese, e che lo si faccia in piena trasparenza.
Per quanto mi riguarda, sono assolutamente pronto e so che in quell'occasione mi saranno rivolte domande di natura un po'più politica.
Mi sembra normale e me lo aspetto.
Signor Presidente, signor Commissario, sembra che stavolta gli onorevoli parlamentari debbano accontentarsi di questa procedura di consultazione. Personalmente sono invece d'accordo con l'onorevole Clegg, quando afferma - anche dal punto di vista giuridico - che la procedura di approvazione può essere seguita fin da ora.
La mia interrogazione riguarda comunque la sostanza ed il contenuto concreto di quest'accordo.
Quando iniziarono i negoziaziati tra l'UE e la Cina, a noi membri del Parlamento europeo fu detto che non ci sarebbero stati problemi particolari perché circa l'ottanta percento degli obiettivi dell'Unione europea erano già stati raggiunti attraverso i negoziati con l'USA e la Cina.
Adesso sembra che per il restante venti per cento dei problemi ci siano notevoli difficoltà d'intesa, visto che i negoziati sono più volte finiti in un vicolo cieco.
Desidererei, quindi, chiedere se sono i cinesi a non essere disposti a riconoscerci la stessa posizione negoziale riconosciuta ai rappresentanti degli Stati Uniti; vorrei inoltre sapere perché non si riesce a trovare un accordo su questo restante venti percento.
. (FR) È una buona domanda.
Rivendico la paternità dell'espressione: da 80 a 20%.
Serve a far capire che una buona parte della strada è già stata percorsa perché il risultato di chi ha negoziato prima di voi, voi lo ottenete grazie alla clausola della nazione più favorita.
Eppure rimane il 20%, onorevole deputata, per ragioni molto semplici: in un negoziato bilaterale, ciascuno cerca di concentrarsi sui punti in cui è meno competitivo, nell'intesa che si lascia il resto agli altri.
Per questo, su alcuni temi, gli Stati Uniti hanno concluso un accordo bilaterale con i Cinesi di cui noi beneficiamo ma che su determinati punti ci sarebbe più favorevole se lo avessimo negoziato noi.
Questo è un primo motivo.
Spetta a noi, nella misura del possibile - e io mi do da fare in tal senso - fare sì che quello che è complessivamente un buon deal tra Americani e Cinesi sia anche un buon deal per gli Europei.
Da qui questo 20% - è solo il 20% - ma come si sa, in un negoziato sono spesso gli ultimi punti percentuali a fare la differenza e noi siamo proprio in questa circostanza.
Esiste un'altra ragione, più tecnica, che richiede alcune sfumature.
Dietro denominazioni più o meno simili, possono celarsi posizioni tariffarie molto diverse.
Prendo l'esempio degli alcolici: il bourbon e il gin non hanno lo stesso trattamento del whisky e del cognac.
Sebbene tutti questi alcolici apparentemente siano la stessa cosa, vi sono casi in cui le posizioni tariffarie non sono le stesse.
Sono considerazioni più tecniche che implicano che tutti questi aspetti vanno considerati e negoziati nei dettagli.
Non è finito.
Ho annunciato che andrò a Pechino nel corso dell'ultima settimana di marzo per cercare di risolvere quelle che considero le vere difficoltà del negoziato.
Si tratta della componente politica sulla quale le autorità cinesi hanno espresso varie obiezioni.
Il mio incarico per il momento è cercare di superare tali obiezioni ed è quanto intendo fare.
Grazie, Commissario Lamy.
Abbiamo superato ampiamente il tempo assegnato al Commissario Lamy.
Pertanto, all'interrogazione n. 46 verrà data risposta per iscritto.
Interrogazioni rivolte al Sig. Fischler
interrogazione n. 48, della onorevole (H-0173/00):
Oggetto: Costo dell'ampliamento per l'agricoltura Può la Commissione indicare quale sarà, conformemente alle ultime analisi e stime, il costo del prossimo ampliamento dell'Unione europea per l'agricoltura? Quali ripercussioni avrà il suo impatto?
In realtà, pur avendo firmato, come rappresentante eletto, questa interrogazione, devo dire di non esserne propriamente l'autrice.
Come il Commissario potrà immaginare, è un interrogativo che si pongono gli agricoltori nelle campagne europee, domandandosi a questo punto se saranno proprio loro, il loro reddito, gli aiuti comunitari a dover saldare il conto dell'ampliamento.
Il Commissario non è stato esplicito.
Tuttavia, i suoi servizi, la Commissione e alcuni colleghi eurodeputati, insomma tutti noi sappiamo che esistono studi e stime.
Talvolta il Commissario è abilissimo nel dare una bella virata di bordo, nell'eludere la domanda senza rispondere.
Eppure, se vuole che il mondo agricolo appoggi la sua tesi, la commissione deve porre fine alla mancanza di trasparenza, deve essere esplicita.
Chiedo pertanto al Commissario, se proprio non vuole parlare dei suoi dati e dei suoi studi - che esistono - , di fugare almeno le preoccupazioni degli agricoltori, di dire se la fattura dell'ampliamento dovrà essere saldata a spese del reddito degli agricoltori e, soprattutto, di dirci se egli possa garantire che l'ampliamento non si ripercuoterà sugli aiuti comunitari.
Signor Presidente, onorevole deputata, credo che anche a lei risulti che il reddito degli agricoltori non è composto esclusivamente da aiuti comunitari ma, fondamentalmente, da introiti prodotti con le attività di mercato.
Pertanto il confronto da lei esposto in questa sede non è, a mio avviso, opportuno.
In secondo luogo, si tratta di due domande completamente diverse.
Nella sua interrogazione, alla quale ho risposto, lei chiedeva quale sarà il costo dell'ampliamento.
Una domanda totalmente diversa è invece se a seguito dell'ampliamento si avrà un cambiamento nel settore della Politica agricola comune.
Allo stato attuale delle cose posso soltanto dire che la Politica agricola comune attualmente in vigore è quella che è stata stabilita a Berlino per i prossimi sette anni.
A Berlino, inoltre, è stata approvata anche una prospettiva finanziaria, si è deciso cioè quanti soldi possiamo spendere.
Lei ha citato degli eventuali studi. I primi studi sono stati condotti già anni fa e li abbiamo sottoposti all'attenzione del Parlamento.
Ne sono attualmente in corso degli altri. Non appena saranno disponibili i risultati saremo lieti di trasmetterveli.
interrogazione n. 50, della onorevole (H-0190/00):
Oggetto: Equilibrio tra gli accordi di pesca del nord e quelli del sud Il Consiglio dei ministri Pesca dell'ottobre 1997 ha analizzato lo squilibrio tra gli accordi di pesca del Nord e del Sud, infatti mentre gli armatori che pescano al riparo degli accordi del sud debbono cofinanziare in modo crescente gli accordi, i medesimi risultano gratuiti per gli armatori del nord.
Ha anche esaminato la infrautilizzazione degli accordi del Nord, nonostante l'interesse di altri Stati membri a rendere redditizie queste possibilità di pesca.
Per questo motivo il Consiglio ha chiesto alla Commissione di valutare decisioni che consentano il trasferimento di quote da uno Stato membro a un altro e esaminare come deve essere ripartito il costo finanziario degli accordi in modo equo e non discriminatorio tra Comunità e armatori.
La Commissione può far conoscere la valutazioni che ha effettuato sul possibile trasferimento di quote e quali ne sono stati i risultati?
Quali decisioni sono state prese per equilibrare il costo finanziario degli accordi del Nord e del Sud?
Qual è la valutazione del Commissario sugli squilibri menzionati tra gli accordi del Nord e del Sud?
Se ho presentato un'interrogazione è perché ho anzitutto consultato una serie di decisioni prese dal Consiglio nel 1997 in merito a taluni orientamenti che occorreva imprimere agli accordi di pesca, a mio avviso nel frattempo disattesi dall'Unione europea.
Semplicemente - e non desidero polemizzare con il Commissario - vorrei sapere se, in linea con le direttrici a suo tempo impartite, con il prossimo rinnovo dell'accordo di pesca con la Groenlandia - in cui, come tutti sanno, le quote di catture non sono utilizzate o comunque risultano ampiamente sottoutilizzate - verrà concessa, alle flotte attualmente escluse da tale accordo, la possibilità di sfruttare le quote non utilizzate o sottoutilizzate.
Ho già fatto rilevare questo aspetto all'inizio della mia risposta all'interrogazione.
È effettivamente un problema in merito al quale la Commissione condivide sostanzialmente la sua opinione, onorevole Fraga Estévez: le quote inutilizzate dovrebbero essere rese trasferibili. Non è però ancora stato stabilito con quali modalità, in quanto su questo punto gli Stati membri non hanno ancora raggiunto un accordo.
A tale proposito lei ha citato il Consiglio.
Occorre dunque risolvere questo problema.
Ma non credo che la soluzione consista nel pagamento di nuove spese nel quadro di un nuovo accordo con la Groenlandia per le quote di catture.
Non è questa la soluzione del problema.
Occorre fare una distinzione.
La soluzione sta effettivamente nella ripartizione delle quote inutilizzate e nell'adozione di un meccanismo a tal fine! Ma non dovremmo iniziare a introdurre spese di licenza e un meccanismo in questo senso laddove attualmente non vi è l'obbligo di pagare le quote.
A nostro parere ciò non avrebbe molto senso.
interrogazione n. 51, dell'onorevole (H-0195/00):
Oggetto: Compatibilità di un aiuto eccezionale all'esportazione con il diritto comunitario In seguito ai disastri causati dalla tempesta abbattutasi sull'Europa occidentale nel dicembre 1999, il settore silvicolo si trova in una situazione particolarmente critica.
Dovendo decidere urgentemente il da farsi per quanto riguarda il legname degli alberi sradicati, il governo francese ha accordato una somma di 50 franchi francesi a tonnellata per il trasporto di legname destinato all'esportazione negli Stati membri dell'Unione.
Le regole di concorrenza della Comunità, e in particolare l'obbligo di preferenza comunitaria, vietano giustamente tali aiuti, eccetto quando sono destinati a rimediare a una situazione eccezionale.
Così, l'articolo 92, paragrafo 2.b del trattato CE prevede: "Sono compatibili con il mercato comune: [...] gli aiuti destinati a ovviare ai danni arrecati dalle calamità naturali o da altri eventi eccezionali".
Gli aiuti all'esportazione previsti dal governo francese sono compatibili con l'articolo 92?
In caso affermativo, tali aiuti potrebbero essere estesi alle esportazioni silvicole verso paesi terzi?
In caso affermativo, quali sono i criteri utilizzati dalla Commissione per determinare le quantità che possono essere oggetto di detti aiuti, la loro durata e il costo?
Signor Presidente, onorevoli deputati, la Commissione pochi giorni fa è stata consultata dalle autorità francesi sugli aiuti statali che la Francia intende concedere al settore silvicolo per far fronte agli ingenti danni provocati dalle tempeste dello scorso dicembre.
Nella notifica delle autorità francesi è prevista una misura di sostegno al trasporto del legname dalle regioni colpite.
In detta notifica non viene specificata la destinazione del legname e, in particolare, se esso debba essere esportato in altri Stati membri o in paesi terzi.
La Commissione pertanto ha ovviamente chiesto alle autorità francesi di fornire ulteriori informazioni.
Poiché esse non sono ancora pervenute alla Commissione, quest'ultima non è ancora in grado in questa sede di prendere posizione definitivamente in merito alla compatibilità delle misure in questione con il diritto comunitario.
Vorrei chiedere al Commissario di precisare la sua risposta.
È chiaro che tale aiuto è già previsto formalmente nei paesi comunitari.
La questione riguarda piuttosto i paesi al di fuori del territorio comunitario e si può formulare come segue: avremo o no la possibilità di ottenere una deroga in termine di volumi, costi e tempi per il legno esportato, in considerazione del carattere assolutamente eccezionale della tempesta?
La mia interrogazione riguardava naturalmente le esportazioni al di fuori del mercato comune, dell'Unione.
Va ribadito chiaramente che il legname, ai sensi del diritto comunitario, è un prodotto industriale e gli aiuti all'esportazione quali quelli previsti in agricoltura sono ovviamente del tutto inammissibili nel settore dell'esportazione del legname.
In questi casi possiamo soltanto applicare le norme di diritto comunitario vigenti.
L'articolo 87 prevede che possa essere fornita una compensazione per i danni - i danni, nota bene - direttamente provocati dalle calamità naturali.
Ciò significa pertanto in primo luogo che siano stati constatati dei danni e, in secondo luogo, che si debba dimostrare che essi sono conseguenza diretta delle calamità naturali.
Si deve riflettere anche sul fatto che se accogliessimo una tale idea - visto che il disastro ha comportato un generale abbassamento del prezzo del legname e non soltanto per il settore silvicolo francese - tutti gli Stati membri potrebbero chiedere l'autorizzazione a concedere aiuti alle esportazioni.
Ciò comporterebbe chiaramente una distorsione del mercato.
Sì, signor Presidente, la Commissione il 27 febbraio ha ricevuto la comunicazione degli Stati membri sulla richiesta di distillazione preventiva.
Nello stesso giorno è stato proposto al comitato di gestione per la commercializzazione del vino di aumentare il volume della distillazione preventiva da 10 milioni di ettolitri a 12 milioni di ettolitri.
La proposta è stata approvata a maggioranza dal comitato di gestione.
In tal modo è possibile rispettare i contratti conclusi negli Stati membri.
L'unica eccezione è la Spagna, in cui a causa dell'elevato numero di richieste la "percentuale di approvazione" - se così posso definirla - è pari al 98 per cento anziché al 100 per cento.
Per la Germania questo significa che il contingente di 148.000 ettolitri fissato inizialmente è stato aumentato a 468.000 ettolitri, pari al quantitativo totale dei contratti conclusi in Germania.
Il regolamento sulla distillazione preventiva modificato sarà pubblicato prossimamente sulla Gazzetta Ufficiale e avrà validità retroattiva a partire dal 24 febbraio.
Signor Commissario, considerando la straordinaria abbondanza del raccolto nel settore vitivinicolo, pari a 140 milioni di ettolitri, e l'entrata in vigore dell'organizzazione di mercato per il vino nell'anno 2000, in seno alla Commissione si è riflettuto nel corso dell'anno scorso sulla possibilità di ricorrere alla distillazione obbligatoria per alleggerire il mercato? Non ritiene la Commissione che questo potrebbe essere un ulteriore strumento?
Signor Presidente, onorevole deputato, in primo luogo credo che se potessimo tenere conto di tutte le richieste poste da parte tedesca e di quasi tutte le richieste poste dagli altri Stati membri verrebbe in ampia misura raggiunto l'equilibrio sul mercato.
Se lei considera in particolare che nella riforma della politica per il settore vitivinicolo intendiamo ridurre nettamente il ricorso alla distillazione obbligatoria, credo non vada suscitata l'impressione che ora si voglia fare marcia indietro.
interrogazione n. 61, della onorevole (H-0156/00):
Oggetto: Riapertura della linea ferroviaria Oloron-Canfranc La Commissione ha dichiarato alla stampa spagnola (9 febbraio 2000, agenzia EFE) di essere consapevole della necessità di una linea ferroviaria nel cuore dei Pirenei e dell'auspicio del governo spagnolo riguardante la riapertura della linea ferroviaria Oloron-Canfranc (Vallé d'Aspe) sul versante francese.
La Commissione ha altresì confermato che in caso di accordo tra i due Stati, essa appoggerebbe l'iscrizione di tale linea nella rete transeuropea in occasione della prossima revisione degli orientamenti della rete.
Non ha tuttavia la Commissione europea il compito fondamentale di incoraggiare i due Stati membri interessati ad applicare la politica di incentivazione della ferrovia e di convincerli a trovare un accordo per la riapertura di tale linea?
Quali provvedimenti intende adottare la Commissione sin d'ora per accelerare tale accordo?
Per rispondere alla sua interrogazione, relativa alla riapertura della linea ferroviaria Oloron-Canfranc, occorre studiare le alternative terrestri o marittime utili ad alleviare una situazione di congestionamento del traffico ai due estremi dei Pirenei, ossia tanto a Ovest come a Est.
Effettivamente, ai due estremi dei Pirenei regna una situazione di saturazione dal momento che vi transitano gli unici veri collegamenti terrestri di una certa capacità fra la Penisola iberica e il resto del continente europeo.
La Commissione si è mostrata favorevole allo studio di un nuovo collegamento ferroviario attraverso la sezione centrale dei Pirenei e ha appoggiato varie iniziative in quella regione, mediante la concessione di sovvenzioni a diversi studi di esplorazione delle varie possibilità.
Inoltre, come la onorevole parlamentare certamente sa, Spagna e Francia hanno dato vita a un osservatorio del traffico nell'area pirenaica in modo da individuare la soluzione più adatta al problema esistente.
In ogni caso, la decisione definitiva al riguardo spetta agli Stati membri.
Nelle reti transeuropee non può essere inserito nulla senza il consenso degli Stati membri.
Nel frattempo, tengo a dirle che la Commissione terrà conto dell'esito dei lavori dell'osservatorio del traffico nell'area pirenaica al momento di procedere alla revisione della rete transeuropea, revisione che contiamo sia conclusa prima di agosto.
Onorevole Isler Béguin, debbo dirle che noi tentiamo di convincere gli Stati membri sulla base delle conversazioni avviate, dei pareri che essi ci fanno presenti sui vari temi, nonché in funzione degli studi che ci fanno pervenire.
È tuttavia fuor di ogni dubbio, come lei sa, che intorno alla linea ferroviaria Oloron-Canfranc uno dei due Stati membri confinanti solleva alcune difficoltà.
È pur vero che l'attraversamento delle grandi catene montuose nell'Unione europea risulta problematico.
Per questa ragione, nel 1999 la Commissione ha sovvenzionato uno studio per il monitoraggio del flusso di merci in transito via terra e degli scambi nelle aree più sensibili, e più precisamente Alpi e Pirenei, dal momento che i problemi sono tutto sommato simili.
Tengo a dirle, inoltre, che abbiamo in vista una comunicazione al riguardo - ossia sui Pirenei e sulle Alpi - entro fine anno, nella quale proporremo soluzioni concrete.
Indubbiamente, tuttavia, le soluzioni concrete devono ottenere il consenso degli Stati membri.
Tengo a dirle ancora che le conclusioni dello studio che stiamo conducendo verranno tenute i considerazione in sede di revisione degli orientamenti per la rete transeuropea e, inoltre, che il programma INTERREG II ha finanziato anche la realizzazione di studi generali sull'opportunità e la praticabilità di una futura via di attraversamento dei Pirenei centrali, adeguata al traffico merci pesante.
Detto tutto ciò, onorevole, come ho già chiarito ampiamente più volte nei miei interventi, occorre compiere un eccezionale sforzo per sviluppare il trasporto merci su rotaia.
Siamo di fronte a una domanda che sicuramente non potrà essere soddisfatta costruendo più strade ed è pertanto necessario prendere in considerazione un più razionale utilizzo delle infrastrutture ferroviarie, non soltanto perché si tratta di un'alternativa molto più adeguata sotto il profilo ambientale, ma anche perché questa alternativa consentirebbe l'impiego di alcune infrastrutture già esistenti.
In altri casi, come nel caso ora in esame, l'infrastruttura va invece realizzata, ma noi siamo certamente disposti a interloquire con gli Stati - già lo stiamo facendo - per verificare se un progetto come questo, relativo all'attraversamento ferroviario dei Pirenei centrali, possa raccogliere l'assenso dei due Stati confinanti.
Signora vicepresidente della Commissione, vorrei sapere se è vero che uno Stato pone delle difficoltà, di quale Stato si tratta e quale tipo di problemi ha sollevato.
Inoltre, poiché lei vi ha alluso, potrebbe precisare quando sarà disponibile la comunicazione della Commissione intorno all'annunciata relazione sulle Alpi e sui Pirenei?
Visto che me lo domanda, lo Stato che sinora si è opposto è la Francia.
Naturalmente, gli Stati più interessati sono quelli della Penisola iberica.
Non riguarda soltanto la Spagna come paese confinante, quindi, ma anche il traffico su gomma da e verso il Portogallo, data la barriera rappresentata dai Pirenei.
La comunicazione sulle aree sensibili affronta sostanzialmente il problema della conciliazione fra due elementi: le esigenze ambientali, che riguardano sia i Pirenei sia le Alpi, e la necessità di consentire il traffico di merci e passeggeri.
Come ho già detto alla onorevole, contiamo di presentare la comunicazione entro fine anno, analizzandovi non soltanto le peculiarità di queste aree sensibili, ma anche le specifiche soluzioni che possono essere prese in considerazione in termini di infrastrutture più adeguate, finanziamenti, utilizzo e sicurezza.
Esistono infatti anche aspetti di sicurezza, connessi all'utilizzo di lunghi tunnel, aspetti da non sottovalutare.
interrogazione n. 62, della onorevole (H-0163/00):
Oggetto: Limiti massimi di alcolemia per i conducenti di veicoli Già nel 1988 la Commissione aveva caldeggiato una legislazione comunitaria in materia di limiti massimi di alcolemia per i conducenti di veicoli.
Nel 1997 essa dichiarò che ciò è necessario per ridurre il numero di vittime e aumentare la sicurezza del traffico.
Attualmente i limiti massimi di alcolemia ammessi dalla legge variano notevolmente in Europa, andando dallo 0,2 per mille in Svezia fino allo 0,8 per mille in altri paesi.
Le esperienze maturate in Svezia sono molto positive: un basso limite massimo di alcolemia promuove effettivamente la sicurezza del traffico.
L'Unione europea legifera oggidì per promuovere la libera circolazione e la sicurezza del traffico.
Come mai è la Commissione restia a presentare una proposta in materia di limiti massimi di alcolemia per i conducenti di veicoli, sebbene ciò contribuisca a ridurre il numero di vittime?
Come tutti sanno, il consumo eccessivo di alcool è all'origine di gran parte degli incidenti che hanno luogo sulle nostre strade.
Per questa ragione, l'Unione europea ha appoggiato l'idea, condivisa dalla Commissione, di un limite generale di alcolemia negli Stati membri, proprio allo scopo di garantire che non vengano sorpassati i livelli considerati accettabili.
La Commissione ritiene che, in via generale, un tasso alcolemico accettabile si situi intorno a 0,5 mg per millilitro, e che nel caso, per esempio, dei principianti alla guida si potrebbe ipotizzare un'ulteriore riduzione temporanea di tale limite, in senso ancora più restrittivo.
Va considerato, tuttavia, che nonostante la Commissione formulerà criteri in tal senso, lo farà sotto forma di raccomandazione.
A nostro avviso, in ossequio al principio di sussidiarietà non sarebbe infatti opportuno proporre una direttiva in cui fissare un limite massimo di alcolemia, e preferiamo pertanto rivolgere agli Stati membri una raccomandazione in tal senso.
L'alcol rappresenta la seconda minaccia per la salute in ordine di gravità, stando a una relazione di un gruppo ad alto livello.
L'alcol rappresenta la principale concausa di incidenti stradali in Europa, e una concausa molto importante degli incidenti gravi.
Trovo molto positivo che anche la Commissione ritenga necessario mantenere a bassi livelli il tasso di alcolemia alla guida. Sicurezza e alcol mal si conciliano.
In base alle esperienze dei paesi in cui il tasso alcolemico consentito è basso, sappiamo che questo si è rivelato un modo per ridurre il numero di morti e di incidenti gravi.
Inoltre, vorrei rivolgere al Commissario un'interrogazione complementare.
Perché dovrebbe essere impossibile varare una direttiva in questo ambito, dal momento che la maggioranza degli Stati membri ha ormai un limite massimo di alcolemia allo 0,5 per mille, e che sono una minoranza di Stati fissa tale limite oltre lo 0,5 per mille?
Come lei ha ben evidenziato, i decessi sulla strada registrati in Europa per cause connesse all'eccessivo consumo di alcol sono circa 10.000 ogni anno.
La maggior parte dei paesi è allineata sul limite di 0,5 mg.
Il limite di 0,8 mg è in vigore unicamente in Irlanda, Lussemburgo, Italia e Regno Unito, mentre un limite ancora inferiore a 0,5 mg esiste soltanto in Svezia.
Ciò che intendiamo fare è presentare una comunicazione sulla sicurezza stradale, comunicazione che il Parlamento riceverà a breve, e raccomandare un limite massimo di alcolemia pari a 0,5 mg.
A nostro avviso, la via legislativa va percorsa unicamente nei casi in cui si riveli del tutto indispensabile legiferare.
Sempre a nostro avviso, essendo molto pochi gli Stati membri in cui il tasso di alcolemia massimo consentito è stato fissato al disopra di 0,5 mg, questa raccomandazione sarà sufficiente perché gli Stati in questione provvedano ad armonizzare le rispettive legislazioni.
Siamo del parere che il principio di sussidiarietà e la raccomandazione saranno sufficienti affinché il tasso alcolemico consentito nei vari Stati venga fissato a 0,5 mg o anche al disotto di tale valore.
Parlando di valori massimi di alcolemia mi chiedo se la signora Commissario, nella sua raccomandazione affronterà anche il tema più vasto degli stupefacenti.
Si tratta di una questione importante spesso negletta quando si parla dei conducenti di veicoli.
Questo punto verrà mai incluso nella raccomandazione?
Il problema è che, ovviamente, gli stupefacenti causano uno stato tale da limitare chiaramente la capacità di reazione alla guida.
Il problema posto dagli stupefacenti consiste nel fatto che, mentre in alcuni paesi il loro uso costituisce addirittura un atto penalmente perseguibile, in altri invece non lo è; da questo punto di vista, dinanzi a questi termini del problema e dinanzi a questa disparità di trattamento, almeno per ora non sono ipotizzabili progressi in questo ambito.
Si tratta tuttavia di una questione che mi preoccupa, come preoccupa anche lei, onorevole, e intendo verificare se, nel quadro dei nuovi ambiti di azione e, in particolare, dei nuovi settori di intervento comunitarizzati, possano essere compiuti ulteriori progressi al riguardo.
Infine, va aggiunto che nel caso degli stupefacenti controllare risulta più difficile, dal momento che i sistemi di controllo non sono così automatici e immediati quali quelli applicati all'alcolemia.
interrogazione n. 63, dell'onorevole (H-0164/00):
Oggetto: Tratto ferroviario Verona-Monaco Il progetto di una nuova ferrovia trasversale Verona-Monaco è discusso da anni.
Il traffico sull'asse Verona-Monaco cresce, ma l'attuale linea ferroviaria è sfruttata solo per un terzo delle sue capacità.
Per diminuire l'inquinamento atmosferico e acustico causato dai TIR la soluzione sarà di spostare su rotaia tutto il traffico pesante in transito.
Per arrivare a questo occorre aumentare i pedaggi autostradali per il trasporto merci e offrire una linea ferroviaria veloce e funzionante.
In caso di nuova costruzione occorre studiare la soluzione col minor impatto ambientale.
Trattandosi di un'infrastruttura destinata a durare centinaia di anni, è necessario trovare la soluzione migliore.
A quanto risulta, la Commissione favorisce il progetto di tunnel di base del Brennero.
Per quale motivo la Commissione non intende valutare un'altra volta il progetto alternativo ATT3 degli ingegneri Trojer e Kauer?
La Commissione ha analizzato l'impatto ambientale dei vari progetti di collegamento ferroviario tra Verona e Monaco?
Può la Commissione finanziare un ulteriore studio sulla questione dei trasporti attraverso il Brennero?
Il progetto per la linea ferroviaria fra Monaco e Verona concordato nel 1994 fra i governi italiano, austriaco e tedesco risulta incluso nella rete transeuropea dei trasporti e prevede la realizzazione di una rete ad alta velocità con trasporto merci combinato.
In linea di principio, il tracciato segue in larga misura quello dell'attuale linea ferroviaria convenzionale.
La proposta di progetto ATT3, ben nota alla Commissione, si discosta dal tracciato previsto nelle direttrici delle reti transeuropee.
Devo dirle che i provvedimenti presi per la preparazione e la costruzione si sono sempre retti sugli orientamenti concordati e che allontanarsi dall'impostazione iniziale sarebbe fonte di ulteriori ritardi nell'esecuzione del progetto stesso.
Oltre alla proposta ATT3 alla quale l'onorevole parlamentare fa riferimento, la Commissione ha ricevuto una serie di proposte alternative e ritiene, in base alle valutazioni di ordine tecnico, economico ed ambientale formulate dai vari Stati membri interessati, che la cosiddetta alternativa del tunnel di base, quella oggi in corso di attuazione, presenti una serie di vantaggi rispetto agli altri tracciati prospettati.
Devo inoltre aggiungere che una parte non indifferente delle sovvenzioni economiche già concesse è direttamente collegata agli aspetti ambientali del progetto Brennero, particolarmente per quanto concerne la progettazione tecnica della sezione del tunnel di base, in fase di avvio.
Naturalmente, in tutte queste azioni l'elemento dell'impatto ambientale, trattandosi di una zona sensibile come ho già ricordato poco fa in merito a un problema che riguarda invece i Pirenei, rappresenta uno degli aspetti chiave al momento di definire il progetto in dettaglio e al momento di monitorarne l'esecuzione.
Signor Presidente, a tale proposito invito a riflettere sul fatto che un treno ad alta velocità, a causa dell'inquinamento acustico, comporta sempre ovviamente un grosso impatto ad eccezione del tratto all'interno della montagna. Chiedo pertanto alla signora Commissaria di prendere in considerazione questa ipotesi: perché con il tunnel di base del Brennero - quale che esso sia - non dovrebbe essere possibile riuscire a trovare una soluzione definitiva al problema del collegamento fra Monaco e Verona?
Ciò consentirebbe, infatti, senza eccessive difficoltà di trasferire su rotaia nel tratto interno alla montagna tutto il trasporto pesante in transito, risolvendo in modo definitivo il problema.
Basta vietare il trasporto pesante in transito.
In tal modo diminuirebbe il traffico sull'autostrada del Brennero - attualmente congestionata con conseguenti problemi anche di tipo sociale - ed essa potrebbe essere utilizzata per il trasporto individuale e per il trasporto pesante locale.
Per poter proibire il traffico pesante, occorre anzitutto disporre di un percorso alternativo per detto traffico pesante.
In realtà, allo stato attuale questo percorso alternativo non esiste.
Pertanto, la prima cosa da fare è provvedere a uno sviluppo adeguato dei percorsi in oggetto.
Indiscutibilmente, tutto questo è collegato alla nostra società e al suo sviluppo.
Credo tuttavia che non si possa limitare detto sviluppo; ciò non toglie che vada compiuto ogni sforzo necessario per garantire che lo sviluppo risulti il più possibile rispettoso dell'ambiente, con il minor impatto possibile sul medesimo, e ciò in particolare in aree sensibili quali le Alpi o anche i Pirenei.
Signor Presidente, ringrazio la signora Commissario per la grande sensibilità dimostrata finora sul tema del traffico in transito nella zona del Brennero e del tunnel di base del Brennero e, in particolare, per l'affermazione più volte ribadita in questa sede della necessità di salvaguardare adeguatamente l'ambiente.
Vorrei ricordare che la Commissione ha già preso in esame approfonditamente il progetto alternativo ATT3 - e a tale proposito ringrazio il Commissario Kinnock e il direttore generale Coleman - negli ultimi due anni e in merito mi sono state fornite informazioni anche per iscritto.
Aggiungo che nell'interrogazione del collega, onorevole Messner è riportata la frase: " In caso di nuova costruzione occorre studiare la soluzione col minor impatto ambientale".
Non comprendo affatto come mai venga rivolta alla Commissione la richiesta di limitare il più possibile l'impatto ambientale.
In questo caso è la popolazione di una regione sensibile ad essere particolarmente esposta ed è questa che va tutelata.
Che una tale richiesta provenga da parte dei Verdi risulta tanto più incomprensibile e, per questa ragione, va respinta.
Il progetto del Brennero, in particolare, è uno dei 14 progetti di collegamento transeuropeo nel settore dei trasporti e, naturalmente, la Commissione continuerà ad appoggiarlo nonostante, in ultima analisi, siano gli Stati membri a doverne curare l'evoluzione.
Assegnazione di un marchio di qualità ecologica
L'ordine del giorno reca la raccomandazione per la seconda lettura (A5-0054/2000), a nome della commissione per l'ambiente, la sanità pubblica e la politica dei consumatori, sulla posizione comune definita dal Consiglio (C5-0223/1999 - 1996/0312(COD)) in vista dell'adozione del regolamento del Parlamento europeo e del Consiglio relativo al sistema comunitario, riesaminato, di assegnazione di un marchio di qualità ecologica (Relatore: onorevole Schnellhardt).
Signor Presidente, lei ha già ricordato che stiamo affrontando la seconda lettura del regolamento relativo all'assegnazione di un marchio di qualità ecologica.
Si può affermare che il marchio europeo di qualità ecologica, destinato a contrassegnare i prodotti ed i servizi particolarmente rispettosi dell'ambiente, è figlio del mercato interno perché costituisce in certo qual modo una reazione al continuo incremento dei flussi transfrontalieri di merci.
È dunque compito del marchio europeo di qualità ecologica sia informare in modo omogeneo i consumatori dei singoli paesi, sia sensibilizzare l'industria e i cittadini affinché riconoscano le interazioni con l'ambiente e ne tengano debito conto.
Questa attenzione si rivela particolarmente importante nelle decisioni di acquisto quotidiane.
Mi sembra non sia affatto necessario aprire un dibattito sull'utilità di un marchio ecologico europeo adeguato alle esigenze del mercato interno.
Prima di essere applicata in modo costruttivo, una buona idea deve però spesso compiere molta strada.
Ciò vale anche per il marchio ecologico. Oggi, purtroppo, l'eco-label seduce soprattutto perché è pressoché sconosciuto nella maggior parte degli Stati membri.
Se non vado errato, solo una sparuta minoranza dei cittadini l'ha già visto almeno una volta. Nella stesura della mia relazione ho perciò tenuto in massima considerazione la completa insufficienza dei preparativi per la sua introduzione.
Quali punti deboli del regolamento sul marchio ecologico finora in vigore hanno condotto alla situazione davvero carente in cui ci troviamo oggi?
Mi sembra che il problema principale sia da ricercarsi nella struttura dei costi.
Le procedure di controllo cui le aziende devono sottoporre i loro prodotti per ottenere il marchio sono lunghe e costose.
Chiediamo pertanto che si miri a ridurre al minimo i costi già in sede di definizione dei criteri di verifica. Una tale richiesta non può ovviamente venire interpretata come tentativo di edulcorare i criteri di controllo.
Oltre ai costi delle procedure di verifica si rivelano onerosi anche i diritti annuali da corrispondere al sistema europeo per il marchio di qualità ecologica.
Anche a questa voce prevediamo una riduzione della spesa per le piccole e medie imprese, per le aziende dei paesi in via di sviluppo e per le imprese che si impegnano a rispettare altri standard ambientali europei o internazionali.
Possiamo menzionare a titolo di esempio gli standard EMAS o ISO 14001.
La relazione non si limita a chiedere una riduzione dei costi per determinate categorie di imprese, ma fissa anche una soglia massima per i diritti connessi alla presentazione della domanda e per la quota annua.
Così facendo seguiamo la formula applicata in pressoché tutti i sistemi nazionali, che definiscono del pari un massimale.
La nostra impostazione mira a rendere attraente il sistema di etichettatura ecologica anche per i grandi produttori di beni di consumo e di servizi e tengo a ribadire che non si tratta affatto di un omaggio alle grandi multinazionali, come invece sostengono alcuni critici, ma di un importante passo in avanti per diffondere finalmente il marchio ed incrementarne in tal modo l'efficacia.
Dobbiamo inoltre comprendere che senza un certo finanziamento di avviamento le fondamenta del marchio europeo rimarranno vacillanti.
Stimo pertanto sia opportuno fornire il contributo necessario.
Un altro punto di rilievo della seconda lettura è rappresentato dal chiarimento del rapporto esistente tra i marchi ecologici nazionali e il sistema europeo.
In prima lettura chiedevamo ancora il progressivo smantellamento dei regimi nazionali a vantaggio del marchio europeo. Il nostro recesso da questa posizione è giustificato.
I marchi nazionali si sono infatti imposti in alcuni Stati membri in cui godono del riconoscimento da parte del pubblico.
Si pensi per esempio al cigno nordico dei paesi scandinavi o all'angelo blu in Germania.
Abolire i marchi ormai affermati in nome di un sistema europeo ancora in fieri sarebbe pertanto assurdo e incompatibile con il nostro rispetto per la sussidiarietà.
No, dobbiamo scegliere un altro approccio.
Dobbiamo preoccuparci di coordinare la coesistenza dei marchi nazionali con il marchio europeo. In questa prospettiva assume grande rilievo il piano di lavoro previsto dalla posizione comune, che verrà certo accolto anche con le integrazioni da noi apportate.
Il regolamento relativo al marchio di qualità ecologica rappresenta un difficile esercizio di ponderazione tra interessi economici ed interessi ambientali. Alcuni, infatti, sono essenzialmente inclini ad imporre criteri ambientali molto rigidi, mentre altri mirano di sottecchi ai risultati dell'etichettatura in termini di marketing.
Ambedue le parti hanno però un obiettivo in comune: vogliono il successo del marchio di qualità ecologica.
Mi sembra che il regolamento, nella forma che andiamo oggi ad approvare, rappresenti un valido compromesso tra gli interessi di tutte le categorie coinvolte. Sono convinto che le proposte costruttive del nostro Parlamento verranno accolte anche dal Consiglio e concorreranno ad accrescere il successo del marchio europeo di qualità ambientale.
Signor Presidente, signora Commissario, onorevoli colleghi, ieri, rivolgendosi alla nostra Assemblea, un oratore affermava che la globalizzazione dell'economia non è una necessità ineluttabile, ma il pernicioso risultato dell'opera di alcune multinazionali.
Anche se in un primo tempo mi ha colpito, questa osservazione è pericolosa e fuorviante. Nessuna politica economica o ambientale europea può infatti venire considerata avulsa dal contesto internazionale.
Ciò vale naturalmente anche per l'assegnazione del marchio di qualità ambientale dell'Unione europea.
È stato proprio il fallimento delle trattative dell'OCM a Seattle ad aprirci gli occhi di fronte alle difficoltà dell'Europa quando si tratta di spiegare la sua politica di standard sociali e ambientali avanzati.
Oggi, concordando le nuove modalità di concessione del marchio di qualità ambientale, dobbiamo rammentare che esso costituirà un segnale di grande efficacia nei confronti degli Stati terzi, che contrassegnerà i nostri prodotti anche nei paesi in via di sviluppo e stimolerà, anzi susciterà certamente, tentativi di imitazione.
Il marchio di qualità ambientale intende trasmettere ai paesi terzi molteplici e importanti messaggi ambientali e realizzerà sicuramente la sua missione. Si può comunicare ad esempio che è possibile contenere l'impatto ambientale negativo della produzione di alcune tipologie di merci, che si devono promuovere gli obiettivi che accomunano i consumatori rispettosi dell'ambiente e che si deve operare nel rispetto delle norme internazionali.
La globalizzazione dell'economia permetterà ai paesi in via di sviluppo di prender parte al benessere dei paesi ricchi, come già sta cominciando ad avvenire.
Ma si deve chiarire a priori che per tutti gli Stati devono valere le stesse regole, come già precisa la posizione comune.
Se gli impianti di produzione di un bene ubicati in un paese devono rispettare i criteri definiti per il marchio ambientale, questi devono essere ugualmente applicati in tutti gli altri impianti destinati a realizzare lo stesso prodotto, anche se siti in altri paesi.
Realizzando questo obiettivo riusciremo a globalizzare un principio portante della politica ambientale.
Signor Presidente, onorevoli colleghi, non abbiamo ancora rinunciato a raggiungere la meta di un marchio ambientale europeo - è questa la mia interpretazione della posizione comune.
Finora, tuttavia, il marchio langue per mancanza di accettazione da parte del pubblico. Essa può venire promossa con un programma di lavoro volto a migliorare il coordinamento del sistema europeo con i regimi nazionali.
La commissione ha purtroppo bocciato la nostra proposta di concedere automaticamente il marchio europeo di qualità ambientale ai prodotti e ai servizi già contrassegnati da marchi nazionali rispondenti anche ai criteri del sistema europeo, che avrebbe permesso di diffondere in modo più rapido e ampio il contrassegno europeo.
È inoltre essenziale coinvolgere le organizzazioni e le associazioni non governative operanti in campo ambientale affinché possano contribuire al processo di assegnazione con le loro conoscenze specifiche ed esigendo il rispetto degli interessi dei consumatori.
La validità e la qualità delle informazioni ambientali fornite ai consumatori tramite il marchio ecologico non potranno che trarne beneficio!
I nostri emendamenti mirano a rafforzare la partecipazione delle associazioni.
Per quanto attiene alla questione dei diritti sia sufficiente affermare l'auspicabilità di un meccanismo di plafonamento.
È però un errore voler fissare già da ora dei massimali in quanto, non conoscendo ancora i costi effettivi del sistema, ogni decisione risulterebbe prematura.
Su questo punto dissento dall'onorevole Schnellhardt perché mi sembra che, sebbene anche i marchi nazionali ormai affermati comportino delle spese, i produttori non esitino ad acquisirli.
È invece giusto affermare la necessità di ridurre i costi per le PMI e per i prodotti provenienti dai paesi in via di sviluppo.
Dobbiamo riuscire ad affermare il marchio europeo in tutti gli Stati membri privi di un sistema nazionale.
Se si sta profilando una funzione del marchio di qualità ambientale, essa consiste certamente nel colmare le lacune di diffusione dei sistemi di contrassegno nel territorio europeo.
La via intrapresa è quella giusta, ma un marchio riconosciuto a livello europeo è ancora al di fuori della nostra portata e per raggiungerlo saranno ancora necessari grandi sforzi.
Signor Presidente, questa proposta rafforza, migliora e inasprisce il sistema volontario per l'assegnazione del marchio di qualità ecologica esistente nell'Unione sin dal 1992, purtroppo senza i successi inizialmente sperati.
Sappiamo, in base alle esperienze del Cigno in Scandinavia e dell'Angelo azzurro in Germania, che il marchio di qualità ecologica dei prodotti rappresenta un importante e potente strumento in grado di spingere il consumatore a modificare le proprie abitudini d'acquisto e comperare con criteri ecologici.
È esattamente ciò che tutti noi vogliamo: poter comperare con criteri ecologici in modo da influenzare i produttori e lo sviluppo della nostra società, in modo da favorire la diffusione di prodotti e servizi ecologicamente sostenibili.
Ritengo tutto sommato valida la posizione comune del Consiglio, e posso dirmi soddisfatta anche degli emendamenti presentati dalla commissione parlamentare e dall'onorevole Schnellhardt.
Ritengo tuttavia che alcuni punti vadano rafforzati. Mi riferisco in particolare al ruolo dei gruppi di consumatori ed ecologisti e alla coesistenza di diversi marchi di qualità ecologica.
Chi sostiene la tesi di un unico marchio di qualità ecologica compie, a mio avviso, un errore enorme.
Sono del tutto convinta che, se esisterà un sistema di assegnazione del marchio di qualità ecologica ben funzionante, in tale sistema potrà essere introdotto molto più facilmente e rapidamente anche il fiore dell'UE.
Occorre spingere il consumatore a prestare attenzione e a scegliere le merci contrassegnate dal marchio ecologico.
Una volta modificate le abitudini d'acquisto, tutto diviene molto semplice.
La chiave del successo va ricercata, in larghissima misura, nel capitale di credibilità detenuto da quella fetta di opinione pubblica costituita da associazioni di consumatori e ambientalisti.
Se queste categorie verranno coinvolte in modo adeguato, l'evoluzione in questo ambito ne risulterà certamente molto accelerata.
Signor Presidente, se mi permette un'osservazione di ordine procedurale...
Signor Presidente, la proposta, ora in discussione, relativa al sistema comunitario, riesaminato, di assegnazione di un marchio di qualità ecologica presenta modifiche sostanziali rispetto all'originaria proposta della Commissione.
È stata inoltre pesantemente modificata anche rispetto alla prima lettura in Parlamento, e per fortuna in senso generalmente migliorativo.
Il gruppo GUE/NGL ritiene di avere trovato un certo ascolto per le tesi già espresse in sede di prima lettura.
Nell'arco dell'esame della proposta, noi abbiamo ritenuto costantemente importanti i seguenti principi.
In primo luogo, questo marchio comune di qualità ecologica non dovrà ostacolare i marchi di qualità ecologica nazionali o sostituirsi a essi, dato che allo stato attuale questi funzionano molto meglio del "fiore" dell'Unione europea in termini sia di numero dei prodotti contrassegnati, sia di notorietà presso il consumatore.
È quindi molto importante che l'idea di proibire marchi di qualità ecologica nazionali sia caduta.
Ritengo inoltre importante che venga compreso come nulla impedisca l'esistenza in parallelo di più marchi di qualità ecologica.
In Scandinavia, dove probabilmente esiste allo stato attuale il sistema meglio funzionante per l'attribuzione di marchi di qualità ecologica, già oggi coesistono in modo assai armonioso diversi marchi di qualità ambientale, che si completano vicendevolmente.
In secondo luogo, noi chiediamo che il movimento ecologista possa avere un'influenza decisiva sia sull'assegnazione dei marchi, sia sulla definizione dei criteri al riguardo.
In base alla nostra esperienza, questo dovrebbe assicurare una maggiore credibilità a questi marchi.
Inoltre questo sistema, laddove è stato introdotto, ha mostrato di funzionare benissimo.
Siamo pertanto particolarmente lieti che l'idea di un'organizzazione di stampo più commerciale sia stata abbandonata.
Mi pare inoltre positivo che sia stata abbandonata l'idea di un marchio ecologico graduato: è più semplice tenersi un solo fiore.
Un sistema graduato, quale quello prospettato inizialmente, avrebbe probabilmente generato più preoccupazione che informazione.
Siamo inoltre soddisfatti che la proposta comprenda anche il settore dei servizi.
Nel complesso, siamo del parere che la posizione comune e gli emendamenti incorporati, fra cui quelli del gruppo GUE/NGL, abbiano condotto a una relazione piuttosto valida.
Signor Presidente, recentemente, a casa di mia cognata, ho notato la presenza di un detersivo per i piatti "ecologico" e me ne sono congratulato.
Ma mia cognata mi ha guardato con aria colpevole e mi ha confessato che la bottiglia verde ora conteneva detersivo normale, dato che il prodotto alternativo non solo era più caro, ma per lavare i piatti ne occorreva una quantità quattro volte superiore a quella di un detersivo tradizionale, e comunque i piatti non venivano altrettanto bene. Con il detersivo normale in quel contenitore, mia cognata lavava bene i piatti facendo al contempo bella figura con i suoi amici ambientalisti.
La morale della storia, naturalmente, è che i prodotti ecologici, per essere competitivi sul mercato tradizionale, devono avere un'efficacia analoga a quella dei prodotti concorrenti.
Solo prodotti di questo tipo possono uscire dalla nicchia che già hanno ed immettersi nel mercato tradizionale.
Il marchio di qualità ecologica non deve essere associato alla mediocrità.
L'Angelo azzurro tedesco e il cigno nordico hanno adottato per primi il marchio di qualità.
Scartare questi validi programmi significa gettare il bambino con l'acqua sporca.
Riesco ad immaginare i vantaggi sul lungo periodo di un unico marchio di qualità a livello europeo, tuttavia credo che questo marchio non debba essere imposto tramite i programmi esistenti.
Un programma unico comporterebbe vantaggi per le imprese - come per esempio un'unica quota di registrazione e verifica e un imballo standard - e vantaggi per i consumatori, che non verranno confusi da una miriade di etichette.
Il marchio di qualità si sta estendendo dai prodotti naturali e i detersivi ai computer e agli elettrodomestici, ma perché fermarsi qui?
Può essere applicato anche a servizi quali il turismo e le tasse per la nettezza urbana.
Inoltre gruppi di piccole imprese simili potrebbero cooperare e chiedere insieme l'assegnazione del marchio.
Nel Regno Unito abbiamo un fiorente mercato di servizi finanziari etici, che offrono pensioni e possibilità di risparmio tramite investimenti di tipo ecologico.
Oltre ad applicare a questi servizi il marchio di qualità ecologica, si dovrebbe consentire loro di vendere i loro prodotti senza impedimenti in tutta l'Unione europea in un mercato unico di servizi finanziari.
Signor Presidente, onorevoli parlamentari, in primo luogo ringrazio naturalmente la commissione per l'ambiente, la sanità pubblica e la politica dei consumatori, e i due relatori Schnellhardt e Poggiolini in particolare, per il lavoro molto costruttivo che hanno svolto in relazione alla revisione del regolamento sul marchio di qualità ecologica.
La proposta di un sistema comunitario, riesaminato, di assegnazione di un marchio di qualità ecologica mira sostanzialmente a rendere tale sistema più efficace e trasparente nonché a migliorare i metodi applicati.
Ciò dovrebbe rendere il sistema più attraente agli occhi di produttori, distributori e consumatori.
In particolare, la proposta attribuisce una maggiore responsabilità agli organi competenti in materia di marchio ecologico e ai vari gruppi di interesse in sede di definizione dei criteri ecologici.
La Commissione ritiene che questi obiettivi verranno rispettati grazie alla cooperazione con il Parlamento e il Consiglio, nonché grazie all'interesse manifestato da dette Istituzioni.
A mio avviso, nella proposta qui in esame la relazione esistente fra il marchio di qualità ecologica comunitario e i corrispondenti programmi nazionali viene definita in modo migliore e più chiaro.
La proposta rafforza inoltre il ruolo e la partecipazione delle categorie interessate.
Ciò riguarda in particolare gli enti ambientali che si occupano di marchio ecologico e diversi gruppi di interesse.
La loro partecipazione è decisiva ai fini dell'accettazione e dell'adeguata divulgazione di questo strumento volontario.
Si tratta di uno dei pochi strumenti europei davvero in grado di svolgere un ruolo chiave nel sostenere un modello di consumo sostenibile.
Per quanto attiene agli emendamenti presentati dal Parlamento, la Commissione ritiene che questi abbiano contribuito a migliorare l'analisi del regolamento. Per quanto concerne gli emendamenti nn.
1, 4 e 8, nei quali si propone una cooperazione attiva da parte delle organizzazioni ambientali e delle associazioni dei consumatori, la Commissione condivide l'idea che il loro contributo e il loro intervento siano di vitale importanza perché l'apposizione del marchio di qualità ecologica possa risultare equilibrata e credibile.
Questi emendamenti possono quindi essere accolti.
Quanto agli emendamenti nn. 2, 3 e 7, relativi a taluni aspetti della cooperazione e coordinamento con i sistemi di assegnazione del marchio di qualità ecologica nazionali, la Commissione è del parere che le comuni attività di sostegno siano importanti soprattutto per rendere più noto il marchio comunitario.
Possiamo pertanto accogliere anche questi emendamenti. All'emendamento n.
5 sono proposti quattro metodi per rendere la struttura dei diritti da corrispondere più flessibile e più semplice per chiunque chieda l'assegnazione; la Commissione appoggia questo obiettivo di fondo.
Dopotutto il marchio di qualità ecologica è volontario e non deve comportare spese talmente elevate da impedire a chi più investe nell'ecologia di chiedere l'accesso al marchio di qualità. L'emendamento n.
6 riguarda le riduzioni praticate in tali diritti alle piccole e medie imprese e ai paesi in via di sviluppo, e sottolinea che dette riduzioni dovranno essere sensibili.
La Commissione può accogliere anche questo emendamento.
Per ricapitolare, pertanto, la Commissione può accogliere tutti gli emendamenti.
Signor Presidente, già al termine del mio precedente intervento avrei voluto sollevare una questione di ordine procedurale per attirarvi l'attenzione del Presidente e dell'Ufficio di presidenza.
In vista della votazione che avrà luogo domani, occorre chiarire che alcuni emendamenti a questa relazione non sono stati tradotti.
Esistono solo nella versione inglese.
È per esempio il caso degli emendamenti nn.
7 e 8, disponibili unicamente in lingua inglese, e ciò è completamente inammissibile.
Per permetterci di votare su questa relazione, occorre almeno dare lettura di quegli emendamenti prima del voto.
Questa era una prima osservazione.
La seconda riguarda invece il calendario dei lavori per una strategia ambientale...
(il Presidente interrompe l'oratore)
La ringrazio per aver chiarito qual è la situazione degli emendamenti.
I servizi parlamentari stanno occupandosene, e spero che saranno pronti in tempo per domani.
Non possiamo continuare a discutere perché il tempo a nostra disposizione sta per esaurirsi.
Ringrazio il Commissario per il suo contributo.
La discussione è chiusa.
La votazione si svolgerà domani, alle 12.00.
Incenerimento dei rifiuti
L'ordine del giorno reca la raccomandazione per la seconda lettura (A5-0056/2000), a nome della commissione per l'ambiente, la sanità pubblica e la politica dei consumatori, sulla posizione comune definita dal Consiglio (C5-0274/1999 - 1998/0289(COD)) in vista dell'adozione della direttiva del Parlamento europeo e del Consiglio sull'incenerimento dei rifiuti (Relatore: onorevole Blokland).
Negli emendamenti distribuiti, nn. 36 e 37, sono indicato come copresentatore degli emendamenti stessi.
Me ne sono accorto ieri sera e questa mattina ne ho informato la DG1.
Alla DG1 hanno riconosciuto che c'era stato un errore al servizio traduzione.
Ho chiesto se si poteva correggerlo, ma la DG1 ha risposto negativamente.
Mi è stato detto che non avevano tempo per farlo.
Ciò mi sembra assolutamente inaccettabile.
C'erano più di 12 ore a disposizione per correggere gli emendamenti in questione.
Mi dispiace molto che gli emendamenti siano stati distribuiti e resi pubblici con un'indicazione errata del presentatore.
Si tratta degli emendamenti nn. 36 e 37, che non ho copresentato io.
Grazie per averlo evidenziato.
Cercherò di assicurarmi che venga corretto entro domani.
. ? (NL) Signor Presidente, signora Commissario, vorrei innanzitutto ringraziare i colleghi per il positivo clima di collaborazione instauratosi.
E? stato così possibile presentare insieme alcuni emendamenti e raggiungere un accordo sotto molti punti di vista.
Mi riferisco in particolare al compromesso relativo al campo di applicazione della direttiva.
Vorrei inoltre ringraziare la Commissione europea per le informazioni e la consulenza tecnica fornite, che ci sono state decisamente di aiuto.
In una società civile è evidente come i rifiuti debbano essere trattati in modo tale da rispettare l?ambiente.
Nella Comunità europea ciò avverrà in misura sempre maggiore grazie all?incenerimento con recupero di energia.
Tale processo necessita chiaramente di un controllo rigoroso delle emissioni di sostanze pericolose.
Si è riusciti a impedire, in modo particolare, lo scarico delle sostanze pericolose e dei rifiuti organici, al fine di contrastare gli effetti nocivi sull?ambiente; l?incenerimento deve ora poter offrire anche benefici in termini ambientali.
Irrigidendo le norme relative alle emissioni, in prima lettura, si è ottenuto un equilibrio tra le possibilità di cui disporremo in un periodo compreso tra i cinque e i sette anni e le necessità in termini ambientali.
I valori di emissioni proposti dalla commissione per l?ambiente rappresentano un ragionevole compromesso.
A tale proposito dobbiamo sottolineare come, in vari Stati membri, vengano già soddisfatte condizioni più rigorose.
Definire norme ambientali soddisfacenti è importante, ma non bisogna trascurarne il rispetto.
Da questo punto di vista sono infatti necessarie attività di controllo e di monitoraggio adeguate.
Provate a immaginare che vengano definite ottime norme per l?emissione di sostanze pericolose, come le diossine, ma si lasci al contempo la possibilità di non adempiere ai propri obblighi a causa di un?attività di monitoraggio inadeguata.
Corriamo il rischio, alla fine, di non ottenere nessun risultato e di non migliorare la qualità dell?aria.
Dobbiamo inoltre evitare l?insorgere in un secondo tempo di effetti dannosi per la salute, per la semplice ragione che l?emissione di sostanze nocive non è oggetto di misurazioni.
Non possiamo permettere l?insorgere di malattie, come cancro o problemi vascolari, che non siamo stati in grado di prevenire perché l?emissione di sostanze dannose provocata dagli impianti di incenerimento non doveva essere misurata.
L?onorevole Florenz, come del resto altri colleghi, ha giustamente sottolineato l?importanza di regole chiare per le misurazioni.
Mi aspetto, di conseguenza, l?impegno da parte di tutti per una buona attività di monitoraggio.
Per quanto riguarda il campo di applicazione della direttiva, noto con piacere che, grazie a una buona collaborazione, è stato possibile giungere a una formulazione accettabile.
Dobbiamo renderci conto di aver concluso in modo positivo la prima lettura, visto che in passato solamente il legno non trattato veniva considerato un?eccezione accettabile.
Per quanto concerne la definizione di coinceneritore, non è stato purtroppo possibile raggiungere un accordo.
A seguito di molte discussioni con vari colleghi e con la Commissione europea si è giunti, con l?emendamento n. 43, a una soluzione semplice, che è appena accettabile.
Nel momento in cui i rifiuti vengono utilizzati come materia prima sostitutiva, per esempio nel recupero del vetro, il relativo procedimento non rientra nella direttiva.
Nel caso in cui, invece, solo una parte dei rifiuti in oggetto viene utilizzata come materia prima sostituiva, allora il processo rientra nella direttiva.
Per quanto riguarda il recupero di energia, vorrei sottolineare che, nel novembre dello scorso anno, il Parlamento europeo ha approvato una risoluzione relativa all?integrazione dell?ambiente nella politica energetica, nella quale si richiede una particolare attenzione per l?applicazione e lo sviluppo dei metodi migliori per il recupero di energia.
La commissione per l?ambiente raccomanda quindi il recupero di energia tramite la produzione di calore e di energia combinati anche nell?ambito dell?incenerimento dei rifiuti.
La commissione per l?ambiente ha richiesto la misurazione dell?ammoniaca.
Per errore, infatti, le norme relative all?ammoniaca non si applicano a tutti gli impianti.
Per ragioni di coerenza ho quindi proposto una norma relativa all?ammoniaca destinata ai forni per cemento e agli impianti di incenerimento di rifiuti comuni.
La raccolta continua di campioni di diossina sta procedendo bene.
A seguito della crisi della diossina in Belgio, si è dato il via all?applicazione di una tecnica di misurazione simile.
Un campione cumulativo viene esaminato per un mese, al termine del quale viene misurato.
Il risultato fornisce un quadro chiaro della quantità di diossina emessa nel corso di tale periodo.
Si tratta evidentemente di un metodo di misurazione più efficace rispetto a controlli casuali effettuati due volte all?anno.
A detta degli esperti i costi non sono superiori; anzi, la misurazione di campioni cumulativi è addirittura più conveniente.
L?investimento nelle apparecchiature necessarie per la raccolta cumulativa di campioni viene quindi recuperato in un paio d?anni.
In prima lettura sono stati apportati notevoli miglioramenti alla proposta della Commissione.
Le aspettative dei cittadini erano elevate.
Vorrei chiedere ai colleghi di non deludere tali aspettative.
Un approccio coerente da parte del Parlamento europeo contribuirà a innalzare il livello di fiducia da parte dei cittadini, sicuramente di quei cittadini che abitano nei pressi degli impianti di incenerimento o coincenerimento.
? (FR) Signor Presidente, signora Commissario, riteniamo che la presente direttiva non sia per nulla soddisfacente, dal momento che comporta la fusione di due testi, uno relativo all?incenerimento dei rifiuti pericolosi e l?altro a quello dei rifiuti non pericolosi.
Si vengono così a creare alcune difficoltà per varie fasi dell?incenerimento: la ricezione dei rifiuti, il loro trattamento e la conservazione.
Ci si può quindi interrogare in merito all?utilità di tale fusione.
La risposta viene fornita direttamente dalla relazione dell?onorevole Blokland, che si accanisce contro l?industria del coincenerimento, pur mostrandosi paradossalmente favorevole a non operare alcuna distinzione tra rifiuti pericolosi e non pericolosi.
Quale progresso per l?ambiente, quindi?
Il nostro gruppo non intende privilegiare un tipo di industria rispetto a un altro, in quanto entrambe svolgono un ruolo importante nell?ambito della gestione dei rifiuti a livello europeo.
E? necessario tener conto della pratica in vigore in ogni Paese membro, conservando l?equilibrio industriale esistente, e valutare come tutelare al meglio l?ambiente.
Ciò è quanto viene proposto dalla posizione comune.
E? necessario concentrarsi in via prioritaria sui limiti di emissione delle sostanza maggiormente nocive: gli NOx, le diossine e i furani.
Del resto, la posizione comune propone, per il 2007, un valore limite di emissione di Nox nel processo di incenerimento dei rifiuti pericolosi, non ancora previsto attualmente.
Per le diossine e i furani, i valori limite si applicano ora obbligatoriamente a tutti i rifiuti, mentre in passato riguardavano esclusivamente i rifiuti non pericolosi.
E? quindi spiacevole constatare come la relazione Blokland proponga soluzione irrealistiche, quando sappiamo che gli Stati membri non applicano ancora o applicano in maniera inadeguata molte direttive relative alla gestione dei rifiuti.
Troppa ambizione è controproducente.
Voler sottoporre a revisione triennale i valori limite previsti dalla direttiva è irrealistico se si pensa agli ingenti investimenti che l?industria dovrà effettuare.
L?industria ha bisogno di un quadro normativo sicuro e di tempistiche ragionevoli.
In realtà ci troviamo di fronte a un altro problema: in Europa non esiste una definizione adeguata di rifiuto. Di conseguenza ci si trova costantemente in una situazione di confusione nel momento in cui si deve sottoporre a revisione un testo relativo ai rifiuti o si devono avanzare nuove proposte.
Signora Commissario, è necessario riformare in fretta la gestione dei rifiuti a livello europeo nella sua globalità.
Signor Presidente, vorrei iniziare congratulandomi con l'onorevole Blokland per questa relazione.
Sappiamo che l'incenerimento dei rifiuti costituisce un tema molto complesso e molto tecnico, ma ritengo che con questa relazione si sia fatto un lavoro apprezzabile.
Contrariamente a quanto detto dalla onorevole Grossetête, credo che la posizione comune e la relazione dell'onorevole Blokland possano fornire un contributo ambientale molto importante in materia di incenerimento di rifiuti, che si tratti di rifiuti pericolosi o non pericolosi.
Credo davvero che disponiamo ora di un valido strumento per prevenire e limitare i danni ambientali nel campo dell'incenerimento dei rifiuti e di un valido strumento per prevenire e limitare i rischi per la salute umana ad esso legati.
I mezzi utilizzati sono inoltre molto validi.
Appoggerò sicuramente il requisito relativo alla realizzazione di un vero e proprio piano di gestione con cernita preventiva dei rifiuti, affinché sia possibile collegare l'incenerimento dei rifiuti con la legislazione generale dell'Unione europea in materia e affinché sia possibile situare correttamente il problema dell'incenerimento nella gerarchia dei rifiuti.
Ritengo anche positivo che ora ci sia un'indicazione molto precisa degli impianti compresi da queste norme e dei tipi di rifiuti per i quali esiste una deroga alla norma.
In merito alla spinosa questione della definizione degli impianti di coincenerimento, tra i quali i cementifici, che hanno svolto un'attività di lobby molto aggressiva durante la discussione dei termini in questione, ritengo che possiamo appoggiare l'emendamento n. 43 che, a mio parere, consente di precisare positivamente la posizione comune.
Vi è infine il punto assolutamente fondamentale che riguarda la definizione dei valori limite delle emissioni relativamente ad aria e acqua - che si parli di metalli pesanti o polvere, ammoniaca, diossina, biossido di zolfo o altre sostanze pericolose.
Credo che si siano ora individuati livelli sicuri e che si sia raggiunto un equilibrio ragionevole tra gli impianti di incenerimento propriamente detti e gli impianti di coincenerimento.
Un equilibrio che spero resisterà, anche durante la votazione di domani in plenaria.
E ancora una volta, contrariamente a quanto detto dalla onorevole Grossetête, vorrei dire che, a mio avviso, i livelli stabiliti per le emissioni sono realistici, tecnologicamente praticabili, tant'è vero che sono applicati in buona parte dei paesi membri.
In questo modo vengono concessi agli impianti esistenti, che non soddisfano gli attuali requisiti, molti anni per adeguarsi ai nuovi requisiti qui formulati.
Spero quindi che con la votazione di domani potremo dare il nostro contributo alla soluzione dei problemi sanitari legati all'incenerimento dei rifiuti, affinché le enormi quantità di rifiuti che creiamo ogni giorno non provochino ulteriori danni all'ambiente o più problemi alla nostra salute di quanto non sia strettamente necessario.
Signor Presidente, l'onorevole Blokland ha svolto un lavoro colossale.
La materia è quantomeno ostica e l'opera delle lobbies ha rasentato l'incredibile.
Non avrei mai potuto immaginare che fossero in così tanti a interessarsi di rifiuti a livello europeo.
Manco si fosse trattato di oro, anziché di rifiuti.
Questo potrebbe lasciar ben sperare per il futuro, ossia che si vada costituendo un'industria del riciclaggio con altrettante competenze e risorse in termini tanto di finanze, quanto di personale.
Naturalmente l'Unione deve dar vita a un sistema sostenibile per la salvaguardia dell'aria, dell'atmosfera e del suolo.
Si tratta di un impegno comune, di una responsabilità comune.
È inoltre chiaro che la materia va disciplinata a livello comunitario.
Ma siamo certi che il livello comunitario rappresenti il livello più indicato per descrizioni tecniche talmente dettagliate quali quelle tentate in questa direttiva?
Non sarebbe meglio limitarsi a fissare i livelli di emissione consentiti per ogni sostanza, a decidere dei metodi di rilevazione e delle loro modalità, per poi fare ricorso al principio di sussidiarietà?
Esistono infatti enormi differenze nelle modalità di gestione dei rifiuti, nelle modalità di coincenerimento con grandi quantità di biocombustibile fra la Scandinavia settentrionale, dove le distanze stradali sono elevate, e le aree densamente popolate dell'Europa centrale, dove i rifiuti rappresentano, letteralmente, più un problema di igiene, di incenerimento dei medesimi che non di cogenerazione di elettricità ed energia termica.
Gradirei che prima o poi, ma non ora, discutessimo dell'eventualità di dar vita a una legislazione quadro in questo ambito.
Signor Presidente, anch'io desidero congratularmi con l'onorevole Blokland per la sua relazione, che stabilirà le norme europee relative all'incenerimento comprese, per la prima volta, quelle sulle emissioni di diossine e furani. La direttiva dovrebbe stimolare un aumento della competitività tra i vari metodi di smaltimento dei rifiuti, e di conseguenza potrebbe contribuire a mettere fine, in Europa, al trasporto di rifiuti pericolosi alla ricerca della ditta di smaltimento più a buon mercato.
Dato il previsto aumento dell'incenerimento, è essenziale che la legislazione europea sullo smaltimento dei rifiuti e sulla qualità dell'aria sia uniforme e completa.
Occorre considerare tutti gli stadi del processo di smaltimento.
L'incenerimento potrebbe aumentare man mano che le norme sulle discariche diventano più severe, e questo aumento non andrebbe certo di pari passo con il riciclaggio e gli altri metodi di smaltimento dei rifiuti rispettosi dell'ambiente.
Costruire nuovi inceneritori è un'operazione lunga e costosa che deve avere un riscontro economico sul lungo periodo per gli investitori, i quali quindi avrebbero tutti l'interesse a far sì che i rifiuti continuino ad essere bruciati.
Inoltre, ciò potrebbe comportare un pericolo di proliferazione incontrollata di questi impianti che incoraggerebbe l'incenerimento dei rifiuti per motivi legati al profitto, piuttosto che la riduzione, il riciclaggio e il trattamento sicuro degli stessi, come invece vorremmo.
Il Parlamento deve tutelare la salute e la qualità della vita delle persone che rappresenta.
Non esiste un limite di sicurezza per le emissioni di diossina, e si stanno effettuando ulteriori ricerche sugli effetti delle microparticelle sulla salute dell'uomo e sull'ambiente.
Dobbiamo quindi assicurare misurazioni e controlli più frequenti per far sì che i cittadini possano essere regolarmente ed adeguatamente informati, ed accertarci che vengano presi provvedimenti in caso di infrazione delle norme.
Misurare le emissioni due volte l'anno può dare un'indicazione preventiva di ciò che accade in un impianto per l'incenerimento e nell'aria respirata dalla comunità del posto.
Misurare tali emissioni una volta ogni due anni non è sufficiente.
Dobbiamo quindi stabilire norme più severe possibile e non prevedere eccezioni che indebolirebbero questa importantissima legge.
? (NL) Signor Presidente, non ci si libera dei rifiuti scaricandoli in mare, lanciandoli nello spazio o semplicemente bruciandoli.
Tornano sempre indietro, causando spesso danni ancor più gravi.
L?incenerimento può contribuire allo sviluppo di malattie, all?inquinamento atmosferico, ai cambiamenti climatici e all?innalzamento del livello delle acque.
Al momento attuale molti rifiuti vengono sottoposti a un processo di incenerimento, ma non vengono utilizzati impianti adeguati con dispositivi di trattamento dei gas di scarico.
Gli impianti in uso non vengono modernizzati e spesso vengono chiusi nel momento in cui risulta più conveniente, da un punto di vista economico, incenerire i rifiuti direttamente presso le centrali elettriche o i cementifici.
Per tale motivo è necessario che i costi per il processo di incenerimento siano gli stessi dappertutto e che vengano sempre rispettati standard ecologici elevati.
Abbiamo avuto modo di constatare l?esistenza di giustificate e comprensibili divergenze di opinioni, provenienti da ambienti diversi, sia all?interno che all?esterno di questo Parlamento, relative a varie questioni, in rappresentanza di interessi e visioni contrastanti di vari gruppi che compongono la nostra società.
Riguardo a un argomento del genere, però, la situazione dovrebbe essere ben diversa: tutti, ricchi e poveri, devono avere la possibilità di respirare, di vivere in buone condizioni di salute e in un ambiente sano.
Solamente un?imprudente mentalità a breve termine e la brama di facili guadagni possono spiegare i tentativi portati avanti per indebolire questa direttiva.
Emendamenti di questo tipo riducono la direttiva a una serie di regole del gioco per chi sparge veleno e causa diluvi universali.
Il mio gruppo politico sostiene quindi le proposte dell?onorevole Blokland e spera che tali emendamenti distruttivi vengano ritirati o respinti.
Signor Presidente, lo smaltimento dei rifiuti è attualmente considerato un fattore chiave per cercare di garantire i massimi livelli di tutela ambientale.
Purtroppo la nostra società dei consumi contribuisce ad aumentare la quantità di rifiuti domestici prodotti, mentre destano sempre maggiori preoccupazioni i rifiuti industriali.
Fortunatamente i cittadini sono consapevoli di quanto sia importante tutelare l'ambiente naturale, ed io ritengo che il contesto economico e sociale possa contribuire a raggiungere questo obiettivo.
Nel corso di precedenti dibattiti ho parlato della necessità di ridurre i rifiuti prodotti: le industrie alimentari e quelle di beni di consumo svolgono un ruolo importante a questo riguardo, in particolare in relazione all'imballaggio nelle sue varie forme, e all'impiego di prodotti compatibili con il riciclaggio, il metodo che naturalmente preferisco.
Sappiamo tutti che è necessario ridurre il volume dei rifiuti da smaltire nelle discariche, e che occorre sforzarsi al massimo per trovare alternative più valide dal punto di vista ambientale.
Secondo me nell'immediato futuro non riusciremo ad eliminare totalmente le discariche; tuttavia non solo dovremo ridurre sempre più il volume dei rifiuti diretti alle discariche, ma dovremo anche essere più selettivi in relazione ai materiali da smaltire.
È stata fatta molta pubblicità negativa all'incenerimento, e in Irlanda recenti decisioni a livello di programmazione hanno sollevato la questione centrale dell'ubicazione degli inceneritori; tuttavia è difficile concepire un programma completo di smaltimento dei rifiuti che non preveda l'incenerimento, in particolare per quanto riguarda i rifiuti tossici. Occorre quindi concentrarsi sulla necessità di trovare le ubicazioni ottimali degli impianti a livello di impatto ambientale.
Per finire, signor Presidente, vorrei dire che ovviamente dovranno essere avviati altri dibattiti informativi per tranquillizzare i cittadini in relazione ai rischi degli inceneritori per la salute umana, una questione che è stata affrontata tramite le ricerche approfondite portate avanti in vari Stati membri e le esperienze ottenute negli impianti più moderni esistenti in Europa.
Signor Presidente, signora Commissario, onorevoli colleghi, desidero innanzitutto ringraziare il relatore per il lavoro svolto.
Questa raccomandazione per la seconda lettura rappresenta un atto legislativo di grande importanza per l'ambiente, ma anche per l'economia dell'Unione europea.
Lo si può constatare grazie alle molte lettere che riceviamo non solo dalle associazioni ambientaliste, ma anche dagli ambienti economici, in primo luogo dall'industria del cemento, seguita da molti altri settori quali quello della lavorazione del legno e della carta, della trasformazione dei metalli, eccetera.
Mi sembra si debbano ritenere pertinenti le argomentazioni di ambedue le parti - sia quelle delle associazioni ambientaliste, sia quelle dell'industria - perché l'industria non ha addotto motivazioni puramente economiche, ma anche ambientali.
Dovremmo considerarle con serietà.
Non tutti gli emendamenti presentati forse in buona fede in un'ottica ambientalista comportano un vero miglioramento della situazione attuale.
Lo si può esplicitare servendosi dell'esempio di alcuni emendamenti in materia di coincenerimento votati in commissione che sono stati ora ripresentati in Aula.
La sola limitazione del coincenerimento non basta a garantire la realizzazione di tutti gli obiettivi della nostra politica ambientale.
Miriamo infatti principalmente anche ad un risparmio di combustibili fossili.
La nostra politica ambientale non raggiungerà le sue mete erigendo ostacoli inopportuni.
Il mio gruppo parlamentare respinge pertanto gli emendamenti ripresentati dall'onorevole Blokland, dai Verdi e da altri colleghi.
Per migliorare la posizione comune mi sembra che si possano però tranquillamente sostenere alcuni emendamenti già approvati in commissione.
Personalmente, ad esempio, ho suggerito alla commissione per l'ambiente, la sanità pubblica e la politica dei consumatori un emendamento relativo alle soglie di emissione per gli NOX nel processo di coincenerimento che, almeno nel caso di impianti nuovi, mi sembra possano essere più ambiziose di quelle proposte dal Consiglio.
Mi pare un obiettivo realistico, come riconoscono, sebbene non apertamente, anche i rappresentanti del settore industriale interessato. Su questo punto dovremmo davvero dimostrarci un poco più agguerriti.
Ci muoviamo dunque nella giusta direzione accettando molte delle decisioni della commissione, ma respingendo risolutamente tutte le altre proposte.
Signor Presidente, diversamente dal solito, stasera non intervengo a nome del gruppo socialista perché ho una mia precisa opinione sulla direttiva.
Credo che l'onorevole Blokland abbia presentato la relazione sbagliata al momento sbagliato e per le ragioni sbagliate.
Mi sono occupato della questione qualche tempo fa e ho scritto una serie di norme specifiche adatte alla situazione, norme che allora l'onorevole Blokland sembrava aver condiviso e delle quali non si era lamentato.
All'onorevole Blokland è stato affidato un compito, ma la nuova relazione che ha fornito sicuramente è andata ben oltre quanto era stato fatto allora.
Non posso dire che il suo lavoro sia tutto da buttare: di fatto la relazione contiene molte proposte valide che sarà possibile introdurre in alcuni settori grazie alla tecnologia.
Francamente, però, ritengo che non ci si possa aspettare che l'industria, cui avevamo fornito una serie di norme da applicare uno o due anni fa, sia pronta ad accettare a così breve distanza di tempo una nuova serie di norme.
Dobbiamo considerare che ci vorrà del tempo perché l'industria applichi questa direttiva.
L'onorevole Blokland è andato ben oltre al compito che gli era stato assegnato sotto molti punti di vista.
In particolare la sua proposta si allontana dalle direttive precedenti dato che prevede l'applicazione della normativa a molti altri processi. Tali processi avrebbero bisogno di leggi a parte, dovrebbero essere regolamentati da leggi specifiche perché differiscono in modo sostanziale dal semplice processo di combustione.
Volendo essere positivi, si potrebbe dire che la direttiva contiene parti valide e parti non valide, e purtroppo metterà in cattiva luce la politica ambientale.
Credo che non si debbano cambiare in continuazione le norme relative agli inceneritori; occorre invece concentrarsi su come evitare l'incenerimento.
L'obiettivo del Parlamento in relazione alla strategia di gestione dei rifiuti non è quello di rendere sempre più severe le norme relative agli impianti di incenerimento esistenti, ma di cambiare il modello di gestione dei rifiuti, il modo in cui gestiamo i rifiuti.
Nei prossimi anni occorrerà concentrare maggiormente i nostri sforzi sul riciclaggio, il riutilizzo di materiali ed altri metodi volti alla riduzione del volume dei rifiuti.
Se non lo faremo, ci ritroveremo molto presto con lo stesso problema.
Signor Presidente, concordo pienamente con l'analisi riassuntiva dell'onorevole Bowe.
Anche se la posizione comune prevede che vengano poste in atto severe limitazioni ai valori massimi di emissione degli inceneritori di rifiuti, so che ogni volta che nel mio paese si propone di costruire un nuovo inceneritore, la gente insorge e mette in dubbio le affermazioni della ditta di incenerimento, ed io devo ammettere che simpatizzo con loro.
Molti dei miei colleghi ed io appoggeremo quindi gran parte degli emendamenti dell'onorevole Blokland perché vogliamo che vengano raggiunti gli standard più elevati possibile.
Non è un problema per me il fatto che questi standard siano difficili da raggiungere - la Gran Bretagna purtroppo è nota per avere il livello più basso d'Europa di riciclaggio dei rifiuti domestici e ha quindi ancora un lungo cammino da compiere in questo campo.
Molti di noi credono che qualsiasi governo del nostro paese promuoverebbe la costruzione di inceneritori piuttosto che adottare una qualsiasi alternativa.
Ritengo che gettare i rifiuti nella fornace, in modo che scompaiano alla vista e vengano dimenticati, non sia il modo più giusto di affrontare la questione.
Dobbiamo cercare di ridurre il volume dei rifiuti, riciclare ciò che resta, e ricorrere agli inceneritori solo come ultima possibilità.
Signor Presidente, anch'io desidero ringraziare l'onorevole Blokland per la sua relazione, che cerca di migliorare la proposta della Commissione, e ringrazio anche gli autori degli emendamenti che hanno la stessa finalità.
Penso tuttavia che l'incenerimento debba essere considerato l'ultima spiaggia e che, com'è stato già detto, i metodi da adottare siano invece la riduzione di rifiuti, il riutilizzo e il riciclaggio dei materiali.
In merito a quanto detto dall'onorevole Bowe sulla necessità di ridurre, riciclare e riutilizzare i rifiuti, mi chiedo se egli manterrà la medesima posizione quando si discuterà della direttiva sull'imballaggio.
Sarà interessante vedere se si atterrà ancora ai suoi principi.
L'incenerimento, come ha detto la onorevole Evans, non fa altro che incoraggiare la necessità di produrre una maggior quantità di rifiuti.
Si tratta di un metodo economicamente valido solo se la quantità di rifiuti è tale da giustificare il funzionamento degli inceneritori.
Dobbiamo ricordare che i rifiuti non scompaiono, ma si trasformano in diossine e in acidi tossici.
Come ce ne libereremo?
In Irlanda alcuni operatori del settore hanno proposto di utilizzare i rifiuti nei materiali da costruzione.
Ma quali saranno le conseguenze a lungo termine?
Nel mio paese, nonostante ciò che ha detto il mio collega, l'onorevole Hyland, abbiamo un triste primato in relazione alla gestione dei rifiuti: siamo tra coloro che in Europa hanno più discariche.
Ora sembra che il governo voglia passare dalle discariche all'incenerimento, che è stato presentato come un'alternativa più ecologica.
Dicono: "Trasformiamo i rifiuti in energia - non è magnifico?", cercando al contempo di far credere ai cittadini che l'incenerimento è ecologicamente sicuro.
Il recente caso giudiziario che in Irlanda ha impedito la costruzione di un inceneritore in un'area agricola è estremamente importante, come è importante agire correttamente e pensare prima di tutto alla gestione dei rifiuti.
È decisamente insensato da parte di qualsiasi governo proporre di sostituire le discariche con l'incenerimento.
Occorre innanzitutto capire come mai vengono prodotti tanti rifiuti.
Signor Presidente, nell'analisi generale della commissione per l'ambiente, la sanità pubblica e la politica dei consumatori si sottolinea il livello elevato della politica di tutela ambientale e, quindi, gran parte di questi emendamenti sono giustificati.
Il fatto che in molti paesi esistano diverse infrastrutture per lo smaltimento e l'incenerimento dei rifiuti fa sì che lo stesso tipo di disposizioni non siano, in realtà, uguali per tutti.
In Finlandia ed in altre nazioni si è riusciti a ridurre le distanze tra il punto in cui nasce il rifiuto e la sede in cui avviene la sua cernita.
In questo modo non inceneriamo rifiuti misti, così come avviene in altri paesi.
L'incenerimento dei rifiuti misti rappresenta una politica ambientale inadeguata.
La cernita preventiva dei rifiuti permette di incenerirli in modo efficiente attraverso il cosìddetto processo di coincenerimento insieme agli altri combustibili.
Nella relazione della commissione ambiente si fa molta confusione tra incenerimento e coincenerimento.
Le ripercussioni economiche che ne deriverebbero, potrebbero indirettamente indebolire l'efficacia della tutela ambientale in quei paesi in cui si esegue la cernita preventiva dei rifiuti.
Ecco perché non bisogna approvare gli emendamenti nn. 14, 17, 18 e 27.
Infine, desidero far notare che alle lobby dell'industria del cemento non si deve offrire una posizione concorrenziale migliore di quella degli impianti di smaltimento dei rifiuti nocivi e pericolosi.
Signor Presidente, mi trovo in accordo con la onorevole Grossetête e la onorevole Paulsen e - cosa piuttosto allarmante - anche con l'onorevole Bowe.
Desidero soffermarmi sull'allarme sollevato nel Regno Unito dal settore agricolo in questi ultimi giorni.
Alcuni deputati britannici sono stati contattati dai rappresentanti dei coltivatori, che temono che la direttiva sull'incenerimento possa essere applicata a tutti gli inceneritori presenti nelle aziende agricole del Regno Unito.
Sembra che ce ne siano diverse migliaia e l'applicazione delle limitazioni previste dalla direttiva provocherebbe un aumento dei costi di esercizio per questi inceneritori stimato a circa 200.000 sterline.
In genere questi impianti bruciano i rifiuti animali del settore agricolo, e smaltiscono contenitori vuoti di pesticidi ad una media di 50 kg all'ora.
Questi due processi sono conformi ai criteri della migliore alternativa possibile dal punto di vista ambientale e sono accettati dagli ispettori ambientali del Regno Unito.
Non è stata prevista alcuna eccezione per questi inceneritori in base all'articolo 2, paragrafo 2, e la chiusura degli stessi in seguito all'entrata in vigore della direttiva causerebbe enormi problemi ai coltivatori del Regno Unito in relazione ai costi e allo smaltimento dei rifiuti animali.
Desidero porre una domanda al Commissario, cui spero sarà in grado di dare una risposta quando arriverà in Aula. Dato che non è stata prevista alcuna eccezione per gli inceneritori delle aziende agricole, si tratta forse della prima volta che la Commissione europea sente parlare di questo problema?
La Commissione non ha forse ricevuto i rappresentanti dei ministri del Regno Unito?
Desidero chiedere al Commissario quando si presenterà l'opportunità di rivedere la direttiva in modo da introdurre queste eccezioni - nel caso il Parlamento le accetti - e se pensa che sia realistico sperare che venga accettata un'eccezione per i rifiuti animali e per i contenitori vuoti di pesticidi da bruciare negli inceneritori delle aziende agricole.
Ho già reso note al Commissario le mie domande.
Signor Presidente, lo smaltimento dei rifiuti e la relativa politica in materia continuano a rappresentare i punti salienti della politica ambientale dell'UE.
Per poter intervenire in modo razionale e corretto è importante tenere in considerazione ciò che molti hanno definito la gerarchia dei rifiuti, cioè la prevenzione, il riciclaggio, l'incenerimento con recupero di energia e l'eliminazione finale.
La proposta della Commissione non risponde appieno a questa linea, bensì afferma che può essere incenerito tutto.
Nella posizione comune della seconda lettura della commissione per l'ambiente, la sanità pubblica e la politica dei consumatori si evidenzia l'importanza degli emendamenti in materia di gerarchia dei rifiuti e spero che questi possano essere approvati durante la votazione di domani.
Confido nel vostro parere positivo anche in merito alla proposta, accolta con ampio appoggio in sede di commissione, che consente l'incenerimento sul luogo di produzione degli scarti dell'industria della carta e della cellulosa.
Questi rifiuti rappresentano un'importante fonte d'energia per gli impianti industriali e per i comuni limitrofi.
Il fatto che la gerarchia dei rifiuti vari da un paese all'altro e che nello stesso forno vengano inceneriti rifiuti tossici e nocivi insieme a rifiuti normali, ci obbliga a varare una normativa estremamente rigorosa.
In quei paesi in cui si ha un ottimo livello di riciclaggio, per esempio in Finlandia, e dove si sa cosa viene incenerito e dove, i parametri più rigidi non miglioreranno le condizioni dell'ambiente, anzi, in alcuni casi si potrebbe avere registrare una tendenza di segno contrario in quanto sarebbe impossibile incenerire i rifiuti negli impianti più piccoli con un relativo aumento delle distanze di trasporto.
Per ridurre gli inquinanti atmosferici sarebbe, comunque, necessario che norme particolarmente rigide venissero applicate solo se l'impianto d'incenerimento fosse realmente in grado di dimostrare che le emissioni non superino i valori previsti nella licenza e nelle condizioni relative.
Signor Presidente, nonostante gli obiettivi della direttiva sull'incenerimento dei rifiuti siano lodevoli, secondo me nei lavori preparatori ci si è concentrati troppo sui dettagli.
Io sono preoccupato soprattutto per il cosìddetto coincenerimento dei rifiuti.
I rifiuti urbani raccolti in modo differenziato e, per esempio, i rifiuti vegetali fibrosi derivanti dalla cernita, dalla vagliatura e dal lavaggio della pasta di carta grezza e dalla produzione di carta rappresentano combustibili integranti ideali per molte centrali termiche.
La bozza prevede comunque che gli impianti che effettuano il coincenerimento di rifiuti normali debbano eseguire misurazioni costose, in parte impossibili e sicuramente superflue dal punto di vista ambientale.
Il risultato finale porterebbe in una direzione completamente opposta agli obiettivi originali: i rifiuti non pericolosi, raccolti in modo differenziato, che rappresentano un combustibile ideale per le centrali termiche, finirebbero in discarica ad alimentare le emissioni di metano o verrebbero trasportati per centinaia di chilometri nei grandi impianti d'incenerimento, a tutto scapito dell'ambiente.
La relazione contiene molti emendamenti problematici.
A mio avviso, la relazione dovrebbe essere riesaminata in sede di commissione competente; altrimenti ci si dovrebbe limitare a seguire la posizione generale comune della Commissione.
Signor Presidente, onorevoli colleghi, è positivo il tentativo di porre dei limiti alle sostanze inquinanti prodotte dal processo di incenerimento dei rifiuti e di introdurre specifiche procedure di controllo.
In effetti, è inammissibile che l'inquinamento atmosferico si trasformi in inquinamento delle acque o dei terreni e la direttiva rappresenta un passo positivo in questa direzione.
Malgrado ciò, restano i problemi insiti nell'incenerimento stesso, visto che il processo di combustione produce nuove sostanze tossiche, tra cui diossine.
Ciò vale soprattutto per i rifiuti urbani, che prima della combustione contengono quantità trascurabili di sostanze tossiche.
Lo smaltimento comune di rifiuti pericolosi non aggrava ulteriormente il problema.
Il costo di insediamento e funzionamento degli impianti di combustione è sempre maggiore rispetto a quello delle unità di riciclaggio e delle discariche.
In sintesi, la proposta legislativa in discussione non risolve i problemi insiti nell'incenerimento come metodo di smaltimento dei rifiuti.
Signor Presidente, ringrazio l'onorevole Blokland per questa relazione; il suo compito è stato estremamente difficile.
Il fatto che nei paesi membri vigano condizioni diverse le une dalle altre, fa sì che l'elaborazione della legislazione in materia ambientale per tutta l'Europa sia un processo estremamente complesso.
Io stesso vengo da un paese in cui, in passato, si seguiva una politica in materia di rifiuti sorprendentemente vicina a quella dell'UE.
Come avete già sentito, la Finlandia è riuscita a tradurre le parole in fatti.
Ecco perché vedo con rammarico che, gli stessi meccanismi che permetterebbero di guidare i paesi in cui il problema dei rifiuti non è stato ancora risolto, costringono quelli più avanzati a fare dei passi indietro.
Ciò non dovrebbe accadere.
L'onorevole Paulsen ha ragione: bisognerebbe osservare il principio di sussidiarietà.
Imporre per i rifiuti combustibili limiti di emissione molto più severi rispetto a quelli degli altri combustibili, significa disincentivare l'uso di queste fonti energetiche.
L'alternativa allo smaltimento di questo tipo di rifiuti da incenerire è la discarica, metodo che però causerebbe un ulteriore aumento del metano, generato dalla putrefazione dei rifiuti organici e, di conseguenza, del fenomeno dell'effetto serra.
Ciò riguarda soprattutto l'incenerimento dei fanghi innocui, generati durante la produzione della carta e della cellulosa.
È importante, quindi, che il Parlamento modifichi questa parte della proposta di direttiva, in base all'emendamento n. 4 della commissione.
La commissione per l'ambiente, la sanità pubblica e la politica dei consumatori ha approvato alcune proposte che, in pratica, renderebbero più difficile il coincenerimento, che invece è giustificato proprio per motivi ecologici.
Per esempio, si chiede che il valore delle emissioni del combustibile primario - non rifiuto - usato nel coincenerimento sia allo stesso livello del valore limite previsto per l'incenerimento dei rifiuti, sebbene, ai sensi della legislazione UE, nelle centrali termiche sia possibile avere livelli superiori di emissioni per lo stesso tipo di sostanze.
Un secondo esempio è rappresentato dalla misurazione continua del contenuto di ammoniaca nei fumi.
Ciò farebbe lievitare sensibilmente i costi senza portare vantaggi sostanziali per l'ambiente, in quanto, senza specificare più in dettaglio, questi rilevamenti dovrebbero essere effettuati solo da quelle centrali in cui esiste un pericolo potenziale di generazione dell'ammoniaca.
Gli investimenti che non contribuiscono a migliorare la tutela ambientale sono solo fondi distolti da quelle attività che invece hanno un impatto ecologico positivo.
Signor Presidente, onorevole relatore, onorevoli colleghi, la gestione dei rifiuti è una realtà complessa, come il dibattito ha avuto modo di dimostrare ancora una volta, e l'attività di lobbying svolge un ruolo particolarmente importante.
Per tale motivo sono d'accordo con l'approccio adottato dall'Unione europea, volto ad adottare una strategia globale nei confronti di una sfida così importante per l'ambiente e la salute umana.
Tuttavia, personalmente, ho sempre temuto di vedere trattati nell'ambito della stessa legislazione l'incenerimento dei rifiuti pericolosi e di quelli non pericolosi, e mi ero già espresso in merito in sede di prima lettura.
La maggioranza ho optato per il coincenerimento.
Ritengo che ora si debba lottare per impedire che le norme relative alle emissioni dei rifiuti pericolosi perdano rigore.
Si assisterà infatti a un considerevole aumento del volume dei rifiuti destinati all'incenerimento.
Si è parlato di 31 milioni di tonnellate nel 1990, mentre quest'anno dovremmo sfiorare i 60 milioni di tonnellate.
Come è stato ricordato da tutti, l'incenerimento provoca l'emissione nell'atmosfera e nel suolo di sostanze particolarmente pericolose.
Il dibattito si è focalizzato essenzialmente sull'incenerimento.
Ritengo che il livello fissato dalla norma al 40% sia eccessivamente elevato. Tuttavia, nel breve tempo a mia disposizione, desidero soffermarmi in modo particolare su un fatto: inserendo il trattamento dei rifiuti pericolosi all'interno del processo di coincenerimento rischiamo di adattarci alla produzione di tale rifiuti.
Un domani, inoltre, potremmo sentirci dire che abbiamo investito per la costruzione di coinceneritori e che ora tali inceneritori devono rendere, con il conseguente aumento del volume dei trasporti di materiali pericolosi e tutti i rischi annessi.
In conclusione, ricordando comunque la necessità di prevedere opportune sanzioni per le violazioni e, forse, di aiutare le collettività che mettono in regola i propri inceneritori di rifiuti domestici, bisogna insistere sul fatto, e lo ripeto, che le nostre priorità sono e devono rimanere la prevenzione della produzione di tali rifiuti e, nella misura del possibile, il loro riciclaggio,.
Signor Presidente, onorevoli colleghi, sappiamo tutti che è ragionevole e al passo con i tempi promuovere uno smaltimento dei rifiuti rispettoso delle esigenze ambientali e la loro valorizzazione a fini energetici tramite le più moderne tecnologie.
La direttiva sull'incenerimento dei rifiuti crea presupposti importanti per l'introduzione obbligatoria nell'intera Unione europea di standard ambientali elevati vigenti già da tempo in alcuni Stati membri.
Ciò è di fondamentale importanza ed indispensabile.
La direttiva mira a fissare soglie di emissione che garantiscano un incenerimento innocuo e compatibile con le esigenze ambientali dei rifiuti pericolosi e non pericolosi negli impianti di incenerimento e di coincenerimento al fine di evitare ogni rischio per la salute umana.
Oggi i cittadini sono sensibili a questa problematica e temono l'elevato carico di sostanze dannose nell'atmosfera nonché le malattie che ne possono derivare. La politica deve pertanto creare condizioni-quadro molto chiare per contenere il rischio.
Devo tuttavia osservare che l'onorevole Blokland propone per questa direttiva alcune norme rigorose e condizioni davvero eccessive.
Le condizioni di esercizio degli impianti di incenerimento suggerite nel suo emendamento n. 11 non sono né utili ai nostri fini né realizzabili, bensì semplicemente superflue.
Scienza e esperienza hanno ormai confutato la tesi secondo cui iniziative di questo tipo permettono di contenere le emissioni di cloruri di idrogeno e di diossine.
Se attuato, l'emendamento n.11 comporterebbe anche l'esclusione dagli impianti di incenerimento di molte sostanze alogenate, come ad esempio il PVC spesso presente nei rifiuti urbani.
Un altro aspetto del problema è la necessità di vegliare affinché la direttiva non crei mercati protetti.
I settori industriali che utilizzano il coincenerimento nei loro processi produttivi si stanno impegnando con successo già da molti anni per rispettare standard rigorosi di purezza dell'aria durante la combustione.
Il ricorso ai rifiuti si rivela determinante per mantenere la competitività e il livello occupazionale di molte imprese, che investono già importi miliardari in iniziative per il risparmio energetico.
A mio avviso dovremmo tenere conto di questi sforzi...
(Il Presidente interrompe l'oratrice)
Signor Presidente, vorrei soffermarmi brevemente su due punti che potrebbero essere importanti se si arriverà alla conciliazione, cosa che credo probabile.
Mi chiedo innanzitutto quale sarà l'impatto della direttiva sulle industrie specializzate di incenerimento dei rifiuti tossici.
Questi inceneritori dovranno garantire standard più elevati degli impianti di coincenerimento, ed io temo che i rifiuti di alto valore calorifico da bruciare verranno scelti a caso, cosa che provocherà un aumento dei costi degli inceneritori specializzati per rifiuti tossici. Di conseguenza in molti casi, per ottenere le alte temperature necessarie per distruggere sostanze come la diossina, si dovrà acquistare carburante.
Gli inceneritori specializzati per rifiuti tossici sono necessari, e al momento ce ne sono soltanto tre nel Regno Unito.
Se ne avessimo di meno, i rifiuti pericolosi dovrebbero essere trasportati su lunghe distanze, il che non solo è inaccettabile per ragioni politiche e per motivi pratici di carattere ambientale, ma provocherebbe anche un aumento dei costi per l'incenerimento dei rifiuti tossici.
Desidero inoltre ritornare su un punto sottolineato dalla onorevole Jackson.
Provengo dalla regione del Regno Unito con la più alta densità di maiali.
Tradizionalmente il bestiame morto viene seppellito all'interno dell'azienda, ma per le aziende più grandi questo non rappresenta un metodo di smaltimento molto pratico. Diverse di queste aziende hanno quindi installato inceneritori propri - piccoli inceneritori in grado di bruciare meno di 50 kg l'ora.
Se questi inceneritori non potranno più essere utilizzati si dovrà tornare a seppellire i maiali.
Penso che tutta questa confusione in Gran Bretagna abbia avuto origine da un fraintendimento tra il Ministero per l'ambiente e quello per l'agricoltura, che pensava esistessero solamente sessanta inceneritori di questo tipo, mentre invece ce ne sono diverse migliaia.
Questo stesso problema riguarda anche i canili per cani da caccia, che bruciano gli animali morti e smaltiscono le frattaglie, e - cosa bizzarra - i crematori di animali domestici. Credo invece che i crematori umani non siano contemplati dal momento che le persone decedute non vengono classificate come rifiuti.
In sede di conciliazione vorrei chiedere di prevedere un'eccezione per quegli allevatori che hanno investito nella pulizia dell'ambiente installando gli inceneritori, e per i quali i costi diverrebbero eccessivi qualora l'uso di questo tipo di impianti non fosse più consentito.
Signor Presidente, onorevoli parlamentari, in primo luogo desidero iniziare ringraziando il relatore Blokland per il suo chiaro impegno e per la sua raccomandazione per la seconda lettura, elaborata attentamente.
Congiuntamente con la determinazione mostrata dal Consiglio verso un celere raggiungimento di una posizione comune, ciò ha reso possibile un'efficace trattazione della proposta della Commissione.
La direttiva proposta in materia di incenerimento dei rifiuti va a toccare il nucleo stesso dell'intera legislazione ambientale: la tutela della sanità pubblica.
La proposta contribuirà a far calare del 90 per cento le emissioni di diossina da combustione.
A partire dal 2005, anno di entrata in vigore della direttiva per gli impianti esistenti, le emissioni di diossina scaturite dalla combustione saranno trascurabili.
Insieme alla direttiva sulle discariche di rifiuti, la direttiva sull'incenerimento dei rifiuti porrà fine a metodi di trattamento dei medesimi che non tengono conto di esigenze e interessi delle generazioni a venire.
Entrambe le direttive costituiscono un terreno sicuro su cui edificare un trattamento sostenibile della gerarchia dei rifiuti, con il miglioramento della prevenzione, del riciclaggio e con discariche sicure dal punto di vista ambientale.
Desidero ricordare che già esiste una direttiva per una gerarchia dei rifiuti, e che pertanto è chiaro che occorre anzitutto mirare a regolamentare il riciclaggio.
Purtroppo, onorevole Bowe, sono trascorsi ben 11 anni dall'ultima revisione delle prescrizioni tecniche di queste direttive!
Sono stati presentati 43 emendamenti. La Commissione può accoglierne otto integralmente, cinque in parte e tre in linea di principio.
Gli emendamenti di seguito elencati mirano a chiarire la proposta della Commissione, e possono pertanto essere accolti da noi in parte, in linea di principio o integralmente: n. 4, in linea di principio con l'eccezione dell'ultima parte; nn.
6, 8, 9, 10; n.
11, ma solo per il chiarimento relativo ai due secondi; nn.
12, 14 seconda parte; n. 17 in linea di principio, ma non la richiesta di misurazioni continue per ammoniaca e mercurio; n.
18 prima parte; nn.
19, 22, 24 in linea di principio; n.
25: il dato di 500 mg per gli ossidi di azoto nei nuovi impianti e il nuovo paragrafo proposto alla fine; n. 27, in linea di principio; nonché l'emendamento n.
43.
La Commissione non può accogliere la prima parte dell'emendamento n. 14.
Se venisse cancellata l'espressione non trattati, non sarebbe più possibile utilizzare rifiuti urbani misti negli impianti di coincenerimento, e ciò varrebbe anche per i rifiuti già sottoposti a un completo trattamento preliminare.
La seconda parte dell'emendamento è in linea di principio accettabile.
Con l'introduzione di questa precisazione sulla locuzione non trattati, questo paragrafo diviene più chiaro.
Gli emendamenti nn. 1, 2 e 7 del Parlamento, che mirano a introdurre disposizioni in materia di gestione dei rifiuti, non possono essere accolti per ragioni di principio.
La proposta della Commissione mira a introdurre valori limite per le emissioni e a definire condizioni operative per ogni tipologia di rifiuti inceneriti o trattati in coincenerimento, e questo non dovrà avere ripercussioni sulla legislazione in materia di gestione dei rifiuti.
La Commissione non può accogliere gli emendamenti nn. 5 e 15, che stabiliscono un legame rispetto alle norme in materia di qualità dell'aria e dell'acqua.
Detta legislazione già esiste o è in corso di elaborazione, per esempio le direttive sulla qualità dell'aria ambiente o quella relativa alla prevenzione e alla riduzione integrate dell'inquinamento, nonché la proposta direttiva quadro in materia di acque.
Questi emendamenti comporterebbero la duplicazione o la perdita di chiarezza delle disposizioni contenute in questi atti giuridici.
Gli emendamenti nn. 3, 16, 30 e 33-35 non sono conciliabili con la struttura della direttiva e non possono pertanto essere accolti.
L'emendamento n. 13 ha fatto sorgere una certa confusione, dal momento che sono state modificate diverse versioni linguistiche ma non quella in lingua inglese.
Questo emendamento non può tuttavia essere accolto dalla Commissione.
Gli articoli 12 e 51 della proposta riguardano l'accesso all'informazione e alle relazioni in materia.
Allo stato attuale, la loro formulazione è tale da garantire a tutte le parti l'accesso alle informazioni necessarie.
La Commissione reputa pertanto superflui gli emendamenti nn. 20 e 21.
Gli emendamenti dal n. 36 al n.
39 mirano a inasprire i requisiti in materia di misurazioni. Non possono essere accolti dalla Commissione in quanto imporrebbero ai responsabili un onere aggiuntivo, senza che la loro reale utilità risulti motivata.
Infine gli allegati II, IV e V, che come sapete rappresentano il nucleo della direttiva. Vi vengono definiti i valori limite per le emissioni provenienti da incenerimento e coincenerimento.
Come ho già detto, la Commissione accetta il valore di 500 mg per gli ossidi di azoto nei forni per cemento nuovi.
Questa scelta risulta motivata anche sul piano dell'analisi dei costi e dei benefici.
Qualsiasi ulteriore modifica volta a inasprire i valori limite o a togliere ad alcuni impianti il diritto di deroga minaccerebbe il sottile equilibrio raggiunto nella posizione comune.
La Commissione non può pertanto accogliere gli emendamenti nn. 23, 26, 28, 29, 31, 32, 40, 41 e 42.
Per quanto riguarda il quesito posto dalla onorevole Jackson sull'incenerimento di animali morti in ambito agricolo debbo chiarire quanto segue: l'incenerimento di animali morti non rientra nel campo di applicazione della direttiva, in forza delle esclusioni di cui all'articolo 2, paragrafo 2.
Come ho già ricordato, la Commissione accoglie alcune parti dell'emendamento n. 4, che rinvia alla direttiva 74/442, e che in via indiretta rende possibile escludere l'incenerimento di animali infetti in ambito agricolo.
Di conseguenza, noi accettiamo questo principio.
La Commissione intende esplorare la possibilità di estendere l'esclusione dei rifiuti radioattivi per comprendervi anche altro, come i cadaveri di animali infetti.
Mi pare di comprendere che in Gran Bretagna, e forse anche altrove, è in corso un dibattito relativo all'incenerimento, per esempio, di imballaggi vuoti di pesticidi o simili.
Naturalmente questi non vanno inceneriti, se ne intuisce la pericolosità.
Ma ciò non significa neppure che ciascuno se li debba bruciare nel giardino di casa.
Non voglio escludere a priori la necessità di rivedere la formulazione delle deroghe, quando disporremo di più informazioni e sapremo con esattezza quali siano le tipologie di impianto coinvolte.
Parte della confusione è stata dovuta al fatto che, inizialmente, avevamo creduto si trattasse di cadaveri di animali e di cadaveri di animali infetti, ritenendo quindi che andassero esclusi.
Secondo la mia interpretazione, l'incenerimento degli animali morti non è coperto dalla direttiva in base all'articolo 2, paragrafo 2.
Ho qui l'articolo, che non prevede alcuna esclusione.
L'articolo parla dei rifiuti vegetali, e questo tipo di rifiuti non comprende gli animali morti.
Tuttavia chiederò personalmente un chiarimento al Commissario.
I rifiuti animali infetti non sono coperti da questa direttiva così come risulta nella posizione comune perché sono coperti dalla direttiva 90/667.
L'approvazione dell'emendamento n. 4 all'articolo 2, paragrafo 2 può dare alla Commissione la possibilità di rivedere il testo in modo da introdurre un'esclusione specifica per i rifiuti animali infetti.
Al momento gli altri rifiuti animali sono coperti dall'articolo 2, paragrafo 2, lettera a), punto v) di questa direttiva e dalla direttiva 90/667.
La discussione è chiusa.
La votazione si svolgerà domani, alle 12.00.
L'ozono nell'atmosfera
L'ordine del giorno reca la discussione sulla relazione (A5-0062/2000), presentata dall'onorevole Davies a nome della commissione per l'ambiente, la sanità pubblica e la politica dei consumatori, sulla proposta di direttiva del Parlamento europeo e del Consiglio relativa all'ozono nell'atmosfera (COM(1999) 125 - C5-0048/1999 - 1999/0068(COD)).
Signor Presidente, data l'importanza della direttiva sui limiti nazionali di emissione per la relazione in discussione, mi sorprende l'ordine con il quale sono stati presentati gli argomenti da trattare, dal momento che senza la riduzione degli inquinanti di origine transfrontaliera non sarà possibile ridurre l'ozono.
La relazione stabilisce gli obiettivi nazionali in relazione ai livelli di ozono e propone piani d'azione per affrontare i problemi locali di superamento di tali limiti.
Per risparmiare tempo, darò per scontata la comprensione dei problemi respiratori e degli altri problemi di salute associati all'ozono, convinto che tutti i deputati sono favorevoli alla loro riduzione.
Ciò che ci farà discutere sono invece i tempi e i costi, e forse anche la validità della metodologia impiegata dalla Commissione e la possibilità di raggiungere gli obiettivi stabiliti nella direttiva.
Consentitemi di concentrarmi direttamente sul punto centrale della proposta della Commissione, l'introduzione di un obiettivo per il 2010 di 120 ìg per metro cubo per l'ozono, da non superarsi per più di 20 giorni all'anno.
Le proposte della Commissione per migliorare le condizioni ambientali devono essere ambiziose ma anche realistiche.
Sicuramente tali proposte sono ambiziose, ma secondo molti governi non sono realistiche da un punto di vista politico. Dato che sono reduce da un difficile - anche se riuscito - incontro con il mio gruppo, so che molti deputati sono dubbiosi in merito.
In particolare, i rappresentanti dei paesi mediterranei sottolineano i problemi che possono derivare dalla forte luce solare presente nelle loro zone.
Desidero sottolineare che la metodologia della Commissione ha tenuto pienamente in considerazione questo fattore, ma guardando in faccia i rappresentanti di questi paesi si legge ancora nei loro occhi un certo scetticismo.
Alcuni mesi fa mi sono chiesto se presentare emendamenti in modo da rendere gli obiettivi meno ambiziosi ma forse più accettabili da parte degli Stati membri.
Ma l'obiettivo di 120 ìg fissato dalla Commissione è in linea con le proposte dell'Organizzazione mondiale della sanità: chi sono io per oppormi a tale obiettivo?
Il numero di giorni di superamento del valore limite può essere facilmente modificato, ma questo deve essere negoziato solo quando se ne presenta la necessità.
Si tratta di un obiettivo valido e, se possibile, dev'essere conservato.
Nel corso della stesura della relazione ho maturato l'opinione che se da un lato le richieste volte a rendere più ambiziosi gli obiettivi proposti dalla Commissione dovrebbero essere respinte, dall'altro sarebbe ugualmente sbagliato da parte nostra indebolire il progetto di direttiva.
Ecco perché mi dispiace veder presentati emendamenti che riflettono la posizione della commissione per l'industria.
Molti sembrano non aver notato che questi emendamenti, se approvati, metterebbero l'Unione europea in una posizione molto più debole di quella degli Stati Uniti d'America in relazione agli obiettivi per l'ozono.
Siamo consci dei problemi sempre maggiori sperimentati dall'Unione europea in relazione all'ozono, ma sarebbe un peccato non essere nemmeno disposti a rendere i nostri obiettivi uguali a quelli degli Stati Uniti, uno dei nostri principali concorrenti a livello commerciale, senza contare che ciò avrebbe ripercussioni negative sul nostro impegno in materia ambientale.
Chiedo al Parlamento di sostenere le mie proposte, di appoggiare il Commissario e di consentirle di negoziare una posizione comune che sia al contempo ambiziosa e politicamente realistica.
Signor Presidente, signora Commissario, onorevoli colleghi, desidero illustrare la proposta della commissione per l'industria incentrata sui valori obiettivo, adottata con 40 voti favorevoli e solo 4 contrari.
Rendendo più rigorosa o adottando in questi termini la direttiva sull'ozono dobbiamo indubbiamente trovare un punto di equilibrio ragionevole tra la legittima richiesta di migliorare la qualità dell'aria e le possibilità dell'economia e della società europee di adeguarsi alla normativa anche in regioni particolarmente inquinate.
Per questo motivo ci siamo discostati dalla posizione della commissione per l'ambiente, competente nel merito, non accogliendo, ma modificando le proposte dell'Esecutivo.
So bene che gli esperti della Commissione si esprimeranno con decisione contro le nostre posizioni, ma credo sia possibile suggerire una soluzione intermedia, in quanto non vengono messi in questione né la soglia di informazione pari a 180g/m3, né la soglia di allerta pari a 240g/m3.
La controversia verte dunque solo sul valore obiettivo. Proponiamo un programma trentennale basato sul valore di 120 g/m3 fissato dall'OMS, ma che preveda un avvicinamento graduale alla meta laddove si definisce il numero massimo di giorni in cui la soglia può essere superata: 40 giorni nel 2010, 20 nel 2020 - la Commissione prevede questo massimale di giorni per il 2010 - e nessun superamento della soglia per il 2030.
Sono soprattutto le regioni più calde dell'Unione europea a presentare questa richiesta, le regioni che devono sopportare un carico particolarmente ingente di ozono proveniente dall'esterno, vale a dire le regioni litoranee.
Il compromesso che presentiamo mi sembra ragionevole - siamo comunque aperti al dialogo con la Commissione - a maggior ragione in quanto abbiamo motivo di credere che un compromesso di questo tenore possa riscuotere anche il consenso del Consiglio.
Sebbene la proposta sia stata respinta per pochi voti alla commissione per l'ambiente, osiamo pertanto riproporla a nome del nostro gruppo politico, il PPE-DE, nella speranza di vederla approvata.
Signor Presidente, signora Commissario, concordo sul fatto che la maggiore difficoltà presentata dalla direttiva in questione sia la diversità dei criteri relativi alla fissazione di valori-obiettivo e dei tempi per la riduzione delle concentrazioni di ozono nell'atmosfera di cui alle tabelle 2 e 3 dell'allegato I.
Il gruppo del Partito popolare europeo ritiene opportuno sostenere i principali orientamenti delineati nella proposta della Commissione, specialmente per quanto attiene i valori-obiettivo, che coincidono con le linee guida dell'OMS in materia di qualità dell'aria e che fissano la concentrazione d'ozono ammissibile a 120 microgrammi per metro cubo.
Riteniamo però sconsigliabili gli emendamenti che indicano il 2010 come unica data limite per gli obiettivi a breve termine e che aggiungono il 2020 come data limite per quelli a lungo termine.
In tal senso crediamo sia imprescindibile mirare ad una maggiore flessibilità per i periodi di adattamento a tali valori-obiettivo, vista anche la difficoltà reale che comporta il controllo delle concentrazioni di ozono soltanto sulla base della presenza di precursori, come si osserva costantemente in determinate condizioni climatiche in particolare nei paesi mediterranei, come ricordato poc'anzi.
Il nostro gruppo pertanto difende con determinazione gli emendamenti nn. 26 e 28, che prevedono un avvicinamento graduale e realistico agli obiettivi proposti per mezzo di una scala progressiva con un numero decrescente di giorni in cui è consentito superare i valori-obiettivo.
Consideriamo comunque molto positivi gli emendamenti relativi ai paesi candidati, che consentono loro di aderire quanto prima agli obiettivi fissati dall'UE, e in tal senso ci complimentiamo con l'onorevole Davies per la sua iniziativa. Inoltre ci sembra importante che i piani d'azione siano a carattere locale e che vaglino caso per caso le possibilità di ridurre le concentrazioni d'ozono.
Onorevoli colleghi, credo che votare a favore degli emendamenti del PPE significhi votare a favore di ulteriori progressi nei controlli e nel follow-up relativi ad uno degli inquinanti a tutt'oggi più preoccupanti, adottando in modo deciso ed omogeneo, in tutti gli Stati membri, specifiche azioni volte ad eliminare questa minaccia per la salute delle persone e per gli ecosistemi, ma senza illusioni in merito alle possibilità reali di conseguirne la totale messa al bando a breve termine.
Signor Presidente, vorrei in primo luogo ringraziare l'onorevole Chris Davies per questa relazione.
L'adozione della proposta della Commissione e della relazione Davies comporteranno un sostanziale miglioramento della qualità dell'aria in Europa.
Credo che ci siano due punti fondamentali.
Il primo è che si rispettano gli orientamenti dell'OMS.
Ritengo che questo possa costituire un importante passo verso la prevenzione di malattie gravi e di decessi precoci, soprattutto tra i gruppi di popolazione particolarmente sensibili, tra i quali i bambini.
L'altro punto che reputo molto importante è che vengono fissate delle date, relative da una parte al raggiungimento dei valori limite provvisori nel 2010, ma dall'altra anche agli obiettivi a lungo termine da realizzare nel 2020.
Credo che il fatto che si riesca a fissare una data sia molto importante affinché si possano effettivamente realizzare anche gli obiettivi.
Inoltre, vorrei esprimere alcune osservazioni sugli emendamenti ispirati dalla commissione per l'industria volti ad indebolire la proposta della Commissione consentendo violazioni molto maggiori delle raccomandazioni dell'OMS e ritardando notevolmente le azioni volte a realizzare i valori limite stabiliti dall'OMS.
Non si tratta unicamente di un impoverimento della proposta della Commissione, si tratta anche di un impoverimento e di un passo indietro rispetto alla situazione alla quale assistiamo effettivamente oggi in Europa, e come ha ricordato l'onorevole Davies, lo standard è effettivamente inferiore a quello realizzato dagli Stati Uniti.
Non capisco come si faccia a definirlo un giusto mezzo o un compromesso, come ha detto un attimo fa l'onorevole Langen.
Ritengo che gli emendamenti siano assolutamente incomprensibili, credo siano assolutamente irresponsabili.
Avranno gravi conseguenze sanitarie e ambientali per la popolazione in Europa, e inoltre produrranno un conto miliardario gigantesco per la sanità in Europa.
Raccomando quindi di appoggiare la proposta della Commissione unitamente alla relazione dell'onorevole Davies.
? (NL) Signor Presidente, signor Commissario, onorevoli colleghi, i miei complimenti all?onorevole Davies per la sua ottima relazione.
Vorrei inoltre ringraziare la Commissione europea per le sue ottime proposte ?verdi?.
Nel luglio 1995 Strasburgo soffriva le conseguenze dello smog estivo.
Il Parlamento europeo, su iniziativa del gruppo dei Verdi, adottò una risoluzione finalizzata a dimezzare il livello di ozono consentito dalla direttiva del 1992.
La proposta della Commissione europea si muove in parte in questa direzione.
I livelli di smog estivo continuano ad innalzarsi.
Attualmente, nella parte meridionale dell?Europa, ciò accade anche nei mesi invernali.
Le scorse settimane, nell'Italia settentrionale, è stato attuato un blocco del traffico. Nei mesi estivi il problema interessa anche paesi come la Danimarca e la Svezia.
Lo smog estivo colpisce ora l?intera Europa.
L?ozono è una sostanza aggressiva.
Non esiste nessun valore sicuro, checché ne dicano all?Organizzazione Mondiale della Salute.
Per tale motivo il gruppo dei Verdi propone che vengano tollerate solo quindici violazioni del livello di ozono previsto all?anno.
Una proposta più severa rispetto a quella avanzata dalla commissione per l?ambiente.
Il mio gruppo politico potrebbe eventualmente sostenere anche la proposta che prevede venti violazioni, ma non la proposta dei cristiano-democratici o dell?associazione di imprese UNICE.
Quaranta violazioni all?anno sono troppe e il termine di trent?anni è ridicolo se si prendono in considerazione le proporzioni assunte dal problema.
Per poter giungere a una norma così rigorosa è necessario ridurre drasticamente i livelli di emissione di NOx, derivanti in particolare dagli scarichi delle automobili e dall?emissione di composti organici volatili.
Questo è l?argomento trattato nella relazione dell?onorevole Myller.
Di fronte a un allarme ozono sono inoltre necessarie azioni a breve termine.
Il governo olandese se ne sta occupando per la lobby dei trasporti che non se ne interessa.
Per il mio gruppo l?automobile non è certo una vacca sacra.
Signor Presidente, desidero ringraziare a mia volta l'onorevole Davies per la relazione che ha preparato.
Si tratta di una relazione di enorme importanza, non da ultimo dal punto di vista sanitario.
Dal punto di vista della salvaguardia ambientale, la relazione è inoltre direttamente collegata al prossimo punto all'ordine del giorno, ossia alla relazione Myller.
Sono convinta che entrambe queste relazioni rappresentino congiuntamente una buona base sulla quale garantire un adeguato sviluppo dell'ambiente e della sanità in Europa.
Nel breve tempo a mia disposizione, vorrei tentare di smentire almeno alcuni dei miti già in circolazione o che fioriscono intorno alla questione dell'ozono.
Ciò riguarda, non da ultimo, la situazione esistente nell'Europa meridionale.
Nell'Europa meridionale, il clima è spesso utilizzato come argomentazione per giustificare o per spiegare le elevate concentrazioni di ozono spesso registrate in estate.
È vero che un clima con prolungati periodi di alta pressione incrementa la formazione di ozono.
Al contempo, la ricerca mostra che le cause vanno ricercate altrove, che altra è la ragione per la quale l'ozono colpisce città come Barcellona, Atene, Milano e molte località turistiche lungo le coste.
La causa va infatti ricercata nel traffico, nelle lavorazioni industriali e nella produzione energetica.
E sono questi gli ambiti sui quali possiamo influire con simili direttive.
È quindi un peccato che la commissione per l'industria, il commercio esterno, la ricerca e l'energia assuma un atteggiamento tanto disinvolto verso questa direttiva, considerandola unicamente da un punto di vista favorevole all'industria.
Dovremmo invece tentare di stabilire che cosa accade quando i valori fissati dall'OMS sono costantemente superati, che cosa accade quando la popolazione, ossia turisti e residenti, viene costantemente esposta a una minaccia per la salute.
Sappiamo che i rischi sono più elevati per i soggetti che trascorrono parecchio tempo all'aperto, non da ultimo per i bambini.
Sappiamo che il superamento delle concentrazioni di ozono ha un effetto diretto sulla loro capacità polmonare.
È questo un aspetto che la commissione per l'industria, il commercio estero, la ricerca e l'energia dovrebbe soppesare attentamente domani, quando questa direttiva andrà ai voti.
Signor Presidente, onorevoli parlamentari, desidero iniziare ringraziando il relatore e la commissione per l'ambiente, la sanità pubblica e la politica dei consumatori per l'appoggio prestato alla proposta della Commissione e per il progetto di relazione.
In materia di miglioramento della qualità dell'aria, l'Unione ha registrato un certo successo.
L'ozono, ciò nondimeno, continua a rappresentare una delle principali minacce ambientali.
Quasi ogni estate le concentrazioni di ozono superano i valori fissati dall'OMS per oltre 60 giorni in più luoghi dell'Europa centrale e meridionale.
Nel Quinto Programma d'azione ambientale, il rispetto dei valori limite fissati dall'OMS viene sancito come obiettivo a lungo termine.
Per poter risolvere il problema, occorre prendere provvedimenti con obiettivi intermedi chiaramente definiti.
La proposta della Commissione sancisce pertanto per la prima volta chiari valori limite per l'ozono, da raggiungere nel massimo grado possibile entro e non oltre il 2010.
Il valore-obiettivo per la protezione della salute umana richiede che i livelli di cui agli orientamenti dell'OMS non possano essere superati per oltre 20 giorni all'anno.
Per i casi in cui i valori-obiettivo non vengono raggiunti, sono necessari programmi di riduzione delle emissioni.
La direttiva sui limiti nazionali di emissione di alcuni inquinanti atmosferici, che figura al prossimo punto dell'ordine del giorno, comporterà un miglioramento nelle concentrazioni di ozono, ragion per qui questi valori-obiettivo verranno sostanzialmente raggiunti.
La proposta rappresenta tuttavia una chiara espressione della reale volontà politica di raggiungere anche gli obiettivi a lungo termine della direttiva.
Il raggiungimento dei valori-obiettivo dell'OMS rappresenta pertanto solo un primo passo.
In sede di revisione della direttiva nel 2004, noi dovremo pertanto illustrare come e quando sarà raggiunto l'obiettivo a lungo termine.
La Commissione può accogliere integralmente gli emendamenti nn. 3, 4, 6, 7, 13, 14 e 15.
L'emendamento n. 5, seconda parte, può pure essere accolto per quanto attiene al fatto che gli Stati membri debbono approntare programmi di riduzione delle emissioni prima di poterli applicare.
Quanto all'emendamento n. 9, la Commissione può accogliere in linea di principio la maggior parte delle modifiche ivi proposte, e integralmente alcune di dette modifiche.
Accogliamo le modifiche riguardanti i provvedimenti a breve da adottare nelle zone in cui la soglia di allerta viene superata.
Concordiamo altresì sul fatto che gli Stati membri debbano comunicare al pubblico se - e in tal caso come - intendano elaborare e attuare piani d'azione a breve termine, nonché la frequenza delle azioni adottate.
Riteniamo necessaria la comunicazione di questi dati alla Commissione, ma troviamo che l'articolo 10 rappresenti una migliore collocazione per questa problematica.
Non possiamo invece accettare l'idea che i provvedimenti a breve possano essere adottati unicamente in ambito locale.
Non riteniamo neppure che agli Stati membri vada imposto il compito di illustrare se i provvedimenti a breve rappresentino uno strumento efficace in ogni singolo caso e in ogni singolo luogo in cui le soglie d'allerta sono state superate.
La Commissione può accogliere i principi che soggiaciono agli emendamenti nn. 10 e 11.
Provvederemo a rivedere il paragrafo 1, lettera c, per tener conto dell'idea di cui all'ultima parte dell'emendamento n. 9 e agli emendamenti nn.
10 e 11. L'emendamento n.
12 può essere accolto in linea di principio; la Commissione è del parere che i progressi compiuti dagli Stati membri vadano presentati in forma tale da consentire raffronti diretti fra i vari paesi, ove ciò risulti materialmente possibile.
Anche il principio soggiacente all'emendamento n. 16 può essere accolto.
La Commissione concorda sulla necessità di porre l'accento sui cambiamenti del clima.
Ciò va tuttavia fatto in un contesto più ampio, e non soltanto in rapporto ai cambiamenti attesi nel consumo di combustibili.
All'emendamento n. 2 viene propugnato un coordinamento fra Stati membri e paesi candidati all'adesione.
Ciò può essere accolto in linea di principio, ma occorre rivedere la formulazione per evitare interpretazioni erronee.
Non possiamo invece accogliere l'emendamento n.
1. Nonostante la Commissione concordi sull'importanza di coinvolgere i paesi candidati, non vi è motivo di ribadirlo in una direttiva indirizzata agli Stati membri.
Neppure l'emendamento n.
8 può essere accolto, poiché il ricorso a soglie per allertare la popolazione presuppone l'uso di modelli di previsione. Ciò rende più incerte le modalità di informazione o di allerta della popolazione.
È un caso nel quale occorre tenere conto di considerazioni pratiche e della fattibilità materiale di quanto proposto.
Infine, desidero respingere la prima e la terza parte dell'emendamento n. 5, nonché gli emendamenti nn.
17 e 18. Allo stato attuale, semplicemente non disponiamo di elementi sufficienti per poter prevedere quando verrà raggiunto l'obiettivo a lungo termine di non superare quanto disposto dagli orientamenti dell'OMS.
La Commissione, inoltre, non può accettare neppure l'emendamento n. 28.
La discussione è chiusa.
La votazione si svolgerà domani, alle 12.00.
Limiti nazionali di emissione di alcuni inquinanti atmosferici
L'ordine del giorno reca la discussione sulla relazione (A5-0063/2000), presentata dalla onorevole Myller a nome della commissione per l'ambiente, la sanità pubblica e la politica dei consumatori, sulla proposta di direttiva del Parlamento europeo e del Consiglio relativa ai limiti nazionali di emissione di alcuni inquinanti atmosferici (COM(1999)125 - C5-0047/1999 -1999/0067(COD)).
Signor Presidente, l'Unione europea si è posta obiettivi ambientali estremamente ambiziosi, che sono stati presentati, tra l'altro, nel Quinto programma d'azione a favore dell'ambiente, nonché nella strategia contro l'acidificazione del 1997.
Il denominatore comune di questi programmi è la tutela dell'uomo e della natura dagli effetti degli inquinanti atmosferici, in modo che non superino i limiti nocivi per entrambi.
La proposta di direttiva della Commissione, relativa ai limiti nazionali di emissione di alcuni inquinanti atmosferici, rappresenta un importante passo in avanti verso il raggiungimento degli obiettivi prefissati dall'Unione: tutelare le persone dagli effetti nocivi dell'inquinamento atmosferico.
Per cancellare i segni del passato ci vuole comunque molto tempo.
Basti pensare che non si conoscono ancora tutte le soluzioni tecniche che potrebbero permettere di eliminare completamente le sorgenti delle emissioni.
Per questo motivo è importante adottare un approccio per gradi, così come ha proposto la Commissione.
La prima tappa è rappresentata dal raggiungimento degli obiettivi ambientali provvisori fissato per il 2010, che vedrebbe la riduzione dei due terzi del carico di ozono, nocivo per la salute.
Ciò non è comunque sufficiente perché, dopo aver raggiunto questo obiettivo, rimarrebbero comunque molti settori in cui i carichi supererebbero limiti nocivi sia per l'uomo che per la natura.
Nella mia relazione ho, quindi, proposto, oltre all'obiettivo provvisorio, anche uno a più lungo respiro ed uno finale da raggiungere entro il 2020.
Soli in questo modo sarebbe finalmente possibile raggiungere una situazione in cui i livelli critici di emissione e gli inquinanti non verrebbero più superati e sarebbe possibile tutelare la salute dell'uomo da tutti gli effetti nocivi degli inquinanti atmosferici più comuni.
In merito a ciò, desidero evidenziare un punto centrale del mio emendamento: nella vostra documentazione, a causa di un errore linguistico, si legge un termine errato.
Al posto della parola raggiungere si dovrebbe leggere superare.
Spero che ciò venga tenuto in considerazione prima della votazione di domani.
Come arrivare ad una situazione in cui gli inquinanti atmosferici non superino più la soglia di sopportazione dell'uomo e della natura?
Nella proposta della Commissione si prevede l'introduzione di limiti nazionali specifici per alcuni tipi di emissioni, collegate tra di loro, che causano l'acidificazione, l'aumento dell'ozono negli strati inferiori dell'atmosfera e l'eutrofizzazione del terreno.
L'analisi generale di questi problemi e delle emissioni che li causano ha dimostrato di essere la via economicamente più valida per identificare e ridurre gli inquinanti atmosferici.
La definizione dei livelli limite nazionali di emissione rappresenta il problema principale nell'adozione della direttiva.
Nell'ambito della Commissione economica per l'Europa dell'ONU sono stati esaminati gli stessi obiettivi di riduzione proposti in questa direttiva ed il risultato del dibattito è stato quello di sottoscrivere il Protocollo di Göteborg.
Esiste comunque una netta differenza tra questa proposta e quella della Commissione.
Se ci fermassimo al livello previsto dal Protocollo di Göteborg non potremmo mai raggiungere quegli obiettivi che l'Unione europea si è prefissata in merito alla riduzione degli inquinanti atmosferici.
Se mettiamo a confronto il Protocollo di Göteborg e la proposta della Commissione vediamo che esiste una chiara differenza in merito agli impatti sulla salute; la riduzione proposta dalla Commissione permetterebbe, infatti, di salvare ogni anno in Europa ben quattromila vite umane.
Nonostante gli ambiziosi obiettivi di tutela ambientale permettano di garantire una parte del benessere e della sicurezza dei cittadini, il fatto che ci si limiti a raggiungere livelli più modesti è giustificato dal fatto che un'aria più pulita sarebbe troppo costosa per l'industria e la società.
Altresì, bisogna sottolineare che i costi presentati sono a dir poco esagerati.
Se calcolassimo i benefici che un'atmosfera qualitativamente migliore potrebbe offrire all'uomo e agli edifici, vedremmo che, economicamente, si avrebbero vantaggi quattro volte superiore ai costi.
La proposta di direttiva dovrebbe essere modificata ulteriormente, perché dovrebbero prendere maggiormente in considerazione le questioni dei paesi candidati, legate alla politica dell'UE con i paesi limitrofi.
Signor Presidente, i membri della commissione per l'industria, dopo aver discusso a lungo e considerato seriamente il problema, si sono opposti a stragrande maggioranza ai massimali proposti dalla Commissione, indipendentemente dal gruppo politico e dalla nazionalità di appartenenza.
I massimali UNECE sono stati accettati a livello mondiale, da tutti gli Stati membri e dai paesi candidati all'adesione, che hanno firmato un protocollo a Göteborg nel novembre del 1999.
Perché la Commissione propone massimali ancora più severi e notevolmente più onerosi solo un mese più tardi?
So che i gruppi politici e tutto il Parlamento sono divisi sulla questione: alcuni sostengono la linea della commissione per l'ambiente, la sanità pubblica e la politica dei consumatori, altri quella della commissione per l'industria.
I deputati sono certo consapevoli del fatto che, se la proposta della Commissione sarà approvata, tali massimali avranno serie ripercussioni sull'l'industria e l'agricoltura, sulla competitività, sull'occupazione e sui cittadini delle nostre circoscrizioni.
La commissione per l'industria chiede all'Aula di votare a favore degli emendamenti presentati a nome mio e dell'onorevole Bowe.
Si tratta degli emendamenti approvati dalla commissione per l'industria.
I massimali delle Nazioni Unite sono sicuramente già sufficientemente ambiziosi per noi, se vogliamo raggiungere gli obiettivi concordati a livello internazionale in tempi ragionevoli.
La commissione per l'industria vuole che questi limiti vengano applicati in modo adeguato e rigoroso in tutta l'Unione europea e a livello mondiale.
La Commissione potrebbe quindi impegnarsi per far sì che ciò accada, perfezionando i modelli utilizzati e, forse, presentando di qui a due o tre anni nuove proposte, basate su argomenti molto più convincenti segnatamente al rapporto tra costi e benefici.
Vi chiedo di sostenere gli emendamenti Purvis e le conclusioni del tavolo negoziale delle Nazioni Unite di Göteborg sui massimali nazionali di emissione.
Signor Presidente, desidero iniziare ringraziando la onorevole Myller per la sua relazione e per l'ambiziosa trattazione della direttiva proposta dalla Commissione.
Nonostante la commissione per l'industria, il commercio esterno, la ricerca e l'energia dia un po'l'impressione di chi sia appena stato svegliato di soprassalto e buttato giù dal letto, in ogni caso si può affermare che il problema dell'acidificazione non è certo nuovo, dal momento che esiste da quando esiste l'industrializzazione (ossia cent'anni fa).
La ricerca in materia va avanti da ormai trent'anni.
Nessuno di noi dovrebbe nutrire dubbi circa le fonti di acidificazione e circa i provvedimenti da prendere.
Alcuni accusano la proposta della Commissione, e anche la relazione, di risultare esagerata e troppo costosa e aggiungono che i calcoli effettuati sono utopistici.
Ma è un'affermazione non veritiera, perché sappiamo che gli Stati membri stessi hanno contribuito alla raccolta del materiale confluito nell'elaborazione dell'intera direttiva.
Anzi, è lecito essere critici davanti al fatto che non si sia tenuto conto dello scenario energetico che noi altrove sosteniamo, per esempio nel protocollo di Kyoto: mi riferisco in particolare alla necessità di limitare il consumo di combustibili fossili per far fronte ai problemi climatici esistenti.
Con buona pace del protocollo di Göteborg - e nonostante abbia preso il nome dalla mia città -, devo dire che non c'è confronto fra il protocollo di Göteborg e la direttiva sulla quale ci pronunceremo domani.
Viene spontaneo domandarsi perché la direttiva della Commissione giunga soltanto un mese dopo, quasi come contromisura a questa direttiva delle Nazioni Unite, ma ciò dipende unicamente dalla lentezza con cui abbiamo trattato l'argomento e da null'altro.
Se ci fossimo dati una scrollata, sicuramente questa direttiva sarebbe stata sul tavolo, bell'e pronta, ben prima del cosiddetto Protocollo di Göteborg.
La direttiva è stata definita impossibile, ma impossibile, mi si consenta, è la situazione in cui viviamo oggi.
L'elemento dell'impossibilità non sta quindi nella direttiva, ma nella realtà odierna.
Signor Presidente, desidero congratularmi con la onorevole Myller che, come so, ha pensato attentamente e a lungo alla relazione.
Mi sembra che la discussione si riduca a questo: crediamo che il Protocollo di Göteborg contempli il meglio che gli Stati membri possano realisticamente raggiungere?
La Commissione e i gruppi ambientalisti pensano si possa fare molto di più, anche se va detto che alcuni Stati membri si sono impegnati a ridurre drasticamente l'inquinamento atmosferico - cosa che però non si può dire per tutti.
Alcuni Stati membri si sono presentati ai negoziati con calcoli che sembravano fatti sul retro di una busta, e si sono rifiutati di accettare un qualsiasi compromesso in relazione alla definizione di obiettivi realistici.
Altri Stati non hanno nemmeno impiegato la stessa metodologia, la stessa base di calcolo degli altri.
Il protocollo, quindi, è per molti aspetti privo di significato, e non ci fornisce alcuna sicurezza.
Si tratta solo di un pasticciato compromesso politico.
Non so se il Commissario può ottenere risultati migliori, ma dal momento che si deve cercare di ridurre l'inquinamento atmosferico, dovremmo appoggiarla nei suoi negoziati volti a tal fine.
Ritengo si debba quindi appoggiare sia la relazione che il Commissario.
Signor Presidente, la onorevole Myller ha presentato un'ottima relazione ed anche il nostro gruppo è convinto che bisogna andare oltre gli obiettivi previsti dal Protocollo di Göteborg.
Durante i lavori di preparazione di questa direttiva si è chiaramente cercato di conciliare le diverse esigenze nazionali, producendo un documento nettamente più modesto rispetto agli obiettivi reali.
In ogni caso, è importante che il Parlamento europeo difenda almeno la linea scelta dalla Commissione.
Il gruppo Verde/Alleanza libera europea propone che entro il 2010 vengano gradualmente introdotti limiti più rigorosi rispetto a quelli presentati dalla commissione per l'ambiente, la sanità pubblica e la politica dei consumatori.
Desideriamo sottolineare la necessità di adottare una strategia integrata per la riduzione delle emissioni.
Dobbiamo inoltre ricordare che, comunque, ci siamo impegnati a rispettare gli obiettivi del Protocollo di Kyoto attraverso un uso più efficiente e razionale dell'energia.
Ecco perché pensiamo che già in questa direttiva sarebbe importante tenere in considerazione i vantaggi che potrebbe derivare dall'introduzione di una strategia integrata.
Siamo soddisfatti del fatto che la commissione per l'ambiente, la sanità pubblica e la politica dei consumatori abbia inserito nella direttiva anche i settori della navigazione e del trasporto aereo e siamo convinti che l'adozione di una strategia integrata potrebbe offrire vantaggi superiori.
? (NL) Signor Presidente, per poter conseguire gli obiettivi relativi alle emissioni nell?atmosfera fissati nell?ambito del Quinto programma di azione ambientale, questa direttiva, atta a definire i limiti massimi di emissione, è più che necessaria.
Per contrastare i processi di acidificazione, di inquinamento causato da liquami zootecnici e di formazione di smog, non si può prescindere da una riduzione delle emissioni di anidride solforosa, ossido di azoto e composti organici volatili.
Le conclusioni del Consiglio in merito alla strategia comunitaria relativa all?acidificazione hanno fatto nascere aspettative che devono ora essere tradotte in realtà, anche con un risparmio sui costi, come risulta dalla comunicazione che accompagna la proposta della Commissione.
Ora sappiamo tutti che sei mesi fa, a Göteborg, sono stati concordati, in sede ONU, limiti più elevati.
Tali valori sono il frutto di un compromesso politico tra stati e si sono trascurati i risultati del modello utilizzato.
Il modello utilizzato dalla Commissione è solido e i risultati sono ben costruiti.
Oltre la fatto che con limiti del genere non è possibile conseguire gli obiettivi presenti nel quadro del Quinto programma di azione ambientale, non ci possiamo permettere di abbassare la guardia.
Il primo passo da compiere per la realizzazione degli obiettivi previsti è rappresentato indubbiamente da un?applicazione e un mantenimento costanti delle direttive esistenti, come per esempio il programma dedicato all?olio per automobili.
Inoltre è necessario definire il prima possibile nuove normative in materia.
A tale proposito chiedo nuovamente al Consiglio adottare con urgenza una posizione comune sui grandi impianti di combustione.
In conclusione, continueranno ad essere necessarie politiche supplementari, con particolare riferimento ai solventi volatili per vernici e tinture e ai rivestimenti laccati per auto.
Signor Presidente, onorevoli colleghi, signora Commissario, anch'io desidero innanzitutto esprimere la mia gratitudine al relatore.
Veniamo ora al punto. Quest'Aula non è evidentemente unanime nel giudicare eccessivamente ambiziosa la proposta dell'Esecutivo.
Molti sostengono che essa è irrealizzabile con gli strumenti tecnici di cui attualmente disponiamo o risulta troppo costosa.
La Commissione stessa afferma che la proposta è attuabile a costi ragionevoli.
Rilevo con interesse come la tesi della Commissione sia stata elaborata partendo dal presupposto che nei prossimi anni il consumo energetico dell'Unione europea aumenterà dell'8 percento mentre il mix energetico rimarrà invariato - non si registrerà quindi una riduzione nella quota delle fonti fossili di energia.
Non mi sembra certo un proposito ambizioso! Anzi, è tutt'altro che ambizioso!
In quest'Aula abbiamo sempre convenuto sulla necessità di ridurre la percentuale delle fonti energetiche fossili e di risparmiare energia.
Non riuscire a raggiungere questo obiettivo equivarrebbe a dichiarare il fallimento della nostra politica ambientale.
Se si realizzerà il quadro della Commissione fondato su queste ipotesi, sarà inutile continuare a discutere in quest'Aula di protezione del clima
Dobbiamo incrementare l'efficacia energetica!
Dobbiamo migliorare il nostro risparmio energetico! Dobbiamo promuovere le energie rinnovabili, e dobbiamo anche riconoscere che l'energia nucleare non produce né CO2, né SO2, né NH3, VOC o NOX!
Se vogliamo discutere il problema senza preclusioni, dobbiamo considerare anche questi due aspetti della realtà. Non sono pertanto affatto d'accordo che alcuni Stati membri chiedano un regime di deroga alla direttiva nell'eventualità di un abbandono dell'energia nucleare.
Non è accettabile nell'ottica di una responsabilità globale nei confronti dell'ambiente.
Desidero ribadire nuovamente che la proposta della Commissione non è troppo ambiziosa, anzi le sue ambizioni sono forse un po'troppo modeste.
Nella votazione di domani, tuttavia, la sosterrò e spero che anche la maggioranza dell'Aula si comporti nello stesso modo!
Signor Presidente, accolgo con favore la relazione, che ho sostenuto con forza all'interno della commissione per l'ambiente.
Credo che questo lavoro fornisca una valida normativa quadro che ci permetterà, sul lungo periodo, di ridurre le emissioni inquinanti.
Sono favorevole a gran parte degli emendamenti, anche se ce ne sono uno o due su cui ho qualche dubbio, e in particolare l'emendamento n. 7 che non mi sembra affatto un emendamento a favore dell'ambiente e mirante alla limitazione, nell'Unione europea, delle sostanze che riducono l'ozono al livello del suolo.
Ritornando alla questione sollevata dall'onorevole Davies, ci chiediamo quale dev'essere il punto di partenza.
Con quali obiettivi dobbiamo iniziare?
Signor Presidente, poco prima di Natale a Göteborg sono state fornite una serie di cifre concrete, ben argomentate e vagliate a fondo, che si basano sul protocollo UNECE. Mi sembra che questo sia il modo più logico di iniziare.
Credo che il protocollo non debba essere il punto d'arrivo, ma sarebbe sicuramente un valido punto di partenza. Ecco perché, durante il dibattito alla commissione per l'industria, a differenza di tutti i miei colleghi della commissione dell'ambiente, ho espresso la convinzione che Göteborg fosse il punto da cui iniziare.
Mi sembra che gli obiettivi della Commissione siano troppo ambiziosi.
Possiamo raggiungerli, dobbiamo cercare di raggiungerli, ma non crediamo si debba partire da lì.
Dovremmo invece partire dalle cifre UNECE e dal protocollo Göteborg, rivedendoli come è stato proposto dalla onorevole Myller nella sua relazione.
? (NL) Signor Presidente, signora Commissario, ovviamente condivido il principio della direttiva.
Si tratta di uno strumento importante per la politica ambientale dei prossimi anni.
Agli Stati membri viene assegnato un obiettivo più chiaro.
Sanno fin dove possono spingersi.
Ma se mi soffermo sulla tabella con i limiti definiti per stato, ho l?impressione che situazioni simili siano state trattate con parametri diversi.
Noto infatti come il mio paese, per esempio, il Belgio, debba condurre una politica molto rigorosa, senza che venga tenuto conto della sua sostenibilità in termini economici, mentre regioni limitrofe, caratterizzate dallo stesso tasso di inquinamento, possono seguire una politica più moderata.
Un paese grande, infatti, può compensare i risultati negativi conseguiti da alcune regioni con quelli positivi delle regioni più diligenti.
Un paese piccolo non può.
Un esempio.
Dai dati e dalle cartine che avete fornito risulta come il nord della Francia, inquinato e inquinante come il Belgio, può adottare norme meno severe.
Secondo le vostre stime, per esempio, l?applicazione di questa direttiva costa a ogni cittadino belga 103 franchi belgi all?anno.
Un francese, quindi anche un francese del nord, paga solo 15 euro, una cifra otto volte inferiore: una discrepanza dovuta, in parte, alle dimensioni del nostro paese e al fatto che siamo circondati da stati che inquinano.
Per il mio paese l?1% del prodotto nazione lordo all?anno rappresenta uno sforzo eccessivo.
Chiedo quindi che vengano sostenuti gli emendamenti nn. 16 e 17 nei quali chiedo che il governo belga abbia la possibilità di riesaminare la situazione sulla base delle relazioni annuali.
Signor Presidente, la più grave emergenza ambientale del mio paese è rappresentata dall'acidificazione di terreni, foreste, laghi e corsi d'acqua.
L'acidificazione causa la morte delle foreste o ne limita la crescita, limita gli stock vegetali e causa la morte delle risorse ittiche.
L'acqua acidificata libera inoltre metalli pesanti, ponendo un problema di ordine sanitario.
L'ambiente naturale scandinavo è particolarmente sensibile all'acidificazione, dal momento che i paesi nordici non hanno una sufficiente capacità di contrastarla.
Gli effetti dell'acidificazione sono dovuti al fenomeno delle piogge acide, causato dalle emissioni nell'atmosfera generate dai combustibili fossili.
Svezia e Finlandia hanno varato vasti programmi per la limitazione dell'inquinamento atmosferico sul piano nazionale.
Interveniamo abbondantemente con l'immissione di calce in laghi e zone umide.
In larga misura, rispettiamo già i livelli di emissioni previsti in questa direttiva.
Tuttavia, circa l'80 per cento delle piogge acide che cade sul nostro territorio proviene da altri paesi dell'Europa occidentale.
Chiediamo pertanto il vostro aiuto.
Molti nordeuropei ritengono che solo la cooperazione ambientale con gli altri paesi dell'Unione potrà portare alla soluzione dei nostri problemi di acidificazione.
Ai deputati della commissione per l'industria, il commercio estero, la ricerca e l'energia desidero dire: la risoluzione delle Nazioni Unite di cui al Protocollo di Göteborg è del tutto insufficiente.
Sono convinto che l'Unione europea sia molto più qualificata a risolvere i problemi ambientali europei di quanto non lo sia l'ONU.
La direttiva europea sull'inquinamento atmosferico qui proposta può rappresentare un importante passo nella lotta all'acidificazione dell'ambiente naturale in special modo nelle aree settentrionali dell'Unione.
Al contempo, è possibile garantire una significativa riduzione dell'ozono a terra, dannoso per la salute, in particolare nei grandi centri urbani dell'Europa meridionale.
Ecco perché dovremmo ravvisare un interesse comune in un voto favorevole alla direttiva.
Signor Presidente, onorevoli colleghi, signora Commissario, nell'Unione europea spirano venti propizi all'ambiente e il Parlamento europeo li accoglie con favore.
In effetti l'ordine dei lavori di oggi associa in modo straordinariamente felice le direttive sull'incenerimento dei rifiuti, sui limiti nazionali di emissione di alcuni inquinanti atmosferici e sul controllo dell'ozono nell'atmosfera.
In passato l'inquinamento dell'aria era un problema delle strade, era addirittura confuso con i problemi stradali.
Oggi invece su grande scala riguarda tutto il pianeta e, su scala ridotta, addirittura le nostre abitazioni e dunque, in sintesi, il nostro intero ecosistema.
È pertanto necessario intervenire.
Fissando i limiti massimi di emissione dei quattro agenti inquinanti abbiamo imboccato la strada giusta e contribuiamo a ridurre l'inquinamento, a combattere l'acidificazione e gli effetti nocivi dei suddetti inquinanti per la salute umana e per la vegetazione.
Nella sua proposta di direttiva la Commissione europea fissa e specifica le soglie nazionali per le emissioni dei quattro inquinanti, da applicarsi entro il 2010.
Ma si spinge oltre, stimando anche i costi che ogni Stato dovrà sostenere per rispettare i massimali.
La strategia mi sembra valida.
L'eccellente relazione della onorevole Myller analizza con lucidità la proposta della Commissione europea, giudicandola equilibrata e rafforzandola in alcuni punti.
La commissione parlamentare ha approvato in particolare la revisione obbligatoria della direttiva entro il 2004, che consentirà di riesaminare i limiti fissati e le misure adottate per assicurarne il rispetto.
La proposta mi sembra ragionevole.
Devo tuttavia formulare un quesito: perché non si ammette che uno Stato membro possa dimostrare di essere particolarmente svantaggiato nell'applicazione della direttiva - a causa, per esempio, della sua posizione geografica e della sua situazione climatica - e di essere pertanto gravemente penalizzato?
Non sarebbe forse prudente?
La direttiva amplia, rafforza ed affina il sistema europeo di lotta contro l'inquinamento atmosferico.
La politica ambientale dell'Unione europea coincide sempre di più con la politica ambientale dei singoli Stati membri, con evidenti vantaggi per tutti i cittadini.
Signor Presidente, signor Commissario, la proposta della Commissione in materia di emissioni è sicuramente molto ambiziosa, anche rispetto agli obiettivi concordati nel cosiddetto Protocollo di Göteborg, redatto dalla Commissione economica per l'Europa dell'ONU.
Personalmente, a nome del gruppo PPE-DE, sono pronto ad approvare la proposta di compromesso elaborata dalla commissione per l'ambiente, la sanità pubblica e la politica dei consumatori, in quanto, così come è emerso dal dibattito in corso, non causerebbe problemi particolari né alla Finlandia né alla vicina Svezia.
Comprendo perfettamente anche coloro i quali affermano che bisognerebbe mirare a raggiungere lo stesso livello indicato nel Protocollo di Göteborg.
Indipendentemente dall'esito delle votazioni di domani, la Commissione dovrà, secondo me, impegnarsi nel monitorare costantemente gli sviluppi nei rispettivi paesi membri e promuovere interventi che permettano all'industria di apportare le modifiche necessarie.
È importante che gli obiettivi ambientali vengano raggiunti in modo economico in tutti i paesi membri dell'Unione.
Negli ultimi anni la qualità dell'aria in Europa è migliorata sensibilmente.
Le emissioni sono state ridotte drasticamente, almeno nel campo energetico, dei trasporti ed industriale.
Negli ultimi anni, nell'UE, sono stati varati sempre nuovi regolamenti in materia ambientale e per l'industria sono stati posti nuovi obiettivi.
Un problema, che ritengo sia importante, è che gli obiettivi vengono corretti prima ancora di poter valutare a fondo i risultati ambientali ed i costi concreti per l'industria, prodotti dai regolamenti già approvati.
Prima di adottare nuovi limiti è importante assicurarsi che le misure già varate vengano applicate appieno in tutti i paesi membri.
Secondo me questi due obiettivi non sono assolutamente in contrasto.
Infine, in merito ai limiti di emissione del settore della navigazione e del trasporto aereo, è importante che questi vengano fissati prima di tutto a livello internazionale e, quindi, sarebbe opportuno lasciarli per il momento fuori della direttiva.
Per quanto concerne gli obiettivi a lungo termine, sono convinto che non è importante imporre limiti più rigidi entro una determinata data, bensì i paesi membri, in base alle loro disponibilità, devono impegnarsi a rispettare le norme entro o prima di una determinata scadenza.
Signor Presidente, onorevoli deputati, abbiamo fatto grandi progressi in relazione all'acidificazione e all'inquinamento in questi ultimi anni, e spero che questa proposta possa rappresentare un altro importante passo avanti in questa direzione.
Ecco perché desidero ringraziare in modo particolare la relatrice, la onorevole Myller, per il suo prezioso contributo.
Il protocollo Göteborg è un passo avanti, ma non è sufficiente dal momento che si ferma a metà strada e non si prefigge l'obiettivo relativo all'acidificazione già approvato dal Parlamento e dal Consiglio.
Un numero notevole di persone morirà prematuramente se non adotteremo le misure proposte dalla Commissione.
Il protocollo è il risultato di un processo nel corso del quale è stata fatta troppo poca pressione su coloro che erano riluttanti a fare ciò che dovevano.
Non dobbiamo permettere che il protocollo distolga la Commissione dagli obiettivi che sono stati concordati.
I costi della proposta della Commissione devono essere visti in prospettiva.
Anche se dovesse verificarsi la previsione più pessimistica della Commissione e non si tenesse pienamente in considerazione Kyoto ed altre soluzioni non tecniche, tali costi ammonteranno solamente allo 0,08 percento del PIL comunitario previsto per l'anno 2010.
Se vogliono far fronte agli impegni presi a Kyoto gli Stati membri dovranno fare ciò che consentirà loro di osservare i massimali di emissione proposti a costi inferiori.
Dire che i massimali sono difficili da osservare è pericoloso come ignorare Kyoto.
Consentitemi ora di passare agli emendamenti.
La Commissione può accettare interamente gli emendamenti nn.
3, 8, 9, 13, 19 e 21, e in parte il principio alla base degli emendamenti nn. 1 e 2.
Redigeremo un considerando da includere nella nostra proposta modificata, che non limiti il diritto di iniziativa della Commissione.
Introdurremo inoltre un riferimento all'articolo 9 della direttiva, in modo da rendere operativo il nuovo considerando.
Di conseguenza la Commissione non può accogliere l'emendamento n. 27.
Lo scopo della proposta della Commissione è quello di garantire più flessibilità possibile agli Stati membri. Tuttavia non sono da escludere ulteriori azioni comunitarie se ciò aiuterà gli Stati membri ad osservare i massimali di emissione a costi inferiori.
La Commissione può anche accogliere in parte l'emendamento n.
11 che prevede ulteriori modifiche all'articolo 9, e concorda sul fatto che la revisione della legislazione debba tenere conto delle emissioni degli aerei, delle ulteriori riduzioni delle emissioni nelle regioni confinanti con la Comunità, delle misure adottate nei paesi candidati all'adesione e di fattori relativi al trasporto.
La Commissione non può tuttavia accettare il rinvio delle date di presentazione delle relazioni al Parlamento e al Consiglio.
Nel 2003 la Commissione non avrà ancora ricevuto, da parte degli Stati membri, quasi alcun dato su cui basare e motivare le proprie decisioni.
Nel 2011 la Commissione non saprà se i massimali sono stati rispettati nel 2010 perché sarà necessario dare agli Stati membri il tempo necessario per redigere i loro inventari.
Accogliamo parzialmente i principi alla base dell'emendamento n.
12. Riformuleremo quindi l'articolo 9, paragrafo 3 in modo da includere gran parte dell'emendamento proposto.
La Commissione accetta in linea di principio l'emendamento n.
23. Il riferimento ai paesi al di fuori del processo UNECE va ristretto a quelli che hanno fornito dati e le cui emissioni inquinanti hanno rilevanza a livello comunitario.
La Commissione accoglie in linea di principio gli emendamenti nn. 24, 25 e 26, e li terrà in considerazione quando riformulerà l'articolo 9 all'interno della proposta modificata.
La Commissione condivide le preoccupazioni che emergono dagli emendamenti nn. 16 e 17.
Occorre tenere conto del fatto che gli Stati più piccoli hanno minori possibilità di distribuire il carico delle emissioni.
Tuttavia, dato che si parla di inquinamento transfrontaliero, la Commissione ritiene che i massimali potranno essere modificati per determinati Stati membri solo nell'ambito di una revisione generale di tali massimali.
Proporremo quindi l'introduzione di un nuovo considerando e di alcune modifiche all'articolo 9 in modo che si possa tener conto degli effetti della direttiva sugli Stati membri più piccoli.
La Commissione può accogliere quella parte dell'emendamento n.
20 che chiede l'introduzione della parola "adeguato" nel considerando 9, ma non accetta la restante parte del medesimo emendamento.
Non possiamo inoltre accogliere gli emendamenti nn.
15, 28, 29 e 32, dal momento che essi cercano di sostituire i massimali di emissione finalizzati all'osservanza degli obiettivi comunitari per l'acidificazione e la tutela della salute pubblica con i massimali del protocollo di Göteborg.
Come ho già detto, i massimali di Göteborg non sono sufficienti.
La Commissione ritiene che, se gli Stati membri prenderanno sul serio gli impegni assunti a Kyoto, non sarà difficile adottare i massimali di emissione proposti.
Forse prima del 2010 si potrà fare anche di più, ma questo potrà essere deciso solamente quando si saprà come gli Stati membri intendono raggiungere gli obiettivi di Kyoto.
Non possiamo quindi accogliere l'emendamento n. 31.
La Commissione non è in grado di accettare nemmeno gli emendamenti nn. 4 e 14 dal momento che, in base al principio della sussidiarietà, sta agli Stati membri, e non alla Commissione, determinare le sanzioni da applicare in caso di violazione delle leggi nazionali.
Inoltre l'emendamento n. 14 cerca di limitare il grado di discrezionalità della Commissione previsto dal Trattato nel decidere quando vada avviato un procedimento di infrazione.
Non è possibile accettare nemmeno gli emendamenti nn.
5, 18 e 30. La Commissione cerca di perseguire obiettivi a lungo termine per la tutela dell'ambiente e della salute umana, ma oggi non dispone di informazioni sufficienti per prevedere quando sarà possibile raggiungere tali obiettivi.
La Commissione è costretta a respingere anche l'emendamento n.
6. Le emissioni causate dal traffico marittimo ed aereo internazionale non possono essere completamente controllate dai singoli Stati membri, e nemmeno da un'azione comunitaria, e quindi non possono essere incluse nei massimali nazionali di emissione.
Occorre adottare iniziative adeguate a livello di Organizzazione marittima internazionale e di Organizzazione internazionale dell'aviazione civile.
La settimana scorsa l'Organizzazione marittima internazionale ha accettato la proposta comunitaria di dichiarare il Mar del Nord area di controllo per il biossido di zolfo.
La Commissione valuterà la possibilità di presentare ulteriori proposte analoghe all'Organizzazione marittima internazionale e la necessità di avviare iniziative internazionali anche per le emissioni degli aerei.
La Commissione non può accogliere l'emendamento n.
7, che si basa su un paragone fuorviante con la direttiva sui solventi, i cui processi possono richiedere alte temperature.
I composti organici non volatili sono automaticamente esclusi dalla definizione di "composti organici volatili" contenuta nelle proposte dal momento che non sono presenti nell'aria a temperatura ambiente e non contribuiscono alla formazione di ozono.
La definizione proposta è identica a quella del protocollo di Göteborg: occorre garantire coerenza a livello tecnico.
La Commissione non può accogliere l'emendamento n.
10, dal momento che esso eliminerebbe l'importante obbligo per gli Stati membri di aggiornare regolarmente gli inventari sulle emissioni.
Infine, signor Presidente, non possiamo accettare l'emendamento n.
22. La formulazione proposta dalla Commissione in relazione all'informazione dei cittadini è in linea con gli accordi sulle due direttive sulla qualità dell'aria.
Per finire vorrei rispondere alla onorevole Oomen-Ruijten, che ha fatto una domanda sulle proposte relative ai grandi impianti di combustione.
A tal riguardo il Consiglio non è riuscito a raggiungere una posizione comune in dicembre, e la Commissione sostiene la Presidenza portoghese che si sta sforzando di progredire in linea con questa proposta.
La discussione è chiusa.
La votazione si svolgerà domani, alle 12.00.
Legislazione in materia ambientale
L'ordine del giorno reca, in discussione congiunta, due interrogazioni orali alla Commissione sui programmi dei Fondi strutturali negli Stati membri e l'attuazione nazionale della legislazione dell'UE in materia ambientale (B5- 0014/2000 e B5-0208/2000).
Signor Presidente, a nome della commissione vorrei proporre almeno una delle interrogazioni orali.
Anzitutto condivido il desiderio del Commissario di giungere ad una migliore attuazione della legislazione comunitaria - un desiderio che l'intera commissione ambisce a veder realizzato.
Vorrei citare un articolo del Sunday Telegraph di domenica scorsa, che esordiva così: "La Commissione europea ha comunicato alla Gran Bretagna che, se non applicherà la normativa sulla salvaguardia della fauna avicola e del loro habitat, perderà sino a 200 milioni di sterline di aiuti a regioni povere" .
Mi chiedo se la Commissione abbia minacciato nulla di simile e, in caso affermativo, se pensi di averne diritto.
Si tratta di un problema che i colleghi tedeschi, autori dell'altra interrogazione, intendono seguire.
Alla commissione per l'ambiente interessa molto trovare un modo per includere l'aspetto ambientale nelle varie politiche, ma resta da vedere se questo approccio sia costituzionalmente ammissibile.

Stasera, in un'Aula affollata, ci troviamo a discutere del nesso esistente tra la minaccia di ritirare o sospendere fondi e l'intento di applicare meglio le leggi in quello che appare talvolta come un settore alquanto sconnesso, ma che nel caso specifico è molto compatto. Si tratta di una questione che gli europarlamentari prendono in esame di tanto in tanto, per poi abbandonarla non appena si rendono conto che potrebbe colpire le regioni da essi rappresentate.
Tale aspetto si rispecchia nei pareri espressi non solo dagli onorevoli tedeschi, ma anche da taluni colleghi britannici.
Dobbiamo chiederci sino a che punto la Commissione sia pronta a ricorrere alle disposizioni degli articoli 12 e 41 del regolamento generale dei Fondi strutturali per ritardare la concessione di aiuti laddove non esistano informazioni adeguate sull'impatto dei progetti per cui sono stati richiesti i fondi per l'ambiente.
Al peggio vogliamo evitare un conflitto tra gli obiettivi dei Fondi strutturali e la preoccupazione dell'UE per la salvaguardia degli habitat naturali.
Supponiamo di voler costruire un'autostrada in una regione europea per impiegare le somme dei Fondi strutturali e creare occupazione. Non dovremmo forse preoccuparci se quell'autostrada attraversasse un sito protetto individuato dal governo nazionale?
Casi simili si sono verificati in passato, specie in relazione a grandi progetti infrastrutturali.
Pur volendo evitare simili evenienze, crediamo che conflitti del genere dipendano dall'incapacità degli Stati membri di applicare le direttive sugli habitat e gli uccelli selvatici oppure, più specificamente, di presentare entro il giugno 1995 un elenco di siti potenzialmente d'importanza comunitaria, che ospitassero habitat naturali o fossero adatti come habitat di specie animali o vegetali di rilevanza comunitaria.
C'è da chiedersi come, in mancanza di tali informazioni, la Commissione possa essere sicura che certi grandi progetti, inseriti nei Fondi strutturali, non danneggeranno dei siti potenzialmente d'importanza comunitaria.
Le generazioni future non ci perdoneranno se permetteremo la distruzione di insostituibili habitat naturali, per la cui salvaguardia ci siamo impegnati 8 anni or sono, adottando la relazione sulla direttiva in materia, e successivamente nel 1997, apportando modifiche all'allegato della direttiva.
La colpa va ascritta a quegli Stati membri - compreso il mio - che non hanno rispettato la direttiva.
Se ci sono dubbi in merito alla loro idoneità per i Fondi strutturali, la colpa è dei governi nazionali.
Ora è stata espressa perplessità anche circa la posizione e l'idoneità del Regno Unito perché il governo britannico non ha pienamente adottato o rispettato le disposizioni della direttiva sugli habitat.
Spetta alle autorità britanniche e tedesche, come pure agli altri governi nazionali, allontanare tale minaccia conformandosi alla direttiva sugli habitat e gli uccelli selvatici.
Nel Regno Unito, nelle contee come la mia Cornovaglia che ha da poco ottenuto lo status di regione dell'Obiettivo 1, l'aiuto dei Fondi strutturali deve fronteggiare una duplice minaccia rappresentata dall'indolenza delle autorità in proposito e dall'incompetenza e dall'avarizia del governo.
Anche qualora la Commissione compisse un grande sforzo nei confronti del Regno Unito, non vi sarebbe alcuna garanzia che il tirchio Ministro delle finanze britannico possa reperire altrettanti fondi.
Signor Presidente, onorevoli colleghi, la direttiva sugli habitat naturali e sulla flora e sulla fauna selvatiche si trova già da tempo al centro delle nostre discussioni. Il suo parto si rivela ora molto faticoso.
Mi sia consentito anticipare che la direttiva sugli habitat naturali, sulla flora e sulla fauna selvatiche è importante perché crea in Europa un nuovo clima di protezione della natura, dell'ambiente e dell'avifauna.
Non desidero modificare in nulla né perfezionare il suo obiettivo.
Approvo anche la preoccupazione costante della Commissione di vigilare sull'applicazione delle normative europee.
Nel caso della direttiva sugli habitat naturali, sulla flora e sulla fauna selvatiche ci si deve tuttavia chiedere se la nostra legislazione sia davvero attuabile.
Vi riscontro infatti notevoli carenze. La direttiva è un esempio di normativa inadeguata alle possibilità delle regioni.
Rilevo il problema delle interpretazioni divergenti degli Stati membri, dovuto alle definizioni parzialmente imprecise del testo legislativo europeo, ma d'altro canto anche l'assenza di approcci e di elementi ispirati alla sussidiarietà.
A mio avviso non si dovrebbe escludere un riesame della direttiva per tenere debitamente conto delle difficoltà riscontrate nella presente fase di attuazione.
Oltre a questo appunto di natura generale, mi sembra che un problema particolare della direttiva sugli habitat naturali, sulla flora e sulla fauna sia dato dalla commistione tra la politica ambientale e la politica strutturale dell'Unione europea.
L'articolo 12 del regolamento sui Fondi strutturali emanato il 21 giugno 1999 prevede la possibilità di comminare sanzioni in caso di infrazioni in sede di attuazione della normativa ambientale, di violazioni negli appalti pubblici e di mancato rispetto della parità fra uomo e donna.
Sinora la Commissione minaccia sanzioni solo per la direttiva sugli habitat naturali e sulla flora e sulla fauna selvatiche.
Prevede forse di introdurre meccanismi sanzionatori anche in altri settori?
Il metodo mi sembra molto dubbio perché l'Unione europea dispone di uno strumento di sanzionamento molto più adeguato: la Corte di giustizia europea.
L'eventuale riduzione delle sovvenzioni o i ritardi nel versamento del denaro dei Fondi strutturali rappresentano una formula sanzionatoria con effetti assolutamente imprevedibili per le regioni colpite.
Che ne sarà dei progetti già avviati e quale trattamento si riserverà alle regioni che non fruiscono affatto di finanziamenti a titolo dei Fondi strutturali?
Quali sanzioni imporrà loro la Commissione in caso di inadempienza delle normative ambientali europee?
L'incertezza della Commissione è dimostrata dal fatto che, mentre inizialmente si prevedeva di applicare la sanzione a tutto lo Stato - come lei, signora Commissario, ha comunicato al Ministro per l'ambiente Trittin - ora si pensa nuovamente di infliggerla solo alla regione in questione.
Chiedo che lo si esprima in modo chiaro e inequivocabile.
Signor Presidente, vedendo il gruppo di colleghi che partecipa al dibattito a quest'ora non so bene se desiderare più ardentemente territori protetti per la fauna, la flora e l'habitat o piuttosto per parlamentari sensibili all'ecologia.
Al momento propenderei per la seconda opzione che non figura però all'ordine del giorno.
L'interrogazione che le rivolgiamo, signora Commissario, mira ad un altro obiettivo.
Avrei auspicato ascoltare innanzitutto la sua replica, ma lei preferisce prendere la parola al termine del dibattito.
Discutiamo oggi della legislazione sugli habitat, la flora e la fauna, la cui cronistoria è nota alla maggior parte dei colleghi: avrebbe dovuto essere attuata entro la fine del 1994 - ma oggi siamo nel 2000.
L'elenco dei siti protetti collegati avrebbe dovuto essere completato nel 1998 - ma oggi siamo nel 2000.
Gli Stati membri avrebbero dovuto notificare alla Commissione i loro siti entro il 1995 - ma oggi siamo nel 2000.
Molti Stati, tra cui il mio, non hanno ancora adempiuto a questo obbligo.
La Germania, per esempio, ha recepito la legislazione nel 1998 invece che nel 1994 - con un ritardo di soli quattro anni.
Si sarebbe tentati di credere che, in fondo, ha agito quasi tempestivamente!
Data la situazione, naturalmente l'elenco dell'Unione europea non è ancora stato ultimato.
Non sarebbe stato possibile, perché molti Stati membri e molte regioni non hanno notificato i loro siti.
Ora però l'onorevole Schnellhardt ammette che nella direttiva sugli habitat, la flora e la fauna forse abbiamo commesso qualche errore.
Non nego, onorevole Schnellhardt, che forse abbiamo emanato una legislazione non completamente applicabile, non proprio perfetta, non assolutamente inappuntabile.
Solo che, purtroppo, le procedure dell'Unione europea sono diverse: chi trova una normativa insoddisfacente non può semplicemente decidere di non applicarla!
Se esistesse, in alcuni settori questa possibilità avrebbe ripercussioni che né lei né io potremmo approvare.
Nell'Unione europea vigono un principio scomodo - la certezza del diritto - e un sistema scomodo - la legislazione varata da questo Parlamento con l'assenso degli Stati membri -, e devono essere rispettati!
Forse risulteranno un po'troppo rigidi, un po'troppo giuridici, ma purtroppo la realtà è questa: l'Unione europea è un sistema giuridico.
L'onorevole Jarzembowski è il principale sostenitore della mia affermazione perché viene da Amburgo, una delle poche regioni tedesche - insieme alla mia, Berlino - ad aver provveduto alla notifica. Per amor di correttezza ricordo tuttavia che, essendo città-stato, il loro compito risulta molto più facile.
Non è però affatto mia intenzione condannare il collega Schnellhardt che proviene dai nuovi Länder della Germania, confrontati con difficoltà particolari.
Questa però è una questione intertedesca che al Parlamento risolveremo più tardi, in un altro momento e in altra sede.
Oggi invece, signor Presidente, discutiamo del fatto che l'Europa sta perdendo il suo patrimonio naturale e del fatto che bisogna rispettare la certezza del diritto!
Vengo così all'ultimo punto del mio intervento: signora Commissario, se non sarà in grado di adire la Corte di giustizia europea per ricorrere contro gli Stati membri che non attuano correttamente la legislazione perderà la sua autorità e la sua legittimazione.
Il suo compito è questo!
Se stima che la normativa sia inadeguata, ci sottoponga una proposta di revisione.
Se ritiene invece che sia valida, si rivolga al più presto alla Corte di giustizia europea.
Signor Presidente, è un piacere incontrare la signora Commissario per la quinta volta in un giorno a quest'ora inconsueta.
Mi complimento per i suoi sforzi nel cercare di garantire l'attuazione della direttiva sugli habitat e delle normative affini e le auguro ogni bene.
Ho sentito che qualcuno in Commissione crede di avere spremuto gli Stati membri più negli ultimi sei mesi che nei precedenti sei anni.
Se il dato fosse confermato, sarebbe davvero ottimo.
La signora Commissario, però, cerca di tenere il piede in due staffe proteggendo le specie in pericolo, da un lato, e cercando di aiutare le zone europee più povere, dall'altro.
In un certo senso, anche io mi trovo nella stessa scomoda posizione.
Mi chiedo sino a quando la signora Commissario riuscirà a barcamenarsi.
Quanto devono impegnarsi gli Stati membri per rispettare i suoi requisiti?
È disposta a dire alla gente - come i cittadini del Merseyside e del North-West in Inghilterra che rappresento - che perderà i soldi dei Fondi strutturali perché i governi non sono riusciti a conformarsi alla direttiva sugli habitat?
Credo che le cose stiano così.
Infine, vorrei sapere se la signora Commissario è pronta al compromesso per risolvere la questione qualora, ad esempio, l'impegno finanziario concesso o l'opera avviata dal governo impiegasse più tempo di quanto si vorrebbe.
Ad esempio, se un Ministro si mette in ginocchio, si taglia i polsi e con il proprio sangue sottoscrive un documento impegnandosi ad applicare la direttiva in questione entro i tempi stabiliti, lei sarebbe disposta in tal caso ad aiutare la regione e a fornire gli aiuti strutturali?
La questione di come i Fondi strutturali rispettano la legislazione in materia ambientale è cruciale ed apprezzo l'interesse espresso in proposito dagli onorevoli Jackson, Poettering e Schnellhardt.
Nella riunione odierna della Commissione abbiamo discusso del problema soprattutto in relazione alle direttive sugli habitat e gli uccelli selvatici.
Il principio fondamentale è chiaro: le azioni cofinanziate dai Fondi strutturali e dal Fondo di coesione dovrebbero contribuire alla salvaguardia e al miglioramento dell'ambiente nell'UE, come viene confermato nel nuovo quadro normativo per detti Fondi e nei relativi orientamenti della Commissione.
Si dovrebbe rammentare che entrambi questi Fondi finanziano importanti investimenti in infrastrutture ambientali, come ad esempio impianti per la depurazione delle acque reflue o lo smaltimento dei rifiuti.
Per evitare equivoci, vorrei chiarire subito un punto.
Il regolamento generale dei Fondi strutturali prevede che le "operazioni finanziate debbano essere conformi alle disposizioni del Trattato, agli strumenti adottati ai sensi del Trattato e alle politiche e azioni comunitarie" .
Diversamente da quanto sostenuto in una delle interrogazioni orali, ciò non costituisce un nuovo obbligo per gli Stati membri, ma si rifà ampiamente al precedente regolamento quadro dei Fondi strutturali per il periodo di programmazione 1994-1999.
Il regolamento dei Fondi strutturali è stato approvato dagli Stati membri e dal Consiglio.
Per quanto riguarda la salvaguardia dei siti nell'ambito delle direttive sugli habitat e gli uccelli selvatici, sarebbe importante non finanziare quelle misure che incidano negativamente sui siti bisognosi di tutela - magari dando soldi con una mano e multando uno Stato membro con l'altra.
Ciò è stato confermato in seno alla Commissione oggi pomeriggio e tra qualche giorno il Commissario Barnier puntualizzerà le nostre decisioni in una lettera agli Stati membri.
A tale proposito, la Commissione intende ricorrere a tutte le possibilità offerte dal nuovo quadro normativo per i Fondi strutturali e il Fondo di coesione.
Facendo seguito alla lettera inviata agli Stati membri dai Commissari Wulf-Mathies e Bjerregaard lo scorso 23 giugno, la Commissione insiste sul fatto che, nei documenti di programmazione per il periodo 2000-2006, deve essere previsto un impegno fermo e definitivo per garantire che i programmi siano coerenti con l'obiettivo di tutelare i siti nell'ambito di "Natura 2000" .
Gli Stati membri saranno tenuti a indicare tali siti entro un termine concordato, se non l'hanno già fatto, e a garantire formalmente che non intraprenderanno alcuna azione volta al deterioramento di siti potenzialmente inclusi in "Natura 2000" .
La Commissione userà poi tutti i mezzi a sua disposizione per garantire il rispetto degli impegni assunti nei documenti di programmazione.
Essa intende monitorare la situazione negli Stati membri effettuando anche controlli sul posto.
Il rappresentante della Commissione nel comitato di controllo per ciascun programma cercherà di assicurare il rispetto degli obblighi assunti dagli Stati membri nel quadro di "Natura 2000" .
Inoltre, qualora un paese venga meno all'impegno di fornire gli elenchi previsti dalle direttive sugli habitat e gli uccelli selvatici entro i termini fissati nei documenti di programmazione, la Commissione si attiverà immediatamente e - eccezion fatta per situazioni specifiche e sempre nel rispetto del principio della proporzionalità - farà ricorso alle disposizioni dei Fondi strutturali o del Fondo di coesione relative alla sospensione dei pagamenti.
Tutto ciò va naturalmente ad aggiungersi alla possibilità di avviare una procedura d'infrazione contro uno Stato membro in caso di mancato rispetto di tali direttive.
In breve, oggi in Commissione abbiamo deciso di insistere con gli Stati membri affinché ci facciano pervenire gli elenchi previsti da "Natura 2000" che, come già ricordato, avrebbero dovuto inviare molti anni fa.
Useremo tutti i mezzi a nostra disposizione per assicurarci che rispettino gli impegni assunti.
Senza detti elenchi, infatti, né gli Stati né la Commissione possono garantire la tutela di importanti siti naturali durante lo svolgimento delle azioni dei Fondi strutturali, semplicemente perché non sappiamo dove si trovino tali siti.
Infine, per quanto riguarda la direttiva sugli habitat, la Commissione non crede che la direttiva manchi di chiarezza.
Essa mira anzi a definire un quadro di riferimento che, in conformità al principio di sussidiarietà, lasci agli Stati membri i dettagli dell'attuazione.
Malgrado la Commissione non intenda rivedere la direttiva, i suoi servizi sono pronti a fornire assistenza ai vari paesi in merito alla sua applicazione e in tal senso si stanno finalmente compiendo passi avanti.
Gli unici siti presi in considerazione dalla Commissione ai sensi della direttiva sugli habitat sono quelli indicati dalle autorità degli Stati membri.
Le cosiddette liste "ombra" possono solo aiutare a individuare i siti nei vari paesi e, a livello comunitario, possono arricchire la documentazione scientifica di riferimento consentendo così di fare un inventario degli habitat naturali e delle specie esistenti.
? (FR) La ringrazio delle delucidazioni fornite; tuttavia ci rammarichiamo di quanto lei ha appena affermato poiché ci era parso di capire che la precedente Commissione partisse da un principio semplice: niente liste, niente finanziamenti.
Oggi non rispettate più tale principio, ritornate a bussare alla porta degli Stati membri, chiedendo loro di fornirvi le liste.
Sono in notevole ritardo e si dimostrano inadempienti nei confronti delle direttive europee.
Ancor oggi non sappiamo se abbiate o meno l?intenzione di ricorrere agli strumenti tecnici, giuridici e politici di cui disponete per garantire il rispetto delle direttive europee.
Risultato: mi immagino gli Stati membri ridere di questa nuova posizione, dal momento che, in fin dei conti, hanno guadagnato ancora tempo e a perderci sarà la tutela della natura.
Esaminando le varie relazioni dell?Unione europea e dell?Agenzia europea per l?ambiente ci si rende conto di come il processo di degrado ambientale non subisca battute d?arresto.
La mia domanda è quindi la seguente: oggi, accettando il progetto di quadro comunitario di sostegno per il Portogallo, avete richiesto la lista dei siti protetti nell?ambito delle direttive?
Signor Presidente, la mia prima relazione in veste di parlamentare riguardava proprio l'oggetto della discussione odierna, ovvero l'ambiente e i Fondi strutturali.
Ero giunto alla conclusione fondamentale che le azioni finanziate dai Fondi strutturali non dovrebbero mai incidere sull'ambiente degli Stati membri e che quindi andrebbe valorizzata la dimensione ambientale presente a tutti i livelli di programmazione e attuazione delle relative politiche dell'Unione.
Lo ribadisco anche oggi, aggiungendo che il nostro obiettivo principale deve essere sempre lo sviluppo sostenibile, ovvero uno sviluppo rispettoso dell'ambiente.
In tal senso credo che, nella sua risoluzione, il Parlamento dovrebbe invitare la Commissione ad adattare i programmi dei Fondi strutturali in modo da tener conto delle normative ambientali comunitarie specie per quel che riguarda la salvaguardia degli habitat naturali e degli uccelli selvatici.
Nel contempo non dobbiamo esagerare, ad esempio fermando tutti i programmi o rifiutandoci di approvarne uno se non vi sono garanzie per il rispetto di uno o due regolamenti.
Come dice un proverbio del mio paese, non si può tagliar la testa a chi duole solo un dente.
Non propongo di violare la legge, ma di procedere con l'attuazione dei programmi, verificando nel contempo l'applicazione delle normative e garantendo l'aggiornamento del Parlamento da parte della Commissione.
È importante ricordare che, grazie ai Fondi strutturali, si promuovono importanti misure e azioni finalizzate alle nazioni e alle regioni più problematiche dell'Unione, che ne hanno veramente bisogno per coronare i propri sforzi di sviluppo e convergenza con gli Stati membri più progrediti.
Signor Presidente, occorre anche tener presente che, grazie ai Fondi strutturali, vengono spesso adottati provvedimenti che favoriscono l'ambiente.
Se bloccassimo tutti i programmi, senza eccezioni, per i motivi addotti in Aula da taluni onorevoli colleghi, finiremmo col nuocere all'ambiente invece di giovargli.
Signor Presidente, non vi sono perplessità sulla nostra volontà di rispettare questa legge.
Mi sorprende che la stampa del mio paese abbia parlato della sua minaccia di tagliare i fondi UE.
Penso che ciò sia assolutamente sproporzionato rispetto a quanto ci ripromettiamo di raggiungere.
Come saprà, per quanto riguarda il Regno Unito, nel corso di un seminario la Commissione ha stabilito un calendario per consentire la revisione e l'inclusione di altri siti.
A Parigi è stato fissato uno scadenzario per permettere la presentazione di un elenco revisionato a luglio e il prossimo seminario si terrà nell'ottobre 2000.
Dopo anni caratterizzati dagli indugi del precedente governo conservatore - cioè del partito della onorevole Jackson - siamo determinati, in buona fede, a rispettare i requisiti per il Regno Unito e a seguire le opportune procedure giuridiche e consultive per garantire il rispetto della direttiva.
Si tratta di un processo continuo e non vi sono motivi per ritenere che in questa fase i progetti di finanziamento regionale abbiano violato le direttive sugli habitat e gli uccelli selvatici.
Non riesco quindi a capire o ad accettare il nesso che si cerca di stabilire nella risoluzione.
Cerchiamo di fare chiarezza: qualsiasi rifiuto, da parte della Commissione, di approvare il programma - ad esempio nel Merseyside, dove è in ballo un investimento di ben 2 miliardi di sterline, oppure in qualsiasi altra zona dell'Obiettivo 1, come la Cornovaglia che conta 5 milioni di abitanti - rappresenterebbe una violazione del consolidato principio della proporzionalità della Commissione, come ricordato dal Commissario, ovvero dell'obbligo di trovare la modalità meno restrittiva per garantire il rispetto della legislazione comunitaria - nel caso specifico, le direttive sugli habitat e gli uccelli selvatici.
Vi è dunque bisogno di un rapporto equilibrato tra finalità e mezzi.
In ultima analisi, qualsiasi violazione della legislazione comunitaria deve essere denunciata alla Corte di giustizia, ma non posso accettare che detto equilibrio comporti tagli ai fondi UE, che rappresentano la linfa vitale per le regioni più povere e bisognose.
Commissario Wallström, probabilmente il Commissario Barnier le avrà detto oggi che tutti i programmi europei dovrebbero poter cominciare senza inutili ritardi, visto che in seguito è estremamente difficile recuperare il tempo perduto.
Chiedo dunque al Commissario di assumersi la responsabilità collettiva per garantire che i programmi nel quadro dei Fondi strutturali siano realizzati in tempo, essendo questa una sua responsabilità in quanto membro di un organo collegiale.
Signora Commissario, diversamente dall'ultimo oratore, desidero complimentarmi con lei per aver minacciato la sospensione dei Fondi europei.
Non si dovrebbe però limitare alle minacce, ma metterle in atto nel caso in cui gli Stati membri non agiscano in modo responsabile.
In quanto rappresentante di un paese che beneficia dei Fondi europei, sono indignato per i suoi precedenti relativi all'applicazione delle direttive sugli habitat, sugli uccelli selvatici e così via.
L'Irlanda, infatti, fa registrare il dato peggiore per quanto concerne i reclami pro capite.
È ormai tempo che la Commissione si attivi e decida di tagliare i fondi a quegli Stati che non sono disposti a rispettare le regole, compreso il mio paese se del caso, perché gli Stati membri devono conformarsi alle normative europee.
I precedenti Commissari avevano avvertito il governo irlandese che, "in mancanza di un elenco degli habitat da proteggere, non avrebbero potuto valutare la conformità del piano nazionale con le direttive europee" .
Bisogna attenersi a tale ammonimento ed eventualmente sospendere l'erogazione dei fondi qualora gli Stati membri non siano disposti a rispettare le direttive.
Io sono con lei al cento percento.
Signor Presidente, onorevoli colleghi, sono troppi i progetti e i programmi finanziati dall'Unione europea che non realizzano l'obiettivo dello sviluppo sostenibile e della salvaguardia della natura sancito dai Trattati e dai regolamenti.
Lo si può dimostrare facilmente: innanzitutto abbiamo l'agricoltura, cui destiniamo quasi la metà delle nostre disponibilità di bilancio continuando però di fatto a incentivare le colture intensive, basate sulla ricerca indiscriminata della produttività, e omettendo di sostenere le colture biologiche ed estensive.
In secondo luogo spendiamo un terzo del nostro bilancio nei Fondi strutturali, sebbene in realtà i progetti finanziati a questo titolo detengano il primato del non rispetto delle direttive sugli habitat naturali.
Il Portogallo è un esempio emblematico di queste mie affermazioni che, come tale, merita di venire illustrato con precisione.
In Portogallo non esiste un elenco definitivo dei siti protetti di importanza comunitaria destinati ad integrare la rete "Natura 2000" , né esistono piani, regole o sistemi di gestione e di protezione dei siti già selezionati, peraltro obbligatori.
La situazione è questa. A causa dell'assenza di strumenti atti a garantirne la salvaguardia, i siti portoghesi già compresi nella rete "Natura 2000" sono completamente in balia di gruppi economici e di costruttori senza scrupoli.
Il caso più grave è quello del progetto di sfruttamento turistico approvato per la zona di Abano, nel parco di Sintra-Cascais, per cui sollecito l'intervento urgente della Commissione.
Signor Presidente, onorevoli colleghi, in Portogallo lo stato stesso si accinge a realizzare dei progetti, alcuni dei quali finanziati dai Fondi strutturali, in siti classificati o destinati a venire classificati dall'Unione europea come facenti parte della rete "Natura 2000" .
Il Portogallo non è purtroppo un caso unico, bensì solo un buon esempio di quanto sta succedendo.
Spero pertanto che la Commissione, avvalendosi delle sue facoltà, non approvi nessun finanziamento del terzo quadro comunitario di sostegno finché gli Stati membri non avranno trasmesso gli elenchi relativi alla rete Natura 2000.
Signor Presidente, scopo del dibattito è stabilire se l'impegno teorico dell'UE nei confronti dello sviluppo sostenibile abbia qualche effetto in pratica e se siamo disposti a prendere decisioni molto difficili al momento del bisogno.
Per sviluppo sostenibile si dovrebbe intendere il connubio tra sviluppo economico e preoccupazioni ambientali - o almeno questo è quanto ha sottoscritto l'UE in innumerevoli trattati a partire dal Vertice di Rio, nonché quanto sancito nell'articolo 6 del Trattato CE al fine di integrare tali politiche.

Al centro del dibattito vi è il conflitto tra sviluppo economico e vincoli ambientali e in futuro ci troveremo a prendere sempre più decisioni difficili in proposito.
Sarà questo un ottimo banco di prova per verificare il senso del nostro impegno nei confronti dello sviluppo sostenibile.
In una recente Plenaria abbiamo parlato molto della coerenza nelle politiche dell'UE e i parlamentari di tutti gli schieramenti ne hanno giustamente sottolineato l'importanza.
Eppure ci ritroviamo a constatare un eclatante esempio di incoerenza politica.
Ecco perché il gruppo Verde sostiene con forza questa risoluzione della commissione per l'ambiente.
Signor Presidente, signora Commissario, ho seguito con estrema attenzione il suo intervento, ma non l'ho inteso perfettamente.
Leggerò con grande cura la comunicazione della Commissione, ma forse può già aiutarmi a capire.
Ritiene che la Commissione possa bloccare l'intero processo di autorizzazione dei lavori di programmazione o si tratta solo del versamento dei fondi destinati a progetti singoli?
Non è risultato molto chiaro.
Mi sia consentita qualche osservazione.
In primo luogo ritengo che il diritto comunitario debba venire considerato come un complesso organico.
In caso di mancata o errata attuazione esso prevede il ricorso contro lo Stato membro in questione.
Si comporti così!
Non tenti di ottenere con espedienti come il mancato versamento di fondi quanto non raggiunge apertamente con un ricorso ed un regolare processo!
Non mi sembra pienamente corretto.
Lei afferma che gli Stati membri contravvengono alla legislazione e violano il diritto comunitario, ma allora li citi in giudizio!
Cercare di sospendere i pagamenti per tentare di imporre agli Stati membri il rispetto delle normative in modo indiretto perché non si osa farlo apertamente non mi sembra né corretto nel merito, né particolarmente coraggioso!
In secondo luogo, signora Commissario, i Fondi strutturali non vengono certo spesi per danneggiare la natura, ma per creare posti di lavoro e consentire il progresso delle regioni.
Non si può bloccare o interrompere la realizzazione del loro obiettivo originario - il sostegno alle aree svantaggiate - per perseguire un'altra finalità.
Non è inoltre tollerabile che un Commissario si trasformi in Commissario supremo, arrogandosi il diritto di dettare ai colleghi quello che possono o non possono fare.
Nessuno di noi vuole rinunciare al benché minimo intervento a favore della protezione dell'ambiente.
Tuttavia, signor Presidente, signora Commissario, non è accettabile che vengano penalizzate le regioni per le inadempienze degli Stati!
Si deve considerare anche questo!
Signor Presidente, dopo le parole dei colleghi che attestano la necessità della risoluzione, mi sia consentito spendere il mio intervento per denunciare due casi negativi, paradigmatici di quanto sta subendo il mio paese, la Galizia, ma che si verificano in modo analogo anche negli altri Stati europei.
A Pontevedra, in una zona pressoché urbana di un'area litoranea particolarmente privilegiata il grande polo chimico costituito dalle aziende pubbliche ENCE-ELNOSA, produttrici di pasta di cellulosa e di cloro, contamina l'aria e le acque grazie alla permissività delle autorità galiziane e spagnole e nel disprezzo delle costanti proteste della popolazione.
In un molo finanziato dal FESR a Vila Garcia de Arousa sono stati installati depositi di idrocarburi con una capacità di 80 mila metri cubi che mettono in grave pericolo le attività di pesca, che danno lavoro a circa 18 mila persone, a causa del rischio delle normali manipolazioni o di incidenti con le imbarcazioni di trasporto.
Signor Presidente, ritengo che oggi garantire un'attuazione integrale e corretta della politica ambientale comunitaria rappresenti forse la più grande sfida per gli Stati membri.
Purtroppo le istanze di detta politica non vengono rispettate e tenute in debito conto al momento di elaborare e approvare i programmi e i progetti degli Stati membri.
Il problema è ancora più serio perché, oltre alle violazioni delle normative in campo ambientale nell'ambito delle opere e dei programmi realizzati con autorizzazioni e fondi comunitari, vengono rilevate violazioni anche durante la realizzazione delle opere e dei programmi finanziati con fondi privati e nazionali.
Voglio richiamare la vostra attenzione sul contenuto del secondo paragrafo e dei punti 3 e 8 della risoluzione, che si soffermano sulla questione.
È inconcepibile che, negli Stati membri, l'applicazione e l'osservanza della legislazione comunitaria in materia ambientale non includano tutti i progetti, a prescindere dal fatto che essi ricevano fondi comunitari o di altra fonte.
Qualunque paese violi le normative ambientali deve quindi essere consapevole del fatto che la Commissione, depositaria del diritto comunitario primario e secondario, si assicurerà che la realizzazione delle opere non nuoccia all'ambiente.
Non si può andare avanti con questa palese violazione di importanti normative in campo ambientale.
Dobbiamo finalmente rivelare che cosa accade negli Stati membri perché una politica corretta presuppone trasparenza, coraggio e verità.
La verità è che l'attuazione delle direttive per la rete "Natura 2000" è carente sia nel mio paese che in altri Stati membri.
La baia di Maliakos e la zona umida del fiume Sperchios, ad esempio, sono state segnalate come zone tutelate per il programma rete "Natura 2000" , ma nel contempo si è anche proposto il collegamento delle rive della baia in violazione delle norme comunitarie, mentre invece si potrebbe trovare una soluzione alternativa.
Insisto nell'esortare la Commissione a garantire un'efficace applicazione e il rispetto della legislazione comunitaria in campo ambientale per tutti i progetti e, se necessario, a ricorrere alla Corte di giustizia - come segnalato da un onorevole collega - affinché sia inflessibile nell'infliggere sanzioni.
Signor Presidente, non posso non cominciare dicendo che, come si sa, la mia collega irlandese dall'altra parte dell'Emiciclo vive nella capitale Dublino e quindi l'individuazione dei siti non la preoccupa molto.
Apprezzo comunque la forza dello strumento nelle nostre mani e la capacità della Commissione di affrontare il problema dei Fondi strutturali con l'approccio del bastone e della carota per incoraggiare gli Stati più recalcitranti come l'Irlanda - forse nel modo più efficace possibile - a mettersi in regola in relazione ai siti di "Natura 2000" .
Nessuno Stato membro, ad esempio, ha rispettato tutte le condizioni della direttiva sugli habitat, per non parlare del rispetto del calendario giuridicamente vincolante.
Per quanto riguarda tale direttiva, al momento la Commissione ha avviato una procedura contro ben 12 Stati membri, i quali sono stati deferiti alla Corte di giustizia.
La situazione con la direttiva sugli uccelli selvatici è leggermente migliore, visto che 13 paesi rischiano un procedimento a causa della mancata attuazione della direttiva a 20 anni dalla sua approvazione.
Pare che vi siano sei paesi - Irlanda, Regno Unito, alcuni Länder tedeschi, Francia, Svezia e Belgio - che rischiano il differimento o la bocciatura delle proposte relative all'uso dei Fondi strutturali.
Già lo scorso dicembre avevo sollevato la questione nel senato del mio paese, citando le varie direttive - principalmente in campo ambientale - che dobbiamo ancora recepire entro i termini previsti o persino dopo anni dalla scadenza dei termini per il recepimento.
La questione costituzionale viene spesso addotta come giustificazione in Irlanda.
La nostra costituzione scritta, che tutela i diritti di proprietà, ha posto serie difficoltà al governo in merito a molte questioni legate all'individuazione dei siti.
Se il principio della proporzionalità venisse rispettato, le proposte per l'utilizzo dei Fondi strutturali a tale scopo aiuterebbe molti paesi, compresa l'Irlanda, a comprendere meglio le proprie esigenze.
In tal senso ho proposto due emendamenti ai punti 2 e 3, per integrarne la formulazione: "per assicurare che i programmi finanziati dall'UE non causino danni 'non autorizzati'o la distruzione di effettivi o potenziali siti protetti" .
Mi auguro che i due emendamenti verranno accolti.
Signor Presidente, signora Commissario, in molte regioni l'attuazione della direttiva sugli habitat, la flora e la fauna è fonte di grande confusione e incontra gravissime difficoltà.
La sua attuazione ha subito nove anni di ritardo anche a causa della formulazione poco chiara dei criteri di applicazione.
Prima di classificare i siti la mia regione ha avviato un processo di consultazione da cui sono emersi in particolare i seguenti problemi: le piccole e medie aziende agricole vedono nella direttiva una limitazione allo sfruttamento e alla coltivazione di campi e pascoli, con la conseguenza indiretta di una svalutazione del valore degli appezzamenti.
Per i comuni la direttiva nella sua forma attuale rappresenta un ostacolo alla realizzazione di importanti interventi infrastrutturali.
La Commissione cerca ora di mettere gli Stati membri con le spalle al muro minacciando di non versare sovvenzioni strutturali in caso di mancata attuazione della direttiva. Il metodo non è certamente opportuno perché il blocco dei pagamenti dei fondi strutturali in caso di inadempienza rischia di compromettere anche progetti già in corso e di fermare e compromettere lo sviluppo economico globale di una regione.
Sicuramente l'intento della Commissione non è questo.
È raccomandabile rielaborare la direttiva 9243 per renderla più precisa e più chiara.
I cittadini hanno il diritto di sapere quali potranno esserne gli effetti.
Già prima della classificazione di un sito il proprietario deve conoscere gli obiettivi di salvaguardia e gli interventi necessari al loro raggiungimento.
Chiedo pertanto che si approvi l'emendamento da me presentato insieme al collega Schnellhardt.
Onorevoli deputati, vorrei formulare alcuni commenti conclusivi.
Qui non stiamo parlando dell'attuazione della direttiva sugli habitat - una direttiva fatta di risultati e non di propositi - ma del rispetto degli obblighi ai sensi del regolamento dei Fondi strutturali.
Senza gli elenchi non possiamo garantire la salvaguardia di importanti habitat naturali nel corso di opere finanziate dai Fondi strutturali.
Ad esempio, se in uno dei paesi citati oggi sono in corso 40 progetti che potrebbero incidere negativamente sui siti da tutelare, come possiamo agire senza gli elenchi?
La Commissione ha l'obbligo di garantire la salvaguardia di tali siti.
Rispondendo ora a chi mi ha chiesto se ciò significa non approvare i programmi operativi, posso dire che dobbiamo essere ragionevoli e che non vogliamo ritardare il processo di approvazione dei programmi operativi nel quadro dei Fondi strutturali.
Tali programmi, però, devono comprendere il fermo impegno, da parte degli Stati membri, di inviarci gli elenchi entro un termine stabilito da un preciso calendario.
In caso contrario, avvieremo senza indugio la procedura di sospensione dei pagamenti.
Questa è la decisione che abbiamo preso oggi.
Voglio essere molto chiara con la onorevole Isler Beguin: ciò significa che resta valido quanto scritto nella lettera congiunta dei Commissari, signore Bjerregaard e Wulf-Mathies.
Dobbiamo comprendere che questa è per noi un'opportunità di rispettare gli obblighi assunti con il regolamento dei Fondi strutturali e che rappresenta un importante strumento.
Ci auguriamo che non sarà mai necessario ricorrere a tale meccanismo perché gli Stati membri ci forniranno gli elenchi.
Questo è quanto dobbiamo sperare di avere; forse dovremmo anche pregare che ciò accada.
Ai sensi dell'articolo 40, paragrafo 5, è stata ricevuta una proposta di risoluzione.
La discussione è chiusa.
La votazione si svolgerà domani, alle 12.00.
(La seduta termina alle 00.09)
Onorevole Maes, la Presidenza e la Conferenza dei Presidenti saranno immediatamente investite della questione da lei sollevata.2
50º anniversario della Convenzione di Ginevra - Diritti umani
L'ordine del giorno reca la dichiarazione del Consiglio sul 50º anniversario della Convenzione di Ginevra - Diritti umani.
Signor Presidente, onorevoli deputati, pochi mesi fa abbiamo celebrato il cinquantesimo anniversario della Convenzione di Ginevra relativa alla protezione delle vittime di conflitti armati.
Cinquant'anni fa, sessantatré Paesi hanno sottoscritto le quattro convenzioni e i due protocolli che costituiscono ancora oggi uno dei fondamenti dei diritti umani nell'ambito del diritto internazionale.
Vale la pena ricordare che tali norme internazionali sono state codificate nel periodo immediatamente successivo alla seconda guerra mondiale e riflettono la grande preoccupazione che all'epoca contrassegnava la coscienza internazionale, ancora sconvolta dagli effetti devastanti del conflitto.
Gli avvenimenti del periodo successivo hanno confermato la necessità di rafforzare i diritti di coloro che si trovano in zone di guerra, siano essi civili oppure militari non direttamente coinvolti nel conflitto.
La condotta delle parti belligeranti deve ormai rispondere ad una nuova etica, in linea con il rafforzamento della dignità della vita umana, la quale ha, gradualmente e in diversi campi, ricevuto consacrazione nel diritto internazionale convenzionale.
Tuttavia, la realtà dei fatti prova che il carattere vincolante e le modalità di attuazione delle convenzioni sono ancora lungi dal corrispondere alle esigenze delle situazioni che si intendono proteggere.
Continuiamo ad assistere ad azioni di guerra che si contraddistinguono per la barbarie, per la totale negazione dei diritti dei cittadini, civili e militari non coinvolti nel conflitto, e per una condotta, da parte di molti Stati e fazioni belligeranti, irrispettosa di qualsiasi principio e dettata unicamente da logiche del tipo "il fine giustifica i mezzi" .
Non di rado le popolazioni civili costituiscono il bersaglio preferito dell'azione militare, sia attraverso azioni terroristiche sia come strumento di pressione politica.
Il carattere atipico di alcuni conflitti, in particolare quelli in cui si configura lo stato di guerra civile, viene preso a pretesto per giustificare i reati più gravi, commessi il più delle volte al riparo dell'assenza d'informazione verso l'esterno e inseriti in una politica di terra bruciata che consiste nel ricercare la vittoria ad ogni costo, incluso il genocidio.
In tale contesto, particolarmente gravi e sconvolgenti sono le azioni rivolte contro i gruppi sociali più vulnerabili: a causa della propria natura di persone indifese, i bambini e gli anziani sono esposti ad ogni genere di trattamenti disumani e appaiono oggi come le vittime principali di un certo tipo di conflitto. Talvolta, si ha perfino l'impressione che le azioni contro tali gruppi siano perpetuate a titolo di esempio.
Le organizzazioni umanitarie appaiono spesso impotenti di fronte a comportamenti intollerabili del tipo di quelli descritti, messi in atto da cinici belligeranti che cercano di guadagnare tempo per consolidare le proprie vittorie o per promuovere azioni di rappresaglia a danno di popolazioni indifese.
Occorre impegnarsi a rafforzare la capacità di agire liberamente da parte di tali organizzazioni umanitarie e la protezione di chi opera a fini umanitari.
A tale proposito, vorrei richiamare la vostra attenzione sulle relazioni del comitato internazionale della Croce Rossa in cui si sottolinea la necessità di perfezionare il quadro di applicazione delle Convenzioni di Ginevra.
Senza i mass-media e il ruolo che i mezzi di comunicazione di massa svolgono oggigiorno nella divulgazione dei conflitti - e la conseguente mobilitazione della comunità internazionale di fronte alle azioni terribili che contraddistinguono alcuni di essi - la situazione in molte zone di guerra sarebbe ancora più grave e maggiore il grado d'impunità.
Signor Presidente, l'Unione europea, che con orgoglio sostiene e professa un insieme di valori all'avanguardia nell'ambito della comunità internazionale, ribadisce la fondamentale importanza del rispetto delle Convenzioni di Ginevra.
Nell'ambito delle proprie relazioni esterne, l'Unione promuove costantemente tali valori, fondando su di essi la propria azione politica.
Occorre dunque rimanere vigili nei confronti di ogni azione contraria ai principi che ci uniscono nel campo dei diritti umani, allo stesso modo in cui l'Unione, nel quadro della politica estera e di sicurezza comune, non tralascia di denunciare qualsiasi violazione si verifichi.
In tali evenienze, l'Unione europea utilizza gli strumenti di cui dispone al fine di svolgere un'azione di pressione che sia efficace nel tempo.
Consapevoli di come, molto spesso, non si siano ottenuti gli effetti desiderati, è nostra ferma intenzione agire per il futuro con rinnovata determinazione.
Signor Presidente, nonostante la gravità e la frequenza con cui ricorrono le violazioni dei diritti umani che le Convenzioni di Ginevra ed i relativi protocolli intendono proteggere, sono del parere che il nuovo millennio porti con sé alcuni motivi di speranza.
Tale speranza nasce essenzialmente dalla progressiva affermazione a livello internazionale di un insieme di valori universali, per cui precedenti criteri, quali le differenze culturali o altre specificità nazionali, divengono obsoleti.
Sebbene lentamente, tale insieme di valori universali si va diffondendo e consolidando all'interno delle coscienze collettive delle nostre società, grazie anche alla globalizzazione dell'informazione.
È indispensabile che tali valori siano interiorizzati dai cittadini europei, ovvero che si crei un meccanismo automatico di reazione di fronte alle violazioni dei diritti umani e delle libertà fondamentali, che devono ormai essere riconosciuti come patrimonio comune.
La recente istituzione di tribunali penali internazionali quali quello per la ex Jugoslavia e quello per il Ruanda rappresenta un importante passo avanti al fine di scoraggiare quanti si rendano responsabili di azioni contrarie ai valori espressi dalle Convenzioni di Ginevra.
È necessario che gli ispiratori di tali gravi violazioni si rendano conto che nel mondo odierno l'impunità non è più la regola.
Operando affinché tale messaggio si diffonda, contribuiamo quindi al rafforzamento dei diritti umani e, in particolare, della credibilità e effettività dei principi indicati nelle Convenzioni di Ginevra e relativi protocolli.
Desidero innanzitutto congratularmi con il Presidente per motivi di ordine nazionale.
A nome del gruppo socialista vorrei intervenire nella discussione che fa seguito alla dichiarazione del Consiglio, per noi positiva, riguardo alla Convenzione di Ginevra.
In particolare colgo l'occasione per motivare la proposta di risoluzione che il mio gruppo ha presentato sullo stesso tema all'ultima seduta del Parlamento del 1999, risoluzione che in seguito non è stata discussa per ragioni che sarebbe fuori luogo affrontare adesso.
Riteniamo davvero importante poter esprimere in Aula il nostro parere sulle norme che hanno arricchito il patrimonio giuridico dell'umanità, e anzi pensiamo che si debba approfittare di tutte le occasioni per ricordare e rafforzare la validità di tali strumenti per la protezione che forniscono e i diritti che garantiscono.
Un altro argomento a favore dell'approvazione di una proposta di risoluzione come quella da noi presentata si fonda sul fatto che molte delle iniziative attuate dalle Istituzioni europee sono dirette ad una ricerca di equilibrio e di equità, concetti assai poco compatibili con situazioni di conflitto armato.
Le principali vittime dei conflitti - i bambini, le donne, la popolazione in generale - sono quelle più esposte alla minaccia e alla sofferenza, ed è assolutamente necessario includere la loro protezione tra gli obiettivi prioritari della nostra azione.
Quanto più ci impegneremo contro le violazioni del diritto umanitario internazionale, quanto più ricorderemo agli altri Stati - approfittando di tutte le occasioni offerte dalle nostre relazioni esterne - la necessità di ratificare e rispettare la Convenzione di Ginevra, tanto più forte sarà la nostra azione per tutelare le fasce più deboli.
Quanta più sofferenza riusciremo a evitare, tanto minore sarà in seguito la necessità di interventi per riparare ai disastri provocati dalle guerre.
Che cos'altro si può fare per assicurare un maggior rispetto del diritto umanitario internazionale e limitare così la sofferenza delle vittime?
Si può, per esempio, diffondere la conoscenza delle sue norme, soprattutto presso la società, la gioventù, le organizzazioni di massa e anche presso le forze armate e le forze di sicurezza.
Ma, ancora più importante, è riuscire, attraverso l'educazione, ad accrescere nella cittadinanza l'amore per la pace.
L'Unione europea dev'essere, in questo senso, un agente di pace di prim'ordine, ma deve anche patrocinare in modo significativo lo sforzo realizzato dalle organizzazioni a cui la comunità internazionale ha affidato la responsabilità della protezione delle vittime dei conflitti e la difesa dei loro diritti.
Tra queste organizzazioni merita di essere citato il Comitato internazionale della Croce Rossa; tutte le Istituzioni dell'Unione europea devono appoggiare in maniera decisa il lavoro del CICR perché la sua funzione è davvero indispensabile.
Infine, non ritengo accettabile l'affermazione fatta qualche mese fa dalla Commissione, che sosteneva di non disporre della competenza né delle risorse necessarie per azioni destinate a promuovere il diritto umanitario internazionale. In quell'occasione la Commissione ha adottato un'impostazione fondamentalmente burocratica, dimostrando una sensibilità molto diversa da quella manifestata invece dal Consiglio nella sua risposta ad un altro mio quesito sullo stesso tema, e diversa anche dalla sensibilità che oggi il Consiglio dimostra con il suo intervento.

Per quanto riguarda questa materia, le Istituzioni dell'Unione europea - e naturalmente anche la Commissione - hanno una responsabilità di portata generale, in quanto si tratta di diffondere ed appoggiare valori essenziali che, del resto, sono gli stessi che ispirano il nostro progetto europeo.
Pertanto, signor Presidente, onorevoli colleghi, vi chiedo di sostenere la proposta di risoluzione che è stata presentata e che riunisce gli elementi essenziali della proposta presentata dal gruppo socialista alla fine dell'anno scorso.
Signor Presidente, il 12 agosto 1949 è un giorno che gli antichi romani avrebbero segnato con una pietra rossa, avendo esso rappresentato un enorme passo avanti per l'umanità.
Eppure, nei cinquant'anni successivi, sebbene la metà del nostro continente abbia vissuto in pace, hanno perso la vita in conflitti armati più persone di quante ne siano morte nella seconda guerra mondiale.
Non siamo riusciti a diffondere le lezioni e i valori acquisiti durante quel conflitto.
Troppo spesso i nostri stessi Stati membri hanno preso parte a conflitti, con la produzione e la vendita di armi, con la produzione e la distribuzione di mine antiuomo oppure cedendo alla tentazione - per usare le parole di un grande statista vittoriano del mio paese - di preferire che le loro guerre si combattessero ad una certa distanza e ovunque possibile nel nome di Dio.
Non siamo riusciti a diffondere una cultura contraria alla glorificazione della guerra nelle nostre comunità.
Non siamo riusciti a diffondere una cultura che si opponga ai problemi e ai flagelli del razzismo e della xenofobia.
Tuttavia, grazie alle comunicazioni globali, ci vengono costantemente ricordati attraverso gli schermi televisivi i terribili effetti della disumanità dell'uomo contro l'uomo, e naturalmente contro la donna e i bambini.
Abbiamo visto di recente nell'ex Jugoslavia ed ora in Cecenia le atrocità del conflitto armato, e vediamo anche i tentativi dei governi di soffocare i commenti dei mezzi di informazione indipendenti su tali conflitti, nonché l'evoluzione verso un governo totalitario.
Se l'Unione europea intende diventare una comunità di valori, se vogliamo svolgere un ruolo reale nel nuovo governo globale, allora dobbiamo promuovere i valori della Convenzione di Ginevra non solo tra i nostri soldati e le nostre forze di sicurezza, ma anche tra gli individui della società civile.
Dobbiamo insistere sull'istituzione di un Tribunale penale internazionale permanente e incoraggiare i nostri Stati membri a firmare e ratificare la relativa Convenzione.
Dobbiamo adoperarci al massimo nella lotta contro il razzismo e la xenofobia.
I liberali democratici in seno al Parlamento sono fieri che tre autori delle relazioni odierne, la onorevole Malmström, l'onorevole Haarder e la baronessa Ludford, si siano cimentati con tali questioni e abbiano oggi presentato all'Assemblea le loro relazioni.
Viviamo nella speranza che il XX secolo, che l'Europa ha intriso di sangue, possa cedere il posto a un XXI secolo in cui le facoltà, il genio e l'entusiasmo del genere umano possano dedicarsi alla costruzione di un mondo più giusto, pacifico e sostenibile.
Signor Presidente, mi associo al pensiero espresso dall'onorevole collega nel suo intervento precedente.
Ieri abbiamo parlato della Carta dei diritti fondamentali, oggi dei diritti umani.
Ieri, durante l'ottimo intervento di un onorevole collega, ci è stato ricordato che abbiamo l'imperativa responsabilità morale di difendere e sviluppare la democrazia ed il rispetto dei diritti umani.
Il contenuto reale di questo imperativo morale ed il nostro impegno concreto rappresentano i veri parametri di misura che evidenziano i nostri sforzi nella lotta alla violenza di tutti i giorni, alle guerre ed ai conflitti armati, tutti fenomeni che, negli ultimi anni, hanno assunto caratteri radicalmente diversi.
Il diritto umanitario rappresenta lo strumento che ci permette di dimostrare la concretezza di questo imperativo morale, che si basa non su una retorica astratta bensì su fatti ed interventi reali.
Oggi abbiamo sentito del caso del kosovaro Albin Kurt.
La Convenzione di Ginevra rappresenta la pietra miliare in merito a questo livello minimo.
Dobbiamo inoltre impegnarci a garantire la ratifica del Protocollo di Ottawa e della Carta del tribunale internazionale in materia di messa al bando delle mine antiuomo.
Signor Presidente, l'ambasciatore russo a Parigi, rispondendo a una domanda durante un'intervista radiofonica il 20 gennaio scorso, dichiarava: "Quello che stiamo facendo in Cecenia è una lotta antiterroristica e anche l'Europa e il mondo intero ci ringrazieranno più tardi, quando capiranno".
Personalmente non credo che il Parlamento europeo debba ringraziare la Russia.
Credo anzi che sia necessario che da questo Parlamento nasca un atto di condanna forte, più forte e più chiaro di quello che è venuto fino ad adesso e che coinvolga non solamente le Istituzioni comunitarie ma anche i singoli governi.
Qualche giorno fa, ho visto con tristezza e rammarico un personaggio molto stimato nel mondo, Tony Blair, andare in visita ufficiale a Mosca e, dopo una debole e poco convinta protesta per i fatti di Cecenia, dare un grande abbraccio e un grande incoraggiamento a Putin.
Nel momento in cui noi celebriamo il cinquantenario di un grande avvenimento di diritto internazionale umanitario qual è la Convenzione di Ginevra, non possiamo chiudere gli occhi di fronte al fatto che, a poca distanza dall'Europa, tutti i punti della Convenzione di Ginevra vengono sostanzialmente e praticamente violati, malgrado la tesi russa secondo cui lì non c'è uno stato di guerra bensì un'emergenza interna.
Signor Presidente, pochi giorni fa una delegazione del Consiglio europeo, ritornando dalla Cecenia, ha dichiarato cose terribili.
Se vogliamo veramente che la nostra azione abbia un qualche effetto, dobbiamo far sì che anche una delegazione del Parlamento europeo vada in Cecenia e che i governi si impegnino a rispettare il paragrafo 6 della risoluzione che forse tra poco voteremo e con cui il Parlamento chiede al Consiglio di fare in modo che la collaborazione con i paesi terzi sia condizionata dai rapporti sui diritti umani.
A tutti i paesi europei dobbiamo chiedere un minimo di coerenza, sempreché di fronte al mondo vogliamo fare una seria battaglia per i diritti umani.
Parlando oggi del cinquantesimo anniversario della Convenzione di Ginevra per la difesa dei diritti dell'uomo in tempo di guerra e dopo un conflitto, mi spiace essere costretto ad ammettere che la Convenzione è stata disattesa persino nel continente europeo.
Quanto avvenuto negli ultimi anni nei Balcani, dove "contro ogni buon senso e senza pudore" - come diceva un grande poeta greco - si è cercato di rimediare al male causando molte altre ingiustizie, ha trasformato la Convenzione in un semplice testo letterario ben scritto, ma privo di riscontri.
Di recente abbiamo assistito ad una drammatica catastrofe umanitaria causata da un intervento presuntamente umanitario.
Siamo stati testimoni di un'enorme ondata di profughi e abbiamo visto i bombardamenti su ospedali e ambasciate e civili trasformati in bersagli di guerra. Per molti anni ancora la penisola balcanica sconterà il fio e subirà le dolorose conseguenze della catastrofe ecologica causata dai bombardamenti.
Per quanto riguarda il secondo capitolo della Convenzione e, in particolare, gli articoli 13 e 14 sulla tutela di feriti, malati, anziani, donne incinte e bambini dalle conseguenze della guerra, vale la pena soffermarsi sul caso del Kosovo e su quanto denunciato nella relazione dell'ONU in proposito.

Quasi il 50 percento dei neonati prematuri muore; i bambini nati vivi sono meno sviluppati del normale a causa della malnutrizione; gli aborti spontanei hanno toccato i massimi livelli e molte donne muoiono a causa della mancanza di cure mediche di base negli ospedali rimasti privi di elettricità, riscaldamento e acqua.
Il modo migliore per celebrare il cinquantenario della Convenzione di Ginevra è rafforzare il carattere democratico e politico dell'Unione al fine di svolgere un ruolo più determinante sulla scena mondiale, contribuendo a risolvere qualsiasi controversia per mezzo della pace, della difesa dei diritti dell'uomo e, in particolare, del rispetto di quanti si appellano alla straordinaria Convenzione di Ginevra.
Signor Presidente, il simbolo del movimento della Croce Rossa/Mezzaluna Rossa porta speranza sui campi di battaglia di tutto il mondo.
Forse mi si può concedere un motivo speciale per festeggiare queste Convenzioni, in quanto un membro della mia famiglia ha fondato il movimento della Croce Rossa britannica.
L'articolo 1, lettera b), della Convenzione pertinente vieta il sequestro di ostaggi.
L'articolo 23 della Dichiarazione universale islamica dei diritti dell'uomo afferma che nessun individuo dev'essere costretto a lasciare il proprio paese di residenza o esserne deportato arbitrariamente.
Milioni di persone soffrono in tutto il mondo.
Gli oratori di oggi, dall'onorevole Watson in poi, hanno già evidenziato questi punti.
Ma proviamo solo a pensare ad alcune persone per comprendere l'orrore e la sofferenza.
Ricordiamo che il 20 agosto 1990 l'Iraq ha invaso il Kuwait con un atto unilaterale di aggressione condannato a livello universale.
Nove anni dopo, oltre 600 prigionieri di guerra non sono ancora stati rilasciati né l'Iraq ha fornito informazioni su di loro.
L'Iraq è un nemico formidabile.
L'UNSCOM ha distrutto 38.000 munizioni per armi chimiche, 690 tonnellate di sostanze per armi chimiche, 3.000 tonnellate di agenti chimici precursori, 48 missili Scud e una fabbrica di armi chimiche in grado di produrre fino a 50.000 litri di sostanze tra cui le tossine che causano l'antrace e il botulismo.
La sua forza e la sua potenza per scopi funesti è eguagliata solo dalla sua determinazione a non trovare i prigionieri dispersi.
Dopo nove anni, ha fornito informazioni sufficienti a chiudere solo tre pratiche.
Oggi pomeriggio, durante la discussione sull'Iraq, non dimenticate i prigionieri di guerra kuwaitiani scomparsi.
Non abolite le sanzioni economiche finché la loro sorte rimane incerta.
Signor Presidente, onorevoli colleghi, onorevoli rappresentanti della Commissione, signor Presidente in carica del Consiglio, esprimo tutto il mio plauso per la presenza in Aula del Consiglio durante questa discussione.
Sottoscrivo in pieno le parole incoraggianti appena pronunciate dal Presidente del Consiglio.
Forse egli non sa che questa non è l'unica volta che il Parlamento affronta il tema dei diritti umani e del diritto internazionale; tengo quindi a ricordare che ogni giovedì pomeriggio nel Parlamento si svolge una discussione su questioni di attualità, alla quale, purtroppo, il Consiglio spesso non partecipa - cosa che deploro profondamente.

Desidero profittare della circostanza odierna per sottoporre nuovamente alla sua attenzione, signor Presidente in carica del Consiglio, la sorte dei prigionieri kosovari rinchiusi nelle carceri serbe.
Dalla nostra elezione nel luglio scorso, per ben tre volte il Parlamento ha posto questo problema all'attenzione della pubblica opinione e ha chiesto al Consiglio di intervenire.
La situazione nel Kosovo sta peggiorando in misure notevole anche a causa della preoccupazione che regna tra gli albanesi sulla sorte dei loro concittadini detenuti nelle prigioni serbe.
In Serbia la follia sta aumentando.
Non più tardi di lunedì scorso il capo degli studenti albanesi, Albin Kurti, è stato condannato a quindici anni di carcere solo perché dopo i bombardamenti aveva organizzato corsi di pronto soccorso: come se questo significasse aiutare l'UCK!
È pura follia!
La gente continua ad essere molto preoccupata per la situazione di coloro che sono finiti in prigione.
Nelle prigioni si tortura, come dimostrano rapporti in proposito.
Intanto, aumenta anche la repressione del regime di Milosevic contro l'opposizione serba.
Signor Presidente in carica del Consiglio, posso invitarla ancora una volta a leggere le risoluzioni approvate dal Parlamento per ben tre volte, e posso chiederle cosa intende fare al riguardo?
Signor Presidente, onorevoli colleghi, i diritti umani sono diritti individuali che in virtù del loro carattere universale ed inalienabile sono stati inseriti nelle costituzioni nazionali e negli accordi di diritto internazionale.
Essi riguardano diritti in materia di libertà personale e politica nonché diritti fondamentali di natura sociale ed economica.
Il principio dei diritti umani è uno dei più elevati tra quelli elaborati dall'umanità, sorto dall'esperienza dei campi di concentramento e dei gulag del secolo scorso.
Essi sanciscono quanto attiene all'uomo nella sua essenza, rendendolo consapevole della sua dignità, unicità, libertà ed uguaglianza nei confronti di tutti gli altri esseri umani.
La loro diffusione dimostra la grande forza che emana da questa immagine dell'umanità, per cui la tutela della dignità umana rappresenta il centro di ogni politica in materia di diritti dell'uomo.
Cinquant'anni dopo la Dichiarazione universale dei diritti dell'uomo desiderio e realtà continuano ad essere molto lontani.
È vero che il numero di cittadini di sistemi democratici non è mai stato così alto e che la sensibilità per i diritti dell'uomo è cresciuta, ma nel complesso a livello mondiale il rispetto e l'applicazione di tali diritti è del tutto insufficiente.
Il rispetto dei diritti umani riveste particolare importanza non soltanto per ragioni morali, ma soprattutto politiche.
Prigionieri politici, violazioni dei più elementari diritti delle donne, bambini soldato, un numero eccessivo di poveri che vivono al di sotto della soglia minima di esistenza, sfruttamento economico, devastazione dell'ambiente con conseguente distruzione della base di sussistenza per molta gente, massacri di civili nel corso di conflitti armati sono soltanto esempi.
Si instaura un circolo vizioso.
Senza il rispetto dei diritti dell'uomo e le garanzie dello Stato di diritto e costituzionale non è possibile alcuno sviluppo economico duraturo.
Dove i diritti dell'uomo non vengono rispettati non è a rischio soltanto la pace, ma anche la crescita economica e sociale e viceversa quando la spirale dello sviluppo comincia a scendere peggiora anche la situazione dei diritti dell'uomo.
La garanzia di tali diritti è essenziale per la prevenzione di conflitti e il consolidamento della pace.
Chi oggi viola tali diritti pone le premesse per le crisi di domani.
I governi che si attengono alle regole della democrazia garantiscono in misura maggiore il benessere della popolazione.
Risulta pertanto prioritaria la promozione della democrazia e dei principi ad essa connessi della tolleranza e del pluralismo, non avulsi da valori, ma nell'ottica dei diritti dell'uomo.
In tal senso non fa alcuna differenza che la gente venga ammazzata in nome della razza o della classe, né vi sarà mai un motivo politico valido, di destra come di sinistra, per giustificare l'oppressione dei popoli.
In un mondo globalizzato i diritti dell'uomo non rappresentano più un affare interno. Pertanto occorre rafforzare il riconoscimento generale del carattere globale che rivestono.
Essi sono indivisibili.
L'universalità di tali diritti fa sì che la loro applicazione sia stata assunta quale indicatore del grado di progresso, di civiltà e di cultura sulla scena politica e sociale.
L'Unione europea, in quanto attore globale, deve salvaguardare il più possibile tali diritti sia al suo interno che all'esterno, perseguendo una politica decisa in materia di diritti umani ed operando come una comunità di valori.
Nel settore della politica estera e di sicurezza comune ed in quello della politica dello sviluppo essa deve operare con strategie di prevenzione nonché sanzioni, quali per esempio la sospensione degli aiuti.
In tal modo una politica globale in materia di diritti dell'uomo diventa in misura crescente un compito centrale nell'ambito della politica estera.
Tuttavia una politica più responsabile in materia deve iniziare all'interno.
I governi democratici, che si fondano sui diritti umani e con le loro costituzioni intendono tutelare ed applicare i diritti fondamentali, devono dimostrare nel confronto politico la capacità di contrastare estremismi di destra e di sinistra, al fine di evitare qualsiasi genere di violazione dei diritti dei cittadini. Al riguardo ritengo che sia nostro compito chiarire a tutte le parti che secondo noi tali diritti non possono essere invocati per giustificare più o meno un determinato sistema politico, ma che sono in gioco i diritti individuali e la dignità dei popoli, per cui diventa inaccettabile qualsiasi ragione politica che miri a violare in qualche modo o in qualche punto tali diritti.
Pertanto da tale consenso di base si deve far nascere una coalizione di tutti i democratici contro ogni forma di estremismo, non solo di destra, ma anche di sinistra.
Signor Presidente, signor Presidente in carica del Consiglio, accolgo con favore la dichiarazione resa dal Consiglio in mattinata e sebbene condivida i sentimenti espressi dal Presidente, penso che dovremmo porci la domanda: che cosa stanno facendo l'Unione europea e i suoi Stati membri per esprimere concretamente questi lodevoli principi?
Sono d'accordo con l'onorevole Martínez, che ha posto in rilievo l'importanza di offrire una protezione e un sostegno adeguati alle vittime.
Tuttavia, dobbiamo anche prendere provvedimenti atti ad assicurare che ci siano meno vittime in futuro.
Un modo sicuro di ottenere questo risultato è trasmettere a coloro che si sono resi colpevoli di crimini contro l'umanità il chiaro messaggio che saranno assicurati alla giustizia per le loro azioni efferate.
I tribunali in cui sono attualmente processati i responsabili delle atrocità compiute nei Balcani trasmettono un chiaro messaggio.
Inoltre, sebbene si sia concluso in una specie di fiasco, il caso Pinochet nel Regno Unito ha presentato un aspetto positivo.
La sentenza innovatrice della Camera dei Lord illustra un modo in cui i paesi interessati possono dimostrare a coloro che commettono crimini contro l'umanità che non ci saranno posti in cui nascondersi.
Per quanto favorevoli possano essere alcuni di questi sviluppi, è necessario fare di più.
Bisogna andare oltre e l'istituzione del Tribunale penale internazionale rappresenta un progresso significativo nel campo dei diritti umani.
Tuttavia, sarà poco più di una dichiarazione di luoghi comuni e vuota retorica se il suo Statuto non entrerà in vigore.
A tal fine è necessaria la ratifica da parte di sessanta Stati membri e dei sette che lo hanno ratificato mi spiace dover dire che soltanto uno è membro dell'Unione europea, cioè l'Italia.
Questa mattina vorrei dire al Consiglio e alla Presidenza: se intendete garantire che coloro che compiono violazioni del diritto umanitario siano assicurati alla giustizia, se volete trasmettere un messaggio chiaro ed evitare altre vittime in futuro, dovreste avvalervi del vostro mandato per lanciare una campagna almeno tra gli Stati membri dell'Unione europea affinché ratifichino lo Statuto di Roma.
Da parte vostra, dovreste usare tutta la vostra influenza altrove nel mondo per conseguire il magico risultato di sessanta e fare in modo che lo Statuto del Tribunale penale internazionale entri in vigore.
- (DA) Signor Presidente, mi associo in tutto e per tutto alla dichiarazione del Consiglio che afferma che le Convenzioni di Ginevra hanno costituito una tappa molto importante nell'evoluzione dei diritti umani.
Sono anche d'accordo che le convenzioni sono necessarie oggi quanto lo erano 50 anni fa.
Mi permetta di cogliere questa opportunità per esprimere il mio pieno apprezzamento per il grande lavoro umanitario svolto dalla Croce Rossa Internazionale e da altre organizzazioni umanitarie, al fine sia di divulgare la conoscenza dei principi umanitari sanciti nelle Convenzioni di Ginevra, sia di aiutare le vittime delle guerre in tutto il mondo.
A mio parere oggi due problemi principali sono connessi alle Convenzioni di Ginevra.
In primo luogo, c'è un abisso tra i principi e il loro rispetto e, in secondo luogo, ci sono situazioni fondamentali che non sono coperte dalle convenzioni.
Mi permetta di illustrare il crescente divario tra i principi contenuti nelle convenzioni ed il loro effettivo rispetto ricordando che nel corso dei conflitti degli ultimi dieci anni, sono stati uccisi dieci volte più civili che militari.
La proporzione è pressoché rovesciata rispetto alla situazione durante la prima guerra mondiale.
Il divario crescente tra i principi e il loro rispetto è dovuto, a mio avviso, al fatto che la natura delle guerre è cambiata negli ultimi 50 anni.
Sempre più guerre vengono combattute in condizioni di anarchia, ove non vi sono strutture stabili e le zone colpite dai conflitti non sono controllate da alcun governo.
Il mondo ha anche assistito ad un numero sempre maggiore di guerre nelle quali le armi sono state deliberatamente dirette contro i civili con l'obiettivo di sterminare certi gruppi sociali.
In tali situazioni l'aiuto umanitario alle vittime non è naturalmente gradito e ciò pone il mondo di fronte ad un orribile dilemma.
Il secondo problema è che le Convenzioni di Ginevra non si occupano in misura sufficiente dell'attività di chi presta aiuti umanitari.
Anche se dette Convenzioni contengono disposizioni relative al diritto di fornire aiuti umanitari in situazioni di crisi, vi si precisa anche che tale diritto richiede il consenso del governo del paese in questione.
Questo vale in particolare in caso di conflitti interni.
Il principio del diritto di libero accesso dell'aiuto umanitario oppure del diritto della società internazionale di aiutare e proteggere chi è in pericolo, se uno Stato non è in grado di farlo - oppure non è disposto a farlo - personalmente, non viene quindi applicato universalmente.
Si tratta di una grave violazione del principio umanitario e, in molti casi, di un errore fatale, responsabile di molte vittime di guerra.
Proprio la questione del diritto di libero e normale accesso delle organizzazioni umanitarie è stato il tema fondamentale della mia visita in Cecenia all'inizio di febbraio.
A mio parere è oggi molto importante capire in che misura le circostanze richiedano una revisione delle convenzioni di Ginevra e in quale modo.
Credo esistano due opzioni, che non si escludono a vicenda.
La prima è la modifica delle convenzioni affinché possano affrontare meglio le attuali crisi molto complesse, per esempio stabilendo il diritto di fornire aiuti umanitari a chi ne ha bisogno.
L'altra opzione è quella di garantire che i principi umanitari stabiliti nelle Convenzioni di Ginevra vengano effettivamente osservati, per esempio, migliorando i meccanismi atti farli rispettare.
La prima opzione, ovvero quella di sottoporre a revisione il contenuto delle convenzioni al fine di colmare tutte le lacune, è una possibilità complicata e rischiosa - complicata perché la condotta della guerra cambia continuamente carattere e rischiosa perché non si può escludere che l'apertura delle convenzioni a nuovi negoziati non conduca all'elaborazione di un nuovo accordo.
Mi sia però permesso affermare in modo chiaro che sostengo incondizionatamente la definizione del principio del diritto di libero accesso dell'aiuto umanitario in tutte le situazioni, nonché il rafforzamento del diritto, per chi ne abbia bisogno, di ricevere aiuti umanitari.
Per quanto riguarda la seconda opzione, ovvero quella di garantire un maggiore rispetto dei principi esistenti, ritengo che il procedimento legale contro i trasgressori sia una delle possibilità più efficaci che deve essere perseguita.
L'impegno da parte degli Stati a perseguire penalmente i criminali di guerra è stabilito nelle Convenzioni di Ginevra, ma ciò chiaramente non basta.
Mi associo quindi incondizionatamente alla richiesta di una rapida ratifica dello statuto dell'ICC, il Tribunale penale internazionale, come si è affermato anche durante il dibattito di oggi.
A nome della Commissione vorrei esprimere il mio appoggio allo svolgimento di un lavoro congiunto per la risoluzione di questo compito e per la sua traduzione in una realtà giuridica.
La ringrazio molto, Commissario Nielson.
Sono state ricevute, ai sensi dell'articolo 37, paragrafo 2, del Regolamento, quattro proposte di risoluzione.
La discussione è chiusa.
La votazione si svolgerà giovedì.
Diritti umani, razzismo, xenofobia e antisemitismo
Signor Presidente, sono trascorsi cinquant'anni dall'approvazione della Dichiarazione universale dei diritti dell'uomo.
Dopo gli orrori della seconda guerra mondiale era forte la speranza in un mondo migliore e un futuro più umano.
Purtroppo, queste speranze sono andate frustrate sotto molti aspetti.
Una parte cospicua della popolazione mondiale vive tuttora nell'oppressione, privata di molti dei suoi diritti fondamentali.
Ogni giorno si leggono notizie di gravissime violazioni di tali diritti in base al sesso, alla religione, all'origine etnica, alle opinioni politiche, all'orientamento sessuale, eccetera.
Le Comunità europee sono state create allo scopo di impedire il ripetersi delle nefandezze della seconda guerra mondiale.
Le CE sono divenute non soltanto un'unione economica, ma anche un'importante comunità di valori fondata proprio sul rispetto dei diritti umani.
Tanto l'operato svolto a livello interno quanto la politica estera riposano su queste basi.
Il Parlamento europeo ha sempre considerato la promozione di questi diritti come uno dei suoi principali compiti.
Questa missione è divenuta via via più importante nel corso degli anni: a nessuno può sfuggire l'impegno esistente anche in Aula.
In materia di diritti umani, l'Unione europea si è dotata di una politica per molti versi buona, anche se sfortunatamente troppo discontinua e incoerente.
L'Unione necessita pertanto urgentemente in questo ambito di una politica coordinata, coerente e caratterizzata da una strategia.
Un lodevole primo passo è stato rappresentato dalla relazione del Consiglio presentata nel mese di ottobre dello scorso anno.
Si è trattato di una relazione benaccetta, che il Parlamento attendeva ormai da anni e che speriamo divenga una prassi ricorrente; è una relazione importante, eppure caratterizzata da diverse lacune e quindi da integrare.
A mio avviso, una parte di queste lacune è connessa alla presenza di ostacoli strutturali e all'assenza proprio di una strategia comune dell'Unione in materia di diritti umani.
Occorre più coordinamento, non soltanto fra le Istituzioni dell'Unione, ma anche fra l'Unione e gli Stati membri.
I diritti umani debbono essere integrati con naturalezza nelle varie attività dell'Unione europea: dalla cooperazione allo sviluppo alla cooperazione in campo economico, culturale e politico.
Abbiamo bisogno di una politica coerente, che sia prevedibile.
L'Unione deve parlare con una sola voce e lanciare segnali coerenti ai paesi che calpestano i diritti umani.
Sulla scelta di campo dell'Unione non deve sussistere il minimo dubbio.
Alcuni diritti umani hanno carattere universale; la loro violazione, pertanto, non può mai essere giustificata facendo appello a motivazioni religiose e culturali o alla tradizione.
Le violazioni gravi, specificate dalle convenzioni internazionali, non possono - e non devono - essere trattate come una questione di politica interna.
Ecco perché esorto il Consiglio a mettere a punto una strategia per il miglioramento del nostro operato, rendendolo più incisivo e, auspicabilmente, più efficace.
Per esempio, una proposta da inserire nel quadro di tale strategia potrebbero essere l'elaborazione, da parte del Consiglio, di indicatori propri in materia di diritti umani da utilizzare in occasione della stipula di accordi commerciali.
Simili clausole possono essere utilizzate in modo costruttivo, ma occorre puntualizzarle adeguatamente in termini di applicazione, attuazione e sanzioni previste.
Possiamo inoltre istituire un gruppo consultivo, comprendente rappresentanti delle Istituzioni dell'Unione.
Il gruppo dovrebbe riunirsi con cadenza regolare per discutere della promozione dei diritti umani a breve come a lungo termine.
È necessaria la presenza di esperti presso le Delegazioni dell'Unione europea nei paesi terzi.
Occorre agire in modo più sistematico per la raccolta di dati, informazioni, materiale di appoggio, nonché per compierne la valutazione.
Occorre un sistema di allarme precoce per le violazioni dei diritti umani; occorrerebbe inoltre una pagina web che illustri il lavoro svolto in materia di diritti umani, precisando per esempio chi faccia che cosa, e con quali risultati.
Questa pagina, inoltre, potrebbe essere provvista di links verso i siti di varie organizzazioni.
Desidero dedicare inoltre alcune parole ai diritti delle donne, che nella mia relazione ho scelto di trattare come argomento particolare.
Il 1999 è stato proclamato dalla Commissione come l'anno contro la violenza nei confronti delle donne.
È stata un'iniziativa lodevole, ma il meno che si possa dire è che la campagna è stata condotta in modo assai discreto.
Non servono campagne temporanee, ma un lavoro a lungo termine.
I diritti delle donne sono sistematicamente violati in tutto il mondo.
Si ha notizia di violenze domestiche, stupri, violenze rituali e aggressioni nelle carceri.
Negli anni ' 90 lo stupro è stato usato sistematicamente come atto di guerra in diversi conflitti armati.
Oggi il Tribunale penale internazionale ha la competenza per occuparsene.
Lo stupro è divenuto ormai il reato di violenza più diffuso a livello mondiale
Dalle Nazioni Unite giungono informazioni secondo cui ogni anno il numero di donne che perdono la vita a seguito di violenze subite fra le pareti domestiche è maggiore di quello complessivo delle donne colpite da tumori, malaria, incidenti stradali e guerre.
La tratta di donne e bambini aumenta a un ritmo allarmante.
I regimi al potere in alcuni paesi attuano una vera e propria politica dell'apartheid ai danni delle donne.
Ogni giorno, migliaia di giovinette sono sottoposte a mutilazione dei genitali.
La violenza contro le donne rappresenta un problema globale, che deve avere una priorità elevata nell'agenda internazionale e che merita un ruolo di primo piano nella politica dell'Unione europea, non da ultimo nelle relazioni con i paesi che si macchiano di queste violazioni.
L'argomento deve essere presente nei rapporti diplomatici e va sollevato nei negoziati d'adesione in corso con i paesi candidati.
I paesi dell'Unione europea debbono ratificare quanto prima lo Statuto del Tribunale penale internazionale, di modo che questo organo possa iniziare i propri lavori.
L'Unione può svolgere un ruolo importante nell'esortare i vari paesi a ratificare le varie convenzioni internazionali a tutela dei diritti umani.
Desidero concludere dicendo che dalle relazioni che verranno discusse dopo la mia emerge il verificarsi di violazioni dei diritti umani anche all'interno dell'Unione europea.
Naturalmente non possiamo non occuparcene.
Se vogliamo risultare credibili sul piano interno, dobbiamo avere una buona politica anche sul piano esterno.
Signor Presidente, i diritti umani non sono frutto della nostra immaginazione, né li abbiamo tratti dai programmi di partito.
Sono universali, ossia comuni e trasversali a paesi e partiti.
Non riguardano le opinioni, ma le azioni, e tutelano contro gli abusi e le discriminazioni.
Devono essere chiari e comprensibili, e non restare solo parole vuote.
Quando parliamo di diritti umani, dobbiamo procedere su un terreno solido, e perciò dobbiamo in particolare basarci sulle convenzioni alle quali hanno aderito i paesi e sulla giurisprudenza che la Corte europea per i diritti dell'uomo ha sviluppato in modo così preciso a partire dalla seconda guerra mondiale.
L'Unione europea non deve cambiare tutto o inventarsi qualcosa di nuovo.
L'Unione europea deve invece avere lo status di persona giuridica e aderire alle convenzioni per i diritti umani e in questo modo garantire il rispetto dei diritti dell'uomo anche laddove è l'Unione europea che decide.
La citata giurisprudenza non è statica.
Fortunatamente evolve continuamente, come nel caso dell'ultima sentenza sulla parità di trattamento per gli omosessuali, che ha condotto la Gran Bretagna a modificare la propria legislazione; lo stesso avverrà - speriamo - presto anche in Austria.
Mi auguro anche che venga presto emessa una sentenza che garantisca che i cittadini abbiano non solo il diritto di creare sindacati, ma anche il diritto di essere liberi di aderirvi.
Anche le convenzioni si moltiplicano.
Abbiamo le convenzioni sulla bioetica, sulla tutela dei dati a carattere personale e del diritto alla vita privata, ma vorrei in particolare richiamare la vostra attenzione su due nuove convenzioni del 1995 e del 1998 sulle minoranze nazionali.
Credo che la Bosnia e il Kosovo abbiano insegnato a tutti noi che le minoranze nazionali rappresentano la più grande polveriera nell'Europa del futuro.
Ai nuovi paesi membri e alla Turchia dobbiamo imporre una condizione: se vogliono essere membri della Comunità, devono garantire che le minoranze nazionali possano vivere in pace e abbiano la possibilità di parlare la lingua che hanno sempre parlato nella loro regione.
I nuovi paesi non dovranno soltanto rispettare questi principi ora, ma dovranno anche garantire di farlo in futuro; per questo devono procedere alla firma e alla ratifica, come è del resto loro intenzione, se già non l'hanno fatto.
Ma anche i nostri attuali paesi membri lo devono fare.
Sollecitiamo quindi con insistenza i paesi che non hanno ratificato queste convenzioni sulle minoranze nazionali a farlo adesso.
Dopo cinque anni due Stati membri non hanno ancora firmato la convenzione sulla tutela delle minoranze nazionali; si tratta di Belgio e Francia, cioè due paesi che per il resto sono ardentemente interessati alla situazione negli altri paesi.
Credo che ora debbano mettere a posto le cose al proprio interno e firmare queste convenzioni.
Le condizioni che imponiamo agli altri dobbiamo imporle anche a noi stessi.
Dobbiamo esortare tutti e 15 i governi a procedere alla firma e alla ratifica delle convenzioni, ricordando anche il patto sulle lingue regionali e delle minoranze, nonché la convenzione sul Tribunale internazionale per i criminali di guerra, ratificata solo dall'Italia.
La dobbiamo ratificare tutti, perché l'unica possibilità di intervento contro il circolo vizioso di vendetta e giustizia autogestita è che i criminali di guerra vengano portati in tribunale e giudicati.
Ricordo anche la convenzione contro le torture, non ancora ratificata dall'Irlanda, e che il Belgio, l'Irlanda e la Gran Bretagna non hanno ancora accettato che il comitato delle Nazioni Unite contro le torture possa esaminare le denunce dei singoli.
Potrei parlare a lungo, anche in merito alla situazione dei richiedenti asilo nei nostri Stati membri.
Se solo la metà di quello che è contenuto nei rapporti di Amnesty International e di Human Rights Watch è vero, la situazione è davvero insostenibile per quanto riguarda il trattamento dei richiedenti asilo.
Potrei anche citare i diritti dei bambini, che costituiscono un problema enorme anche in una serie di paesi candidati.
Potrei citare la continua discriminazione degli handicappati, e vorrei anche sottolineare, riprendendo l'intervento della onorevole Malmström, che in materia di parità di trattamento per le donne ci sono ancora molte lacune, anche nei paesi membri dell'Unione. Infine, vorrei dire che forse dovremmo disporre di nuovi strumenti per controllare i diritti umani.
Segnalo anche che, in materia di minoranze nazionali, forse sarebbe stato positivo che, nell'ambito dell'Osservatorio dei fenomeni di razzismo a Vienna, potessimo assicurare anche un meccanismo di monitoraggio del trattamento delle minoranze nazionali, ricordando la mia proposta volta ad introdurre un organismo di controllo il cui compito sia quello di tutelare i dati a carattere personale e il diritto alla vita privata.
La tecnologia si sviluppa e quindi devono svilupparsi anche i nostri strumenti relativi ai diritti umani.
Signor Presidente, la relazione in esame si basa sull'ottimo lavoro svolto in precedenza dal Parlamento europeo e dalle altre Istituzioni dell'Unione.
Il punto di partenza è l'Anno europeo contro il razzismo del 1997, ma il contesto si è evoluto in maniera significativa.
Accolgo con grande favore il fatto che la lotta contro la discriminazione razziale sia stata fermamente collocata nel contesto dei diritti umani, inserendola in questa discussione congiunta, perché questa è l'impostazione adottata nella relazione.
Il primo tema posto in luce è che l'anno scorso abbiamo stabilito due elementi di diritto e di fatto.
Il primo è la competenza giuridica dell'Unione europea a combattere il razzismo.
Il secondo è che la discriminazione su base razziale è una violazione di un diritto fondamentale tutelato dalle norme dell'Unione europea.
Nell'ambito del processo di adesione e soprattutto nella comunicazione della Commissione esaminata nella relazione dell'onorevole Belder, col quale mi congratulo, ciò si riflette nella conferma che il rispetto della parità tra le razze e dei diritti delle minoranze rientra nei criteri di Copenaghen.
Vorrei dire tra parentesi che gli emendamenti dell'ELDR alla relazione dell'onorevole Belder amplificano - anziché contrastare - la sua relazione e sono stati presentati perché sfortunatamente il parere della commissione per i diritti dei cittadini non è stato sottoposto a votazione in seno alla commissione per gli affari esteri.
Il secondo tema evidenziato nella mia relazione è la necessità di accogliere positivamente la diversità in quanto fonte di vitalità sociale, prosperità economica e influenza internazionale.
L'identità europea non è una cultura bianca omogenea e può e deve espandersi e incorporare il patrimonio e la cultura delle comunità minoritarie.
In terzo luogo, la mia relazione rileva che i pregiudizi razziali e la discriminazione sono un veleno per tutta la nostra società, anche per i bianchi.
I sondaggi dimostrano che il razzismo è aumentato così come la violenza di stampo razzista e il sostegno a partiti estremisti.
D'altra parte, si compiono anche progressi, per quanto irregolari, e alcune regioni e città europee si stanno abituando ad uno stile di vita multirazziale e multiculturale.
Posso citare Londra, la città da cui provengo, come la capitale multirazziale d'Europa.
Sono convinta che sia opportuno tenere un vivace dibattito sul razzismo, la diversità e l'identità, e non relegare le questioni a un piano secondario o parlare in codice.
Alcuni possono considerare troppo schietto il linguaggio della mia relazione, che di sicuro intende essere chiaro e univoco.
La relazione sottolinea la necessità di un'impostazione basata sui diritti e accoglie con particolare favore la prospettiva di una legislazione comunitaria contro la discriminazione fondata sull'articolo 13 nonché altri provvedimenti giuridici, quali il rafforzamento dei diritti dei cittadini dei paesi terzi.
Tuttavia, la storia non può concludersi qui e sono state proposte misure in materia di istruzione, organi di informazione e partiti politici, giustizia e polizia, politica in materia di immigrazione e asilo, ovvero tutte proposte volte a sostenere l'attuazione della legislazione.
Vorrei esaminare tre aspetti che sembrano aver creato difficoltà ad alcuni membri del gruppo PPE-DE.
Il primo è la menzione dell'Austria e dell'entrata nel governo austriaco del partito di Haider, con il riferimento alla decisione del Parlamento di febbraio.
Devo dire che sarebbe irrazionale discutere la risposta rafforzata dell'Unione europea al razzismo senza fare riferimento ai recenti sviluppi che hanno posto una pietra miliare stabilendo che l'Unione europea è una comunità di valori basati sul rispetto dei diritti umani.
Il secondo aspetto sul quale i membri del PPE-DE sembrano avere qualche esitazione riguarda il rafforzamento dei diritti di cittadini dei paesi terzi legalmente residenti, che sono circa 20 milioni nell'Unione.
A mio parere, non c'è nulla nella relazione che il PPE non sia stato in grado di accettare in passato.
Il terzo aspetto che sembra creare problemi al gruppo PPE-DE è la convinzione che la relazione violi il principio di sussidiarietà menzionando questioni come l'istruzione e i servizi di polizia.
Tuttavia, come ho detto in apertura, il combinato disposto degli articoli 6 e 7, dell'articolo 13 e dell'articolo 29 dei Trattati stabilisce che la lotta contro la discriminazione su base razziale rientra tra gli obiettivi e le competenze dell'Unione europea, compreso il settore dei servizi di polizia.
Vi sono alcuni emendamenti presentati dal PPE-DE che posso accogliere, sebbene sia forse un peccato che i suoi membri non abbiano apportato un maggiore contributo nella fase di discussione in seno alla commissione.
Vorrei invitare i membri del gruppo PPE-DE ad illustrare i punti di disaccordo presentando dichiarazioni di voto.
Sono certa che la relazione otterrà l'appoggio della maggioranza in Plenaria.
È stata adottata da un'ampia maggioranza in seno alla commissione e alcuni sostenitori conservatori e cristiano-democratici forse non apprezzerebbero il loro mancato tentativo di far parte della maggioranza.
Vorrei infine aggiungere che posso accettare alcuni emendamenti proposti dal gruppo Verde e dal GUE, e in particolare accolgo con favore quello che invita a sostituire il termine "olocausto" con "Shoa" .
Vi è una certa confusione da parte del gruppo GUE in merito allo scopo del controllo etnico, che è semplicemente quello di raccogliere dati statistici sui progressi compiuti dalle minoranze etniche da poter usare come base per la politica futura.
Non è inteso ad identificare le discriminazioni e mi auguro quindi di avere la loro comprensione se respingo l'emendamento proposto.
Spero che la relazione ottenga l'appoggio di un'ampia maggioranza nella votazione odierna.
Signor Presidente, razzismo, xenofobia ed antisemitismo sono assolutamente inconciliabili con le fondamenta politiche dell'Unione europea.
Mi sia consentito aggiungere che simili manifestazioni umane, malvagie e dannose, sono totalmente in contrasto anche con la Bibbia.
La parola di Dio ci esorta, infatti, ripetutamente ed insistentemente a praticare l'ospitalità e la misericordia nei confronti dello straniero, nonché ad amare realmente il prossimo come conseguenza dell'amore per Dio, nostro Creatore.
La realtà quotidiana continua ad essere motivo di delusione: razzismo, xenofobia e antisemitismo sono una realtà nell'Europa orientale ed occidentale.
Questo fatto non deve, però, portare ad accuse o a sospetti reciproci dall'effetto paralizzante; al contrario, ad un pericolo sociale comune occorre rispondere con uno sforzo politico comune.
In tale contesto si collocano la comunicazione della Commissione del maggio dello scorso anno e questa relazione della commissione per gli affari esteri.
La relazione e i pareri dimostrano che il Parlamento europeo attribuisce una grande importanza alla lotta contro il razzismo, la xenofobia e l'antisemitismo nei paesi candidati all'adesione.
Ma questa attenzione specifica richiede, nel contempo, un'opera di autoanalisi, come testimonia la relazione della onorevole Ludford: i criteri morali che l'Unione europea impone ai paesi candidati valgono infatti in pari misura anche per gli Stati membri.
Delle manifestazioni di razzismo, xenofobia ed antisemitismo questi ultimi sono tutt'altro che incolpevoli.
Cosa ancora più grave, i movimenti di estrema destra dell'Europa occidentale cercano contatti con i loro confratelli dell'Europa centrale e orientale per attizzare anche lì il fuoco fatale, un fuoco che ancora una volta è stato acceso dai servizi segreti dei passati regimi comunisti.
In questa realtà, l'enorme portata della problematica dei rom dell'Europa centrale ed orientale balza agli occhi in una doppia dimensione: quella quantitativa, perché riguarda diversi milioni di persone, e quella qualitativa, perché ad essere in pericolo è la pura e semplice esistenza di questo gruppo etnico, così differenziato al suo interno.
Abbiamo in tal modo accennato, peraltro solo vagamente, alla complessità della questione rom.
Come è possibile, ad esempio, conciliare il superamento dell'isolamento sociale e della quasi generalizzata discriminazione dei rom con il mantenimento della loro identità?
Come è possibile convincere gli stessi rom a partecipare alla società e indurli ad un necessario cambio di mentalità?
Possiamo constatare con piacere che questi interrogativi insistenti trovano ascolto, a livello sia ufficiale che ufficioso, nei paesi candidati all'adesione, e il risultato sono iniziative e progetti nazionali ben ponderati e molto fiduciosi, che però necessitano di una gran mole di finanziamenti.
Da qui un appello diretto agli Stati membri dell'Unione affinché si mostrino solidali con i loro partner futuri.
O c'è, forse, un fondo di verità nelle pesanti critiche che gli studiosi occidentali rivolgono all'Unione europea per il rifiuto che oppone ai rom che chiedono asilo?
Cito: "Da un lato, i paesi dell'Europa centrale e orientale vengono messi alla gogna per la loro politica di discriminazione strutturale, eccetera; dall'altro lato, la maggior parte dei paesi dell'Unione europea respingono in blocco i rom in quanto richiedenti asilo per motivi economici" .
Nel terzetto composto da razzismo, xenofobia e antisemitismo, quest'ultimo male non può decisamente mancare nei paesi candidati.
Dopo l'olocausto, dopo quel premeditato genocidio di milioni di persone appartenenti alla comunità ebraica d'Europa, l'antisemitismo non era e non è ancora oggi scomparso dall'Europa centrale e orientale.
L'estrema sinistra e l'estrema destra non si sono fatte e non si fanno scrupolo nemmeno oggi di usare questo esecrabile e deleterio strumento di lotta politica.
Invero, la diffusione dell'antisemitismo non sembra avere alcuna relazione con la consistenza numerica delle comunità ebraiche.
Ad esempio, una pratica prediletta dai demagoghi è quella di denunciare le supposte origini ebree - vere o false che siano - dei loro odiati rivali politici.
E in tutta l'Europa centrale e orientale continuano ad essere diffusi, ristampa dopo ristampa, i famigerati Protocolli antisemiti dei Saggi di Sion, una falsificazione dei servizi segreti zaristi che risale al 1897 in cui si sostiene che gli ebrei mirerebbero alla conquista della supremazia mondiale.
Ancora più incredibili appaiono le trame cospiratorie diffuse da circoli ultranazionalisti, nelle quali i cosiddetti nemici tradizionali - ossia le minoranze nazionali che vivono nei diversi paesi candidati - sono sempre accomunati agli ebrei.
In quest'ottica, in Romania gli ebrei e gli ungheresi sono considerati traditori della patria, e lo stesso succede in Cecoslovacchia con gli ebrei e i tedeschi oppure con gli ebrei e i cechi, nonché in Polonia, con gli ebrei e i tedeschi, e in Bulgaria, con gli ebrei e i turchi.
È sullo sfondo di questo cupo scenario che va letto e considerato il paragrafo 32 della proposta di risoluzione; in esso il Parlamento europeo esorta ad attuare una costante vigilanza politica e sociale e a perseguire più severamente, secondo le norme dello Stato di diritto, le manifestazioni di antisemitismo che continuano a verificarsi senza posa nei diversi paesi candidati all'adesione, alla luce anche della diffusione relativamente ampia di latenti sentimenti e pensieri antisemiti.
La relazione che vi è stata presentata deve la sua versione attuale alla fruttuosa ed approfondita discussione in sede di commissione per gli affari esteri, nonché ai pareri dei relatori delle altre commissioni.
Gli emendamenti sono stati valutati con cura dalla commissione per gli affari esteri e non pochi di essi sono stati anche accolti.
Appoggerò solo in parte gli emendamenti di nuova presentazione soprattutto perché voglio evitare doppioni.
Tutto considerato, ritengo che la relazione meriti un seguito regolare, un aggiornamento continuo.
La realizzazione di questo desiderio sarà, per il vostro relatore, motivo di grande soddisfazione.
Signor Presidente, vorrei esprimere il mio apprezzamento per la passione con cui l'onorevole Belder ha presentato la relazione sulla situazione dei rom e dell'Europa orientale.
Sono le forme più estreme del razzismo ai confini d'Europa a turbarci.
Nel corso della discussione sull'Austria - che presenta molti elementi diversi e grande complessità - ci siamo resi conto che ai confini dell'Austria vi erano importanti paesi candidati che, benché stessero compiendo progressi in campo economico e sociale, rappresentavano un problema reale per quanto riguarda il trattamento riservato alle minoranze.
In Slovacchia, nella Repubblica Ceca e in Ungheria sono emersi notevoli problemi riguardo alla situazione dei rom.
Dobbiamo prendere atto del fatto che nel processo di allargamento dell'Europa abbiamo la grande responsabilità di assicurare che qualsiasi paese che desideri aderire all'Unione europea di fatto modifichi il trattamento che riserva alle minoranze e il modo in cui affronta l'intera questione della discriminazione su base razziale.
Vorrei sollevare altre due o tre questioni molto semplici.
Ciò che dimostra la situazione dei rom, ciò che dimostra la relazione dell'onorevole Belder, è che nell'Unione europea è presente una forma estrema di discriminazione, altrimenti non saremmo qui a discuterne.
Sono numerose le questioni che dobbiamo esaminare: con quanta fermezza promuoveremo la questione dell'articolo 13?
Vogliamo davvero una protezione contro la discriminazione su base razziale in tutta l'Unione europea?
La risposta è sì: dobbiamo provvedervi rapidamente e dobbiamo dotarci di una legislazione completa.
Se ci guardiamo intorno, nelle Istituzioni europee e nel Parlamento, ci rendiamo conto che sono davvero pochi i volti appartenenti a minoranze etniche.
La situazione sta migliorando, ma in ultima analisi le nostre Istituzioni sono prive di rappresentanza.
Sono la rappresentanza e le questioni ad essa connesse che ora dobbiamo affrontare.
Il razzismo è una materia complessa.
Abbiamo iniziato a discuterne in modo adeguato, ma molto resta da fare.
Signor Presidente, mi congratulo con la onorevole Malmström per la sua relazione così equilibrata e ricca di indicazioni.
Dalla discussione in sede di commissione è emerso che nel Parlamento esiste un'ampia concordanza di vedute sui principi dei diritti umani, e non posso che rallegrarmene.
Condivido la scelta della relatrice di affrontare diffusamente il tema dei diritti della donna: con l'affermarsi della sharia in numerose parti del mondo, il tema è più attuale che mai.
Molto preoccupante rimane la situazione in Afghanistan, dove a seguito dell'avvento al potere dei talebani le donne non possono più lavorare fuori casa, vengono picchiate in pubblico se il loro abbigliamento non è ritenuto adeguato e non hanno praticamente la possibilità di ricevere assistenza medica.
Stando ad informazioni che ho ricevuto nei giorni scorsi, il numero di suicidi tra le intellettuali di quel paese è aumentato drammaticamente nelle ultime settimane.
L'esempio dell'Afghanistan dimostra come la discriminazione delle donne non sia un dato culturale bensì politico.
Peraltro, quello citato non è l'unico paese dove i diritti della donna sono violati in modo massiccio: milioni di donne in tutto il mondo continuano a subire l'infibulazione e matrimoni combinati; in molti paesi africani le donne non possono possedere nulla, né possono aprire un conto in banca senza il permesso del marito.
Esistono poi altre pratiche, quali la poligamia o la trasmissione delle vedove per via ereditaria, che nell'epoca dell'AIDS sono diventate inaccettabili; non sorprende, infatti, che in Africa siano più le donne che gli uomini ad aver contratto questa malattia.
È nostro dovere condannare tutte le pratiche che provocano mutilazioni o la morte delle donne.
All'interno dell'Unione europea l'infibulazione deve essere dichiarata reato; non è una questione di tradizione o di cultura, è una questione di elementari diritti dell'uomo.
Ma le atrocità che avvengono nel resto del mondo non devono farci dimenticare quelle commesse nei nostri stessi paesi: la violenza domestica è tuttora un problema serio nell'Unione.
Dobbiamo dotarci degli strumenti necessari per poter combattere tale fenomeno con severità, anche dal punto di vista penale.
Altrettanto grave è la tratta delle donne e delle ragazze a fini di sfruttamento sessuale: ogni anno, ben 500.000 donne arrivano nella sola Europa occidentale.
Si tratta di un business le cui dimensioni, secondo l'UNDP, possono essere valutate intorno ai sette miliardi di dollari.
È necessario che tutti gli Stati membri decidano un approccio vigoroso e coordinato per combattere questa forma vergognosa di commercio di esseri umani.
Signor Presidente, la relazione in esame rappresenta un chiaro segnale all'indirizzo del Consiglio e della Commissione.
Sollecito vivamente entrambe queste Istituzioni a fare qualcosa di tangibile, di concreto, di costruttivo, e in ogni caso le giudicheremo sulla base delle loro azioni, non delle loro parole.
Signor Presidente, signor Commissario, desidero congratularmi di cuore con i relatori Malmström e Haarder per le loro eccellenti relazioni, sistematiche e innovative, che forniscono alla Commissione e al Consiglio, ma anche al Parlamento, numerosi spunti da tradurre in attività concrete per migliorare davvero il grado di osservanza dei diritti dell'uomo e garantirne la tutela.
Si pensi, ad esempio, alla proposta della onorevole Malmström circa la nomina di un inviato speciale che protegga i difensori dei diritti umani.
Il Parlamento è inoltre tenuto a sottoporre a verifica sistematica lo stato dei diritti dell'uomo nei paesi candidati all'adesione.
Siamo abbastanza informati al riguardo, ma la nostra informazione va coordinata e utilizzata in modo tale da permetterci di influire sull'ampliamento a tutto vantaggio del rispetto dei diritti umani.
Sono inoltre particolarmente lieta del fatto che l'onorevole Haarder abbia menzionato i diritti delle minoranze.
Se approveremo la relazione Haarder, puntando l'indice contro lo scarso rispetto delle minoranze all'interno dell'Unione, avremo vissuto un momento storico.
È tempo di porre fine ai messaggi ambigui che abbiamo lanciato a tale proposito, finendo per pretendere di più dai paesi candidati che da noi stessi.
Non esito ad affermare che l'adozione delle formulazioni contenute nella relazione Haarder rappresenta un momento storico: in passato non era stato possibile.
In conclusione, tengo a menzionare un altro aspetto che mi sta a cuore, ossia il sostegno manifestato dalla relazione Malmström al lavoro svolto dalla Commissione per la tutela dei diritti del fanciullo - un sostegno di cui la Commissione ha bisogno.
Dovremo prestare il nostro appoggio anche allo stanziamento dei fondi adeguati per operare a difesa dei diritti del fanciullo.
In questo ambito, ritengo nostro compito anche verificare che i bambini non siano oggetto di mercimonio.
È scarso il rispetto persino delle disposizioni della Convenzione dell'Aia e, al riguardo, i problemi sono gravissimi anche nei paesi candidati all'adesione.
Signor Presidente, l'ottima relazione che abbiamo sotto agli occhi, mi riferisco alla relazione sulla politica internazionale e dell'Unione europea in materia di diritti umani della onorevole Malmström, assume un'importanza ancora maggiore se si pensa che è stata elaborata in stretta collaborazione con alcune ONG.
Senza il contributo della società civile ci troveremmo davanti ad un vicolo cieco.
Sarebbe impossibile andare avanti senza gli impulsi esterni provenienti dalla base.
La relazione presenta numerose proposte valide e ben ponderate.
Nel mio intervento desidero concentrarmi su tre di esse, in cui il mio gruppo è stato particolarmente attivo: la necessità di intervenire contro gli attacchi ai giornalisti indipendenti, la necessità di proteggere gli obiettori di coscienza ed i disertori, nonché la necessità di sviluppare sanzioni intelligenti, smart sanctions, che non colpiscono la popolazione ma gli organi politici e di governo responsabili.
Queste sono le armi di precisione da usare maggiormente in futuro.
In generale desidero sottolineare che la stessa relatrice Malmström ribadisce la necessità di sviluppare un approccio strategico che ci consente di affrontare tutti i problemi di cui abbiamo appena discusso: deve essere dinamico ed in grado di tenere in considerazione tutti i livelli reali della vita quotidiana.
Questi problemi non possono essere risolti solo attraverso il nostro impegno retorico. Qualcosa deve cambiare.
Lo scrittore finlandese Samuli Paronen ha scritto: "per perpetrare un grande crimine ci vogliono molte persone, milioni - tutti coloro che non fanno niente" ..
Signor Presidente, onorevoli colleghi, credo che le relazioni presentate questa mattina siano eloquenti.
Il razzismo e l'antisemitismo si sono sviluppati all'interno dell'Unione europea e oltre i suoi confini.
Occorre innanzitutto non rassegnarsi e denunciare pubblicamente la situazione.
La relazione della onorevole Ludford, per la sua lucidità, contribuisce fattivamente a questa battaglia.
Denunciare il razzismo, compresi i discorsi razzisti, non significa censurare la libertà di opinione, come alcuni vorrebbero far credere, perché il razzismo non è da considerarsi un'opinione ma un reato, in quanto offende la dignità umana.
Il razzismo è un comportamento asociale che arriva a compromettere l'integrità fisica degli individui.
Lo si è visto di recente a El Ejido in Spagna, o qualche anno fa, all'epoca degli attentati alle case dei lavoratori turchi a Rostock, o ancora con la morte del giovane Ibrahim Ali, ucciso nel 1995 a Marsiglia da alcuni attivisti del Fronte nazionale che stavano affiggendo manifesti.
Si sono sempre armate ideologicamente persone perché passassero all'azione.
Esiste inoltre un altro razzismo, fatto di soprusi e umiliazioni quotidiane.
Lo si nota attraverso le discriminazioni attuate riguardo agli alloggi, alle attività del tempo libero o al lavoro.
Siete tutti a conoscenza del caso - riportato recentemente dalla stampa francese - di un giovane di Strasburgo che ha spedito due curriculum vitae assolutamente identici alla stessa azienda.
Su uno dei due compariva un nome a connotazione straniera e sull'altro uno tipicamente francese.
Vi lascio immaginare quale dei due "candidati" ha ottenuto il colloquio...
Ma oggi non possiamo accontentarci di tutelare coloro che sono stati classificati come appartenenti ad una minoranza; occorre superare quest'altra ghettizzazione.
Non c'è una minoranza da proteggere bensì una cittadinanza europea da costruire, che richiede valori comuni; c'è una maggioranza con un destino comune per creare una società in cui tutti possano esprimersi - una maggioranza per reprimere ogni velleità di farci sprofondare nella barbarie.
Nel corso della sua storia l'Europa è riuscita a dare il meglio, ma anche il peggio di sé.
Il meglio consiste nella Dichiarazione universale dei diritti dell'uomo o nella Convenzione di Ginevra, ma il peggio è rappresentato dal colonialismo, dalla shoah, dallo stalinismo e dal nazismo.
I nostri figli devono sapere tutto questo.
Dobbiamo scegliere in modo definitivo ciò che rafforza l'Europa e scartare ciò che l'indebolisce, dando così un chiaro segnale del tipo di società che abbiamo intenzione di costruire.
Voglio dirlo chiaramente: coloro che pensano di vincere le elezioni alleandosi con gli estremisti saranno definitivamente spazzati via come rifiuti della storia.
Allearsi con i vari Haider o Le Pen sarebbe come andare a cena col diavolo: per poter cenare con costoro occorrerebbe adoperare un cucchiaio che non sarebbe mai abbastanza lungo.
Vorrei ricordare a quanti si dichiarano favorevoli ad una concezione etnica della nazione che Clémenceau definiva il patriottismo come l'amore per il proprio paese ed il nazionalismo come l'odio per gli altri.
La loro scelta è palese.
A questo punto tutto ciò deve tradursi in misure concrete, in provvedimenti normativi: occorre armonizzare la legislazione contro il razzismo dando un senso alle parole.
Concedere pari opportunità significa permettere a tutti i bambini nati sul suolo europeo di ottenere la cittadinanza europea e di godere del diritto territoriale sin dalla nascita.
La parità di diritti consiste nel poter accedere al diritto di voto e lottare contro ogni forma di discriminazione: spaziale, geografica, sociale o razziale.
Solo in questo modo potremo dare un contributo significativo ai valori per i quali ci battiamo.
Signor Presidente, come ho già sottolineato ieri, mi sembra importante che il tema dei diritti umani venga trattato proprio in questa terra francese, che è un po'la culla, assieme al Nordamerica, di queste affermazioni di principio.
Mi sembra, tuttavia, che a volte non si ricordino bene quali sono questi diritti, che si introducano o si vogliano introdurre dei diritti non previsti nelle convenzioni, nei trattati internazionali.
Non esiste, ad esempio, un diritto all'immigrazione.
Certo, esiste il diritto per l'immigrato, per chi viene da fuori dell'Unione, di godere appunto dei suoi diritti, ma il fatto di porre dei limiti, di porre dei controlli all'immigrazione non può essere classificato come razzismo, non può essere classificato come xenofobia, proprio perché non trova riscontro in alcun testo il diritto a immigrare.
D'altronde non è pensabile un'immigrazione del tutto incontrollata, se non altro per ragioni numeriche, per ragioni territoriali.
E poi, insieme ai diritti andrebbero ricordati, a volte, anche i doveri.
Si è parlato, per fare un esempio, dei rom.
Certo, i rom hanno i loro diritti, non devono essere discriminati, però molti di loro - non dico neppure la maggioranza, ma certamente molti, come mostrano le statistiche - non vivono in maniera legale.
Molti di loro vivono sfruttando le loro donne e sfruttando, soprattutto, i loro bambini.
È facile vedere bambini maltrattati, malvestiti, e ciò apposta per suscitare la pietà del passante e ottenere così un obolo.
Purtroppo, molto spesso le autorità chiudono un occhio, così come chiudono un occhio, o forse tutti e due, sulle altre attività illegali di certi soggetti, i quali ben difficilmente dimostrano di pagare le tasse e di essere inseriti pienamente nella nostra società.
All'interno delle nostre società, peraltro, sembra ci siano delle zone franche per quanto riguarda talune violazioni dei diritti umani: mi riferisco, ad esempio, a certe pratiche di mutilazione sessuale, che molto spesso sono praticate e non vengono adeguatamente represse.
Ora, è giusto che l'immigrato abbia i suoi diritti, ma è giusto anche che rispetti le regole dei paesi in cui si trova, perché non bisogna dimenticare che la civiltà europea - civiltà cristiana, civiltà illuminista - ha le sue radici e non accetta di essere sradicata, pur essendo ospitale, pur essendo aperta alle altre culture; dobbiamo evitare di diventare minoranze e di essere discriminati, a nostra volta, nella nostra Europa.
Signor Presidente, la relazione annuale sul rispetto dei diritti dell'uomo nell'Unione europea per gli anni 1998 e 1999 trascende di molto i suoi confini.
Uno spazio assolutamente esagerato è dedicato alla definizione di competenze a livello europeo in materia di diritti umani, nelle quali - non è un segreto - sono riposte molte aspettative.
La politica di asilo è affrontata in modo molto ampio, e molto ampio è pure il capitolo "stili di vita e forme di relazione" , nel quale un'attenzione del tutto sproporzionata è riservata ai diritti degli omosessuali, mentre si chiede agli Stati membri di ottemperare a richieste di ogni tipo.
Brillano, invece, per la loro assenza altri temi, quali i diritti di coloro che sono i veri deboli della nostra società: gli anziani, i neonati e i disabili.
Che ne è del diritto alla vita?
Che ne è della tutela della famiglia?
In breve, si tratta di una relazione mossa da buone intenzioni, che però resta imprigionata in un tipo di approccio troppo individualista all'essere umano e alla società, e che non rende la dovuta giustizia al diritto alla tutela della vita in sé.
Razzismo, xenofobia e antisemitismo vanno combattuti con forza.
In linea di principio, posso condividere tale posizione formulata nella relazione Ludford; però, a differenza di quanto si dice nella relazione, un approccio positivo unilaterale alla società multiculturale in quanto "fonte di vitalità sociale" non è una soluzione adatta per prevenire il razzismo e la xenofobia.
Una simile impostazione è il prodotto di un intellettualismo ingenuo.
Negli anni scorsi, i Paesi Bassi hanno praticato una politica di questo tipo, rivolta alla creazione di una società multiculturale.
I risultati non sono stati positivi, come testimonia il fatto che adesso si parla di un "dramma multiculturale" .
A causa di tale politica, molti alloctoni sono finiti in una specie di "sottoclasse della società" , con tutte le conseguenze del caso.
Non è relativizzando la propria cultura, bensì prendendo coscienza di quest'ultima, dei suoi aspetti positivi e di quelli negativi, che si può giungere ad un migliore rapporto con gli altri e all'accettazione delle diversità culturali da entrambe le parti.
Infine, il razzismo, la xenofobia e l'antisemitismo sono, purtroppo, fenomeni presenti in ogni luogo e in ogni epoca.
Consapevoli di ciò, dovremmo far nostro il secolare precetto biblico "ama il prossimo tuo come te stesso" .
Signor Presidente, costernato per la condanna dell'Austria da parte di quattordici Stati membri, prendo atto con soddisfazione del giudizio eccellente che la relazione Haarder formula rispetto all'Austria, presentata anche in confronto ad altri Stati membri come un esempio eccellente in merito alla situazione dei diritti dell'uomo. Era ovvio, credo, per questo paese al centro dell'Europa.
Pertanto mi sento confortato nella mia convinzione, onorevole Schulz, che tali azioni da parte degli altri Stati membri manchino di una base oggettiva.
La relazione critica tuttavia il fatto che in Austria non sia ancora stata ratificata la Carta europea per le lingue regionali e delle minoranze del 1998.
Vorrei pertanto sottolineare che proprio la ratifica di tale Carta fa parte del programma di governo.
La coalizione si è impegnata a presentarla al Consiglio nazionale entro gennaio del 2001, cosicché questo governo così aspramente criticato dà invece nuovo lustro all'immagine già positiva dell'Austria in materia di diritti dell'uomo.
(Applausi a destra)
Signor Presidente, in veste di relatore ombra del gruppo PPE, desidero intervenire a proposito della relazione sui diritti umani che sarà sottoposta al voto dell'Assemblea, col semplice scopo di richiamare l'attenzione sui principi del nostro gruppo e sull'analisi da noi compiuta.
Abbiamo alcuni semplici principi.
Innanzitutto, riteniamo che ci si debba attenere al quadro temporale della relazione, che si riferisce agli anni 1998 e 1999, evitando in tal modo osservazioni legate alla politica attuale.
Il secondo principio consiste nell'evitare, per quanto possibile, che la relazione diventi un grande calderone destinato a contenere intenti, promesse vane e rivendicazioni di principio che non costituirebbero diritti garantiti dalla legge, vale a dire concreti, verificabili ed effettivamente esercitati all'interno dei paesi dell'Unione.
Il terzo filo conduttore del nostro atteggiamento si rifà alle convinzioni di sempre del gruppo PPE: pur certi di non essere meno generosi né meno aperti al prossimo di altri gruppi, nondimeno auspichiamo che si prendano in considerazione diritti che possano effettivamente essere garantiti dalla legge.
Ciò ci ha indotti talvolta a votare contro alcuni diritti che riteniamo peraltro legittimi e degni di tutela, ma che non trovano posto in una relazione sullo stato dei diritti umani all'interno dell'Unione.
Abbiamo inoltre voluto evitare, nei limiti del possibile, che venissero citati o messi in evidenza particolari paesi, dal momento che la relazione sui diritti relativa a quest'anno non presenta un'analisi sistematica per ogni paese.
Inoltre, abbiamo sempre considerato la questione in un'ottica di sussidiarietà, ritenendo che la salvaguardia dei diritti umani sia compito degli Stati membri e che l'applicazione di sanzioni relative alla violazione di tali diritti spetti alla giurisdizione nazionale.
Infine, ci auguriamo che la relazione del prossimo anno tenga conto dell'elaborazione della Carta dei diritti fondamentali, affinché si possa disporre già da allora di una relazione che rispecchi la situazione reale e che permetta, grazie all'elaborazione parallela della Carta dei diritti fondamentali, di avviare un'analisi su ogni singolo paese e relativa ad ogni singolo diritto.
Ci auguriamo che la prossima relazione da votare, che dovrà dimostrare tutto l'interesse dell'Unione per i diritti umani all'interno del suo territorio, susciti aspettative ed apprensione ancora maggiori.
Signor Presidente, in questa vasta discussione sui diritti umani è sorprendente che si senta parlare così poco di bambini, le persone che sono meno in grado di proteggere se stesse in materia di diritti umani.
Di fatto i bambini sono invisibili nei Trattati sull'Unione europea.
Gli animali hanno diritti, ma non i bambini.
Eppure le leggi approvate dall'Unione europea e il mercato unico hanno un'influenza sui bambini.
La rivoluzione elettronica sembra aver conferito più libertà agli sfruttatori, ai pedofili e ai pornografi che agli industriali.
In questo XXI secolo in cui ci consideriamo civilizzati persiste tuttora un commercio di schiavi in cui i bambini sono acquistati e venduti a fini di sfruttamento sessuale in tutto il mondo.
Abbiamo problemi con i paesi candidati all'adesione.
Al momento c'è uno scandalo in Lettonia che presumibilmente colpisce al cuore il governo stesso.
Quasi ogni giorno i nostri schermi televisivi ci mostrano immagini di bambini soldato che combattono in conflitti in ogni parte del mondo.
E, come ben sappiamo, abbiamo storie familiari di lavoro minorile.
Dobbiamo prendere provvedimenti più energici.
Dobbiamo inserire i bambini nella nostra agenda.
Questo non significa che l'Unione europea debba iniziare ad assumersi la responsabilità della politica in materia di bambini, ma potremmo cominciare con l'assicurare che le norme comunitarie siano a misura di bambino.
Dovremmo garantire che i provvedimenti adottati dalla Commissione prevedano la dimensione specifica dei bambini.
Dovremmo garantire che all'interno della Commissione ci sia un responsabile per le questioni che riguardano i bambini.
Nel 1998 il governo del mio paese ha nominato un esperto in materia di diritti dei bambini di "Save the children" in seno all'Ufficio del Commonwealth affinché elaborasse strategie e progetti concreti nel campo dei diritti dei bambini.
Perché non possiamo fare la stessa cosa?
In Gran Bretagna abbiamo anche un comitato ad hoc per i problemi dell'infanzia in grado di indagare in merito agli abusi nei confronti dei bambini e di raccogliere testimonianze di periti.
Perché non possiamo fare altrettanto?
Possiamo assicurare che la Carta dei diritti fondamentali preveda una sezione sui bambini?
So che abbiamo comunicazioni in materia.
Esistono anche piani d'azione e convenzioni, ma quello che vogliamo è l'azione, non le buone intenzioni.
Signor Presidente, perché i diritti umani restano così arretrati, a fronte del progresso dell'umanità?
Grazie alla scienza, alla tecnologia e alla comunicazione, l'uomo accresce continuamente il suo sapere e le sue capacità.
Ciò nonostante, ancora oggi il mondo deve assistere a massicce violazioni dei diritti umani, le cui cause principali sono guerre, povertà, abusi di potere.
Dobbiamo quindi indirizzare tutti i nostri sforzi verso la lotta contro quei fenomeni.
Ma le violazioni dei diritti umani trovano la loro origine anche nei modelli e nei valori culturali.
È quindi giusto che la onorevole Malmström nella sua eccellente relazione dedichi un'attenzione speciale alla posizione della donna.
In moltissime società, la donna è tuttora vittima di un abuso di potere istituzionalizzato, e talvolta persino legalizzato, da parte dei miei colleghi uomini.
Nella nostra valutazione di pratiche e di comportamenti, un peso decisivo deve averlo non il fatto che si tratti di consuetudini collettive, bensì l'analisi delle conseguenze di tali consuetudini per i singoli individui.
E quindi, per esempio, l'infibulazione non va vista come una pratica da rispettare in quanto antica tradizione, ma va invece combattuta con ogni metodo civile.
La politica estera europea si lascia influenzare in modo troppo unilaterale dagli interessi puramente economici; è giunta l'ora che i diritti umani ricevano la priorità che meritano non solo a parole ma anche nei fatti.
Così facendo l'Europa potrà dare un importante contributo al progresso, al progresso della civiltà.
Signor Presidente, onorevoli colleghi, approfittiamo del dibattito sulle relazioni riguardanti i diritti umani all'interno e all'esterno dell'Unione per interrogarci sulle reciproche influenze tra "interno" ed "esterno".
È evidente che l'occasione migliore che l'Unione può cogliere per diffondere il proprio modello dei diritti umani è rappresentata dalla diretta esperienza degli immigrati.
Ma le nostre più gravi carenze in materia di diritti umani riguardano proprio loro.
Desidero citare due esempi a tale proposito.
Siamo innanzitutto preoccupati per la forma assunta dagli accordi di riammissione che minacciano alcuni diritti fondamentali, come il diritto d'asilo ed il diritto di vivere in famiglia.
Se l'Europa, nel rispetto delle Convenzioni di Ginevra e di Dublino, adotta il principio del non respingimento, è inaccettabile che gli accordi di riammissione permettano che un cittadino di un paese terzo sia rimandato al suo paese quando sappiamo che spesso non esistono garanzie di rispetto dei diritti umani e delle libertà democratiche.
Allo stesso modo risulta intollerabile vedere famiglie disgregate, perfino minorenni abbandonati a se stessi a causa dell'espulsione dei genitori che non godono del diritto di soggiorno, anche se alcuni vivono e lavorano in Europa da quasi dieci anni.
Che idea avranno dei diritti umani una volta rientrati nei loro paesi, dopo aver vissuto in condizioni discutibili, dopo aver subito l'umiliazione della perquisizione, dopo essere stati insultati, schedati e interrogati nei commissariati o nei centri di detenzione?
Alla fine li rispediamo proprio nei paesi da cui cercano di fuggire per motivi sia politici ed economici che umanitari.
Gli accordi di riammissione sono pericolosi non solo per i richiedenti asilo, ma anche per la diffusione dei diritti umani nel mondo, nonché per il prestigio internazionale dell'Unione europea.
Se vuole godere di una seria considerazione in materia di rispetto dei diritti umani, l'Unione europea deve immediatamente bloccare tali espulsioni e regolarizzare tutte queste donne e questi uomini oggi tenuti in una condizione di clandestinità ufficiale e privati di ogni diritto, tra cui il diritto di vivere in famiglia ed il diritto alla libera circolazione.
Un'altra evidente violazione dei diritti umani, sempre ai danni di persone straniere, riguarda la questione della cittadinanza.
Come si può pretendere che residenti di paesi terzi si integrino o che i loro figli rispettino le leggi e confidino nei diritti democratici se non si permette loro di esercitare tali diritti?
Mentre l'Unione è impegnata ad elaborare una Carta dei diritti fondamentali, come si possono concepire cittadini appartenenti ad una fascia inferiore?
Si tratta effettivamente di diritti fondamentali.
Come si può pensare che alcuni ne siano esclusi?
Come potrebbero, queste persone, credere nella fondatezza della Dichiarazione dei diritti dell'uomo?
In materia di diritti umani, l'Europa potrebbe essere orgogliosa di essere la prima nella storia a definire la cittadinanza secondo un principio di residenza, senza discriminare in base alla nazionalità.
Signor Presidente, in effetti questa discussione avviene in un momento importante per il Parlamento.
Le eccellenti relazioni degli onorevoli colleghi Malmström, Haarder, Ludford e Belder offrono a tutti noi europei un'occasione di analisi e, soprattutto, di autocritica.
Quest'anno è particolarmente significativo.
A un anno dalla dichiarazione di guerra alla Jugoslavia in nome dei diritti dell'uomo, assistiamo impassibili ad una violazione ancora più grave degli stessi diritti commessa dalla Russia in Cecenia.
Due settimane fa la Spagna e la Gran Bretagna, con il patrocinio degli Stati Uniti, hanno permesso a Pinochet di eludere le sue responsabilità davanti alla giustizia per gravissime violazioni dei diritti umani.
Sempre quest'anno, in Austria abbiamo visto andare al governo un partito razzista e xenofobo; in Spagna, invece, si è verificata un'esplosione di violenza razzista a El Ejido e alle ultime elezioni il sindaco di quella città ha ottenuto un appoggio del 75 percento.
Questo è stato anche l'anno in cui la Chiesa cattolica ha pronunciato un mea culpa per le violazioni dei diritti dell'uomo commesse nel corso della storia.
Per questo tutti noi, come Unione europea, potremmo svolgere un ruolo più costruttivo.
Propongo cinque punti, che rappresentano il contributo del gruppo GUE/NGL alle diverse relazioni.
Primo, abbandonare ogni ipocrisia e usare lo stesso criterio di valutazione per tutti i paesi; secondo, impegnarsi a difendere ad oltranza i diritti umani ovunque, anche nell'ambito dell'economia e negli ambienti di lavoro; terzo, esprimere speciale preoccupazione per i diritti umani in tutto il mondo, in America latina (in Messico, Argentina, Perù), eccetera; quarto, abbracciare senza riserve la causa dei diritti umani delle donne; in ultimo, raccomandare la ratifica del Tribunale penale internazionale.
Devo purtroppo rovinare il bel clima che si è creato in Aula, perché la mia esperienza dopo 25 anni di intensi dibattiti e di analisi dei diritti umani insegna che le buone intenzioni associate ad un'enorme ignoranza in merito alle circostanze reali producono risultati tremendi, o tradotto in parole povere: " Tutti parlano del tempo, ma nessuno fa nulla" .
La questione non è tanto che cosa si dice, quanto che più si parla di diritti umani, più gravi sono le violazioni.
Vorrei menzionare brevemente tre punti.
In primo luogo, sono assolutamente d'accordo con il mio compatriota e relatore, onorevole Haarder, quando dice che dobbiamo imporre a noi stessi le medesime condizioni in materia di tutela delle minoranze che imponiamo ai paesi candidati.
Le Istituzioni comunitarie avrebbero dovuto pensarci nel 1991-1992 quando, in contrasto con le norme in vigore in materia di tutela delle minoranze, riconobbero prima la Slovenia e poi la Croazia ed in questo modo alimentarono il rogo che ha portato poi alla catastrofe dei Balcani.
Il secondo punto riprende il dibattito di ieri.
Il fatto di insistere sull'incorporazione della Carta dei diritti umani nella costituzione dell'Unione europea - nel Trattato sull'Unione europea - non solo causerà problemi costituzionali colossali e insormontabili, soprattutto in un paese come la Danimarca, ma trasformerà il Trattato dell'Unione europea in una vera e propria costituzione con diritti fondamentali.
Si dice che più diritti abbiamo meglio è, ma i diritti rientrano in un gioco molto complicato nei sistemi.
La Carta europea ci farà scivolare in una palude di problemi giuridici e di diritto costituzionale infinitamente complicati.
Chi è l'organo decisionale?
I diritti della convenzione per i diritti dell'uomo sono migliori di quelli della Carta dell'Unione europea?
E questa è a sua volta migliore delle costituzioni nazionali?
Sono domande prive di senso.
Infine, la terza osservazione è un complimento al relatore, onorevole Haarder.
Al punto 61 noto con soddisfazione e grande interesse che viene messo in rilievo il diritto collettivo dinanzi ai sindacati, mentre l'antico principio fondamentale dell'onorevole Haarder sul diritto dei singoli cittadini di non aderire al sindacato non è stato inserito come raccomandazione.
Vorrei congratularmi con l'onorevole Haarder per la rinnovata coscienza politica qui espressa.
Signor Presidente, la relazione pone condizioni importanti per i futuri paesi candidati all'adesione ed eleva i problemi relativi ai diritti umani allo stesso livello di quelli economici.
In particolare siamo soddisfatti che si sia ricordato il problema della libertà di religione, dal momento che in alcuni paesi, in particolare nella Repubblica Ceca, sono state emanate leggi molto restrittive nei confronti delle minoranze religiose.
È inoltre interessante l'analisi della situazione dei diritti dell'uomo all'interno dell'Unione europea, che previene qualsiasi atteggiamento didattico nei confronti dei nuovi paesi candidati.
Come austriaci, proprio in materia di diritti dell'uomo, assistiamo ad una situazione di fronte alla quale non si sa se ridere o piangere.
Qualche settimana fa i tassisti di Bruxelles si sono rifiutati di prestare il loro servizio agli austriaci.
Un trattamento analogo è stato riservato a nostri connazionali negli alberghi e nei ristoranti belgi e francesi.
In Francia docenti di lingua hanno dichiarato ai nostri assistenti che non intendevano più fare lezione ai nazisti con la conseguente decisione di annullare i programmi di scambio per gli studenti.
Ad austriaci che lavorano all'estero sono state danneggiate le auto, sono state scagliate pietre contro le loro case e minacciati i loro figli a scuola.
È di oggi la notizia che a Grenoble è stato di nuovo escluso da una gara di salto ad ostacoli il partecipante austriaco.
L'accettazione o meno del cavallo austriaco ha impegnato in lunghe discussioni il Consiglio comunale di Grenoble, che alla fine ha deciso di non invitare il fantino, in quanto non aveva preso espressamente le distanze dal governo austriaco.
Forse si finirà per eliminare anche Mozart dai teatri d'opera internazionali.
Chissà fin dove si arriverà?
I responsabili politici, che hanno dato vita in patria e negli altri paesi dell'Unione europea a questo teatrino di marionette, possono davvero essere orgogliosi del loro operato.
Vorrei inoltre tranquillizzare l'onorevole Krarup - che mi ha descritto come amico del diavolo - che sotto questo seggio non si nasconde nessun piede caprino.
Se all'interno dell'Unione europea si diffonde così facilmente un odio collettivo irrazionale come questo contro un intero popolo, non siamo certo nelle condizioni di dettare regole ad altri paesi.
Se tutta questa brava gente che interviene qui fosse vissuta sessant'anni fa o anche prima, l'Europa si sarebbe davvero risparmiata qualcosa?
Signor Presidente, onorevoli colleghi, c'è qualcosa di grottesco nella nostra ostinazione a collegare i diritti umani ad un progetto europeo la cui logica stessa, a nostro avviso, li rimette in discussione e persino li minaccia.
Riteniamo infatti che nessun diritto umano possa essere concepito al di fuori di una società politica e, in particolare, al di fuori della nazione, quale forma suprema di società politica in stato di pace, intesa sia come pace civile che come equilibrio tra le nazioni, quindi come pace internazionale.
L'Europa pretende invece di svilupparsi opponendosi a tale presupposto e screditandolo da due punti di vista per lei fondamentali: la res publica da un lato e la sovranità dall'altro.
Non è un caso che la Dichiarazione dei diritti dell'uomo in Francia abbia coinciso con l'affermazione della sovranità nazionale.
De Gaulle diceva appunto che la sovranità nazionale costituisce il primo dei diritti dell'uomo, per la semplice ragione che non ci sono diritti in presenza di condizioni feudali o di imperi, al di fuori di una società politica libera, il che significa al di fuori della sovranità popolare e nazionale, ed è proprio questo che, lentamente ma inesorabilmente, distrugge il progetto europeo.
Per lo stesso motivo riteniamo impossibile lottare contro il razzismo, l'antisemitismo o la xenofobia senza prima trasformare gli uomini in cittadini, senza cioè staccarli, almeno sul piano politico, dall'appartenenza a gruppi particolari, ovvero dalle etnie o da quelle che vengono oggi definite minoranze e che vediamo riapparire non solo in diverse relazioni della commissione per le libertà e i diritti dei cittadini, la giustizia e gli affari interni, ma anche - cosa pericolosissima - nelle nostre iniziative politiche, come è avvenuto in Kosovo.
Rivalutando etnie e minoranze apriamo pericolosamente la strada alle appartenenze particolari contro le appartenenze politiche, ossia le appartenenze nazionali.
Questo vaso di Pandora devasterà ancora per molto il nostro continente. Per questo ci sembra ridicolo continuare a lusingarci parlando di diritti umani in un contesto che ci espone, in tempi più o meno lunghi, al rischio delle peggiori regressioni.
Signor presidente, onorevoli colleghi, ho letto con grande interesse la relazione Ludford e voglio complimentarmi con la relatrice per le sue osservazioni sull'Austria e sulla situazione austriaca.
Devo però sottolineare che queste osservazioni non appartengono a una relazione sui diritti umani.
Quando faremo un dibattito sull'Austria, quando elaboreremo un documento sulla situazione austriaca - sempre che questo Parlamento lo ritenga opportuno - potremmo anche affidare all'onorevole Ludford il compito di redigere un documento che tutti insieme discuteremo.
Queste osservazioni non appartengono al documento sui diritti umani, come non appartengono allo spazio di tempo attribuito alla relazione della baronessa Ludford, per cui acquisiscono l'amaro sapore di una strumentalizzazione politica su una cosa molto seria come sono i diritti umani.
Una seconda osservazione che vorrei fare su questa relazione riguarda il diritto degli europei ad avere un'identità.
In tutto il documento l'identità degli europei, delle nazioni europee, non è citata neanche una volta in senso positivo: sempre come possibile matrice di xenofobia e razzismo.
Io sono un uomo religioso, convinto della mia religione: orbene, è questo un motivo per sospettarmi di xenofobia?
Diremo piuttosto che la degenerazione del sentimento religioso può portare alla xenofobia; la religione come tale è un fattore che affratella gli uomini.
Sono un convinto patriota italiano: secondo il paragrafo O di questo documento, sono sospetto di essere xenofobo.
Mi sembra che questo tradisca un atteggiamento culturale che incentiva la xenofobia, perché incentiva la paura davanti alla globalizzazione, che spinge tante comunità locali a rinchiudersi su se stesse e a rifiutare il dialogo, dialogo che avviene su identità.
Dobbiamo affermare che esiste un'identità culturale europea, fondata sull'eredità greca, sull'eredità giudeo-cristiana e sull'illuminismo, che liberamente entra in dialogo con altre identità.
Un'Europa multiculturale in cui fosse assente la cultura europea sarebbe l'inizio di un disastro e della distruzione della cultura.
Non si tratta di una cultura bianca: la cultura non ha colori; la cultura si riferisce a valori, non a colori.
Esistono tante questioni che hanno a che fare con la xenofobia e il razzismo, ma esse devono essere lasciate alla decisione delle comunità locali.
Non spetta a noi definire quote sul mercato del lavoro, non spetta a noi definire quote sul mercato del lavoro dei poliziotti, non spetta a noi definire quote in altri mercati del lavoro. Questo è un cammino che non favorisce l'integrazione, ma la ostacola.
Ultima osservazione: siamo davvero convinti che tutti quelli che non sono favorevoli ad un'immigrazione totalmente incontrollata, sono razzisti?
E siamo convinti che tutte le nostre Costituzioni sono razziste quando in materia di cittadinanza hanno criteri diversi da quelli enunciati dalla baronessa Ludford?
Credo che queste cose vadano attentamente considerate e molte di esse cambiate, altrimenti sarà difficile ottenere un consenso generale su questa relazione in quest'Aula.
Signor Presidente, onorevoli colleghi, colgo l'occasione per complimentarmi per la relazione con la onorevole Malmström, nonché con tutti coloro che vi hanno collaborato.
La relazione mi sembra piuttosto completa e, in alcuni punti, davvero incisiva.
Vorrei ora richiamare la vostra attenzione su tre punti fondamentali per la mia riflessione sullo stato attuale dei diritti umani.
In primo luogo, la questione dell'acqua: alla fine della settimana si terrà all'Aia un forum mondiale sull'acqua.
Tale forum ci ricorda come l'acqua sia un bene economico e, soprattutto, un bene raro.
La preoccupazione è tanto maggiore poiché, se da un lato l'acqua è sempre più un bene che riveste grande importanza economica, dall'altro il diritto all'acqua costituisce un diritto umano e sociale di tutti i popoli.
Ho voluto quindi richiamare la vostra attenzione sulla questione dell'acqua, trattandosi in ogni caso di un tema che sarà dibattuto a lungo durante il corso dell'anno.
La situazione si fa sempre più grave e diventa indispensabile che il diritto all'acqua si affermi come un diritto umano fondamentale.
In secondo luogo, vorrei tornare brevemente sulla questione dell'Angola.
Nella relazione in esame si osserva che le violazioni dei diritti umani in Angola sono state finora trattate con eccessiva discrezione diplomatica.
Ritengo che ciò corrisponda esattamente alla realtà: è calata una cortina di silenzio su quanto avviene in Angola, un paese permanentemente in guerra da quarant'anni e in stato di guerra civile da venticinque.
Sarebbe necessario disporre di una visione più chiara e dettagliata di quanto avviene in Angola, come ho già avuto occasione di far notare, in questa stessa sede, quando si è parlato dei diritti umani dei giornalisti aggrediti.
Ma ciò che mi preoccupa maggiormente, in particolare con riferimento all'Angola, sono i diritti dei bambini, educati con la forza alla guerra da entrambe le fazioni, e i diritti delle donne, le quali subiscono più di tutti le conseguenze di questa guerra cruenta.
Signor Presidente, onorevoli colleghi, prendo la parola per esprimere le ragioni di un voto contrario e di una perplessità rispetto a due questioni, inserite nella risoluzione su istanza di alcuni parlamentari, interessati a mio avviso ad utilizzare strumentalmente la credibilità del Parlamento europeo per portare avanti interessi di parte, contrastanti con quelli generali della collettività comunitaria e italiana in particolare.
Mi riferisco, signor Presidente, al punto 38 e ai punti 41 e 42 della relazione Haarder.
Con il punto 38, peraltro ripreso in maniera peggiorativa dall'emendamento n. 22, reiterato oggi in Aula, si vorrebbe imporre all'Italia - chissà perché proprio solo all'Italia - per garantire l'imparzialità del giudice, non la separazione tra potere giudiziario e potere politico, come Montesquieu ci ha insegnato, ma la separazione, all'interno del potere giudiziario, tra potere inquirente e potere giudicante.
La destinazione finale di questo assurdo ragionamento è che chi, oggi, come avviene in Italia, fa parte dell'autorità giudiziaria come potere inquirente, dopo finirà per essere inserito alle dipendenze del potere esecutivo, con il pericolo vero - questo sì - che inchieste contro la corruzione, contro gli abusi del potere politico non potranno più essere effettuate serenamente.
Con riferimento ai punti 41 e 42 esprimo apprezzamento per il fatto che nessun cittadino, nemmeno i discendenti maschi degli ex regnanti, possono essere privati della libertà di entrare nel loro territorio, ma esprimo le mie perplessità che questo debba riguardare solo l'Italia e l'Austria: ci sono altri Stati della Comunità che hanno dei regnanti e figli di regnanti che sono all'estero.
Soprattutto, per ciò che riguarda l'Italia, stabilire un periodo non superiore a sei mesi, entro i quali saranno applicate delle sanzioni, mi sembra vada contro la Costituzione italiana, che prevede appunto una risoluzione costituzionale.
Signor Presidente, le relazioni annuali in tema di diritti umani, razzismo, xenofobia e antisemitismo rappresentano un'ottima occasione per operare una critica, o meglio, un'autocritica a livello di Parlamento europeo rispetto agli Stati dell'Unione europea.
Al riguardo i paesi candidati e i loro deputati - mi riferisco ad alcuni membri del parlamento turco - avrebbero molto da imparare, per esempio in merito all'indipendenza con cui agiscono e devono agire rappresentanti eletti dal popolo quando sono in gioco al proprio interno questioni relative ai diritti dell'uomo.
Occorre però riconoscere che noi per primi abbiamo ancora molti problemi da risolvere.
Non è sufficiente fare autocritica.
Ci fa onore, ma da solo non basta.
Se nelle nostre relazioni condanniamo casi di tortura e di abusi da parte delle forze dell'ordine o delle guardie carcerarie nei confronti di persone fermate o arrestate, non dobbiamo dimenticare che finora i responsabili hanno fatto poco per contrastare tale tendenza.
Questo vale anche per alcuni tipi di trattamento riservati ai profughi all'interno di determinati paesi dell'Unione.
Fino a quando continueremo a discutere delle condizioni in molte carceri senza giungere ad una regolamentazione della situazione?
Se intendiamo operare per il reinserimento sociale dei detenuti, dobbiamo riconoscere che al momento i penitenziari in Europa non sono affatto adeguati a tale compito.
Abbiamo ragione di criticare le violazioni dei diritti umani e le discriminazioni operate all'interno dei paesi candidati, per esempio in Turchia o in alcuni paesi dell'Europa orientale, nei confronti dei rom o di altre minoranze, ma proprio per questo l'Europa deve essere di esempio in materia di rispetto di tali diritti al suo interno.
In tal senso rivolgo il mio ringraziamento ai relatori.
Signor Presidente, nonostante le relazioni presentateci vadano nella giusta direzione, non condividiamo i considerando che esprimono tanto autocompiacimento per gli attuali Trattati.
Per rendere efficace la lotta contro la discriminazione sono necessarie misure più ampie e soprattutto più concrete.
Occorre quindi abolire le restrizioni legate alla nazionalità riguardanti l'accesso al pubblico impiego; a tale proposito le Istituzioni comunitarie e gli Stati devono dare il buon esempio.
Allo stesso modo, una piena cittadinanza presuppone il diritto di voto per tutti i tipi di elezioni da parte degli extracomunitari residenti nell'Unione.
Fin quando non verranno loro riconosciuti i diritti politici, essi saranno sempre vittime di discorsi demagogici e di provvedimenti discriminatori.
Se la loro condizione di contribuenti giustifica l'accesso a tale diritto, perché limitarlo ai livelli locale ed europeo?
Infine, in Europa si rende necessaria una regolarizzazione di tutti i clandestini, che permetterebbe di contrastare il commercio di manodopera e di frenare l'odio xenofobo, come quello che si è scatenato recentemente in Spagna.
Ciò presuppone una rottura nei confronti delle disposizioni degli accordi di Schengen, di Amsterdam e di Dublino, veri e propri insulti al diritto d'asilo.
Per concludere, riteniamo che la battaglia contro il razzismo non debba essere condotta esclusivamente con armi giuridiche, per quanto efficaci, bensì attraverso misure concrete che pongano fine alla disoccupazione e all'esclusione.
È su questo terreno che va accettata la sfida.
Signor Presidente, possiamo scrivere tutto quello che vogliamo sui diritti umani e possiamo elaborare relazioni e discutere la questione, ma se non diamo seguito alle nostre intenzioni e relazioni, esse saranno tutte prive di significato.
Prendono polvere sugli scaffali della Commissione e negli uffici di persone e di governi benintenzionati.
Dobbiamo dimostrare la nostra capacità di guida, e devono farlo anche gli organi di informazione, gli istituti scolastici e le chiese, che non hanno dimostrato tale capacità in passato.
Dovremmo vergognarci per avere ignorato tanto a lungo il Mozambico e per aver fatto troppo poco e troppo tardi.
Siamo un continente che invia armi per 2 miliardi di dollari all'Etiopia colpita dalla siccità e non riusciamo a trovare un paio di elicotteri da mandare a salvare le persone che annegano in Mozambico.
È una vera vergogna per noi e per le altre Istituzioni europee non essere in grado di rispondere a questo tipo di disastri.
Dovremmo vergognarci di consentire che in Iraq i bambini muoiano a un ritmo di 5.000 al mese.
Ne sono morti mezzo milione dalla data di introduzione delle sanzioni.
È tuttora in corso una guerra barbara in Iraq.
I bombardamenti persistono implacabili senza essere documentati.
È una guerra contro i bambini e contro i cittadini innocenti di quel paese.
Dovremmo intervenire in seno al Consiglio di sicurezza a livello individuale e collettivo per accertare che le medicine vengano consegnate alla popolazione.
Dovremmo vergognarci di consentire la vendita di armi alla regione dei Grandi Laghi.
È vergognoso che l'Unione europea non elimini il razzismo e la xenofobia, che sono endemici nel mio paese e nell'Unione in generale.
Il razzismo è un crimine, un crimine non perseguito nell'Unione, una violazione di una legge che non viene applicata nell'Unione.
Abbiamo una grande responsabilità e dobbiamo fare qualcosa in proposito.
Non stiamo facendo assolutamente nulla.
I cittadini dell'Unione sono i nostri giudici e le nostre giurie.
Se non dimostreremo di avere una funzione di guida e di perseguire uno scopo, seguire un indirizzo, nei prossimi anni esprimeranno i loro giudizi.
Avremo deluso le loro aspettative se non affrontiamo il razzismo e la xenofobia nell'Unione europea.
Vorrei comunicare al governo del mio paese che dobbiamo fare altrettanto anche noi in Irlanda.
Signor Presidente, è per me un piacere congratularmi con l'onorevole Belder per la sua valida relazione sulla lotta contro il razzismo, la xenofobia e l'antisemitismo nei paesi candidati all'adesione.
In questo campo, tutto dipende dal tipo di filosofia a cui ci si ispira nella propria visione dell'uomo e della società, e l'onorevole Belder è molto chiaro in proposito.
La sua relazione parte dall'assunto dell'unità della razza umana - un'espressione cristiana che costituisce una solida barriera contro degenerazioni di tipo razzista.
Se si accetta il concetto che l'uomo è stato creato ad immagine e somiglianza di Dio, diventa assolutamente impossibile considerare il nostro prossimo come una minaccia o osare violare la sua dignità.
È chiaro che l'onorevole Belder non si richiama a quell'ideologia, da taluni definita conservatrice, che predica la necessità di difendere l'identità delle società da influenze culturali esterne.
Una simile filosofia, una simile ideologia che sopravvaluta l'immagine della società non fornisce una sufficiente protezione da tendenze discriminatorie.
Io respingo questa filosofia conservatrice.
Nei paesi candidati all'adesione ci si immagina l'Unione europea come una comunità del diritto, fondata sull'accettazione comune di valori che sono in buona parte di ispirazione giudeo-cristiana.
È logico che noi pretendiamo il rispetto di tali valori, e ciò significa pretendere un tipo di comportamento che non sempre coincide con le loro né con le nostre reazioni istintive, ma che è espressione di sani principi.
Peraltro, non è sempre facile mettere in pratica questi ultimi, perché occorre imparare a superare le proprie paure e a guardare al di là dei propri interessi a breve termine.
A questo fine, dobbiamo continuare ad aiutare i paesi candidati in modo criticamente costruttivo, senza perdere l'occasione per chiamare le cose con il loro nome.
La relazione Belder fornisce alcune indicazioni concrete in proposito.
Un ruolo decisivo può essere svolto, in particolare, dalle chiese, dai sindacati, dalle organizzazioni per i diritti della donna, dagli enti di formazione professionale e da altri istituti di istruzione.
Il mio gruppo ritiene che non ci sia alcuna ragione per presentare emendamenti alla relazione.
Per quanto concerne la relazione della onorevole Ludford, insieme con una minoranza del mio gruppo ritengo che le carenze della relazione non siano tanto gravi da dover votare contro la sua approvazione.
È pur vero che proposte quali il diritto di voto per gli stranieri non rientrano affatto nel quadro di una relazione sulla xenofobia; tuttavia, in linea di massima siamo d'accordo di formulare una raccomandazione al riguardo.
Nel mio paese sono attivamente impegnato su questo fronte da circa venticinque anni, cioè dai tempi della questione dei cittadini originari delle Molucche occidentali.
Non ho alcuna difficoltà ad accettare la proposta che gli stranieri possano occupare posti di lavoro pubblici, e sono di questa opinione non per motivi ideologici bensì perché, pensando agli uffici delle rappresentanze all'estero dell'Unione europea, noto che esse brulicano di stranieri che lavorano alle dipendenze dell'Unione e occupano persino posizioni delicate.
Le autorità fanno bene a rendere ben visibile la presenza di esponenti di minoranze etniche, ad esempio, all'interno dei corpi di polizia.
Non mi pare assolutamente realistico voler limitare la possibilità di ricorrere al reclutamento di tali persone; però non farei dell'appartenenza ad una minoranza un requisito: nell'interesse di chi andrebbe una simile richiesta?
Se la relazione Ludford non sarà emendata in peggio, la minoranza del mio gruppo, che io qui rappresento, voterà a favore.
Signor Presidente, onorevoli colleghi, vorrei esprimere due brevi considerazioni in merito all'intervento dell'onorevole Oostlander.
È positivo che egli intenda approvare la relazione Ludford, meno positiva è la sua convinzione - che intendo esplicitamente rettificare - che l'Unione europea sia una comunità di valori di matrice cristiana.
La tradizione cristiana ha contribuito alla formazione dei valori cui si ispira l'Unione europea, ma vi sono confluite anche altre correnti. Credo che sia molto importante ribadirlo con chiarezza.
In merito alle relazioni Ludford e Haarder, mi sia consentito esprimere alcune osservazioni tecniche a nome del mio gruppo.
L'onorevole Haarder ha presentato alla commissione competente un progetto di relazione eccellente, rispetto al quale sono stati presentati 170 emendamenti e 22 emendamenti di compromesso, per un totale di 192 tentativi di modifica.
La commissione ha lavorato a lungo ed infine ha elaborato una relazione modificata di una certa ampiezza, che in Plenaria ha sollevato altri 69 emendamenti.
Di per sé non è un dato drammatico, ma quasi la metà di questi sono stati presentati dal gruppo che si è definito TDI, gruppo tecnico dei deputati indipendenti.
Tale gruppo è un misto di onorevole Bonino ed onorevole Le Pen, che è già in sé un abbinamento sensazionale, per di più questo club non partecipa mai ai lavori delle commissioni.
Questi signori non sono mai presenti alle sedute delle commissioni, né prendono parte alle analisi dei problemi.
Allora per quale motivo in seduta plenaria presentano sempre tutti questi emendamenti?
Lo si può comprendere dai loro discorsi, di cui anche oggi abbiamo avuto un saggio.
Il loro obiettivo è utilizzare questa sede al fine di dare spazio alle loro banalità dinanzi ad un pubblico il più vasto possibile in tribuna.
Di lavorare seriamente non hanno la minima intenzione, ma le provocazioni facili sono loro assai gradite.
Questa è la strategia politica dell'estrema destra in Parlamento!
Il secondo punto che vorrei considerare è il seguente: discutere della situazione dei diritti umani all'interno dell'Unione europea, significa - come ha affermato giustamente l'onorevole Ceyhun - riflettere sulla coerenza cui siamo tenuti, se intendiamo da un lato denunciare le violazioni di tali diritti in altre parti del mondo e dall'altro lato dimostrare ai paesi candidati all'adesione di voler fare autocritica e di voler applicare lo stesso criterio rispetto al nostro comportamento e alla situazione dei diritti umani all'interno dell'Unione.
Questo riveste fondamentale importanza perché soltanto coloro che sono critici nei propri confronti hanno il diritto di criticare gli altri.
Pertanto queste relazioni - mi riferisco sia a quella sulla lotta contro il razzismo della onorevole Ludford che a quella sui diritti umani dell'onorevole Haarder - si muovono nella direzione giusta.
Il dibattito annuale su tali argomenti è fondamentale per l'orientamento politico di base dell'Unione europea.
Tuttavia ritengo che chi abusa di tali relazioni in ragione di mere valutazioni di politica interna sia mal consigliato.
Mi riferisco al paragrafo 38 della relazione Haarder in cui si tratta della separazione delle carriere tra magistratura giudicante e requirente e rispetto al quale il collega Cornillet ha presentato un emendamento che riguarda esclusivamente la situazione in Italia.
Mi chiedo cosa abbia a che fare questo con i diritti dell'uomo!
Usare una relazione sui diritti umani per ragioni di politica interna nazionale significa fraintendere del tutto l'argomento.
Cosa abbia a che fare con le violazioni dei diritti umani il ritorno o meno dei Savoia in Italia, di cui si parla ai paragrafi 41 e 42, non lo capisco proprio!
Credo che chi intende discutere seriamente dei diritti dell'uomo dovrebbe attenersi a questo tema e non tentare di sfruttare una relazione valida e importante come questa per giochetti tattici di politica interna.
(Applausi)
Signor Presidente, la discussione non è ancora chiusa, ma vorrei ugualmente cogliere l'occasione per ringraziare i colleghi per le loro osservazioni, per il sostegno prestato e per l'ottima collaborazione instaurata in commissione parlamentare durante l'elaborazione di questa relazione.
Signor commissario, signor Presidente in carica del Consiglio, a seguito di questa discussione dovrebbe essere ampiamente assodato che i diritti umani non sono un tema del quale si possa parlare soltanto la domenica, con indosso l'abito buono.
I diritti umani vanno integrati in ogni forma di cooperazione politica instaurata dall'Unione.
Occorrono coerenza, pazienza e una strategia attentamente studiata per tradurre anche le belle parole in fatti concreti, e quindi in risultati.
Confido che il messaggio sia stato lanciato e che la nostra Assemblea possa ben presto ricevere da parte del Consiglio proposte concrete in merito a come proseguire congiuntamente l'opera intrapresa.
Signor Presidente, siamo già sulla buona strada, tuttavia il panorama non è ancora del tutto roseo.
In alcuni Stati non si rispetta, per esempio, il diritto fondamentale all'istruzione e all'espressione nella propria lingua.
Nei Paesi baschi, dove, nonostante i problemi, possiamo scegliere la lingua in cui educare i nostri figli, la Corte suprema spagnola ha dichiarato illegale la possibilità che le amministrazioni locali si associno per dare impulso allo sviluppo della lingua, fornendo un chiaro esempio di come si possano forzare le interpretazioni giuridiche con intenti politici e di come nella stessa Unione europea non vengano rispettati tutti i diritti.
Che dire poi della facilità con cui si parla di diritti umani a proposito di luoghi lontani migliaia di chilometri, mentre in casa propria si fa tutto il contrario o si calibrano le posizioni a seconda degli interessi politici o commerciali?
Chirac parla dei diritti degli inuit nel Québec, ma ignora i diritti linguistici in Francia.
Si recrimina contro Jospin perché chiama con il loro nome gli hezbollah, mentre si pontifica su altri tipi di organizzazioni e ci si compiace della collaborazione antiterrorista con la Spagna.
Il Presidente spagnolo definisce la Cecenia una questione interna, contribuendo così, obiettivamente, allo sterminio del popolo ceceno.
Non possiamo assolutamente essere d'accordo su questo modo di intendere la politica, che viene ad essere soppiantata dall'ipocrisia pura e semplice.
In conclusione, per i cittadini baschi che rappresento, non possono esserci pretesti di questioni interne né di convenienza politica.
Per noi, in Europa e fuori dall'Europa, esistono persone, ossia cittadini dotati di diritti inalienabili sul rispetto dei quali vogliamo costruire la nostra convivenza.
La Costituzione italiana sancisce solennemente che agli ex re di casa Savoia, alle loro consorti, ai loro discendenti maschi sono vietati l'ingresso e il soggiorno nel territorio nazionale.
La Costituzione italiana è frutto della grande intesa storica costruita fra tutte le forze democratiche nella battaglia antifascista e nella guerra di liberazione nazionale.
È intollerabile che il Parlamento europeo possa chiedere la violazione del testo di tale Costituzione, che è una delle più democratiche e avanzate costituzioni del mondo.
Nel merito non è superfluo ricordare qui che i Savoia non solo hanno favorito l'avvento della dittatura fascista, hanno sostenuto l'aggressione fascista alla Spagna democratica, hanno voluto la guerra imperialista fascista contro l'Etiopia, ma hanno consentito l'alleanza con il regime razzista di Hitler, applicando persino le vergognose leggi razziali contro gli ebrei in Italia.
Portata poi l'Italia stessa, e l'Europa tutta, alla disastrosa guerra mondiale, fuggivano da Roma e abbandonavano vergognosamente le truppe italiane al loro destino, senza ordini né guida al momento dell'armistizio con le forze alleate.
I Savoia, peraltro, non hanno mai voluto riconoscere la sovranità della Repubblica e l'inappellabilità della scelta repubblicana, sancita dalla Costituzione.
Non vi possono essere dubbi, signor Presidente e colleghi, né incertezze nel respingere la richiesta, qui inopinatamente formulata, di violentare la Costituzione della Repubblica italiana.
Non vi possono essere incertezze nel ribadire, dunque, che per i discendenti degli ex re d'Italia non vi è spazio nel mio paese.
Signor Presidente, le relazioni Ludford e Haarder dimostrano chiaramente la smania con la quale alcuni tentano di imitare gli Stati Uniti negli aspetti più deleteri allo sviluppo delle nostre società.
Ho individuato tre punti particolarmente salienti.
Innanzitutto ci viene rivolto l'invito ad una diversificazione etnica del personale, che ci porterebbe, almeno in un primo tempo, ad individuare il personale secondo criteri etnici.
Io per esempio, che appartengo all'etnia parigina, dovrò preoccuparmi del modo in cui potremo essere sufficientemente rappresentati in seno agli organi dell'Unione e di come si potranno creare schedari che permettano di controllare tale diversificazione etnica.
Creeremmo così degli schedari controllati e convalidati attuando, in altre parole, una politica di discriminazione razziale secondo quella forma di razzismo masochista che prende il nome di discriminazione positiva.
Siamo altresì invitati a riconoscere tutte le nuove comunità religiose, naturalmente concedendo loro le stesse condizioni e gli stessi diritti delle religioni che si ispirano alle Scritture.
Non è altro che la ripercussione di un'incresciosa decisione della Corte di giustizia delle Comunità europee di Lussemburgo che dà alla Chiesa di Scientology la soddisfazione di poter essere considerata alla stregua di tutte le religioni europee.
Infine, ci suggeriscono di riconoscere alle coppie omosessuali gli stessi diritti delle famiglie.
Ciò significa dimenticare che le famiglie ottengono determinati diritti dallo Stato e dalle nazioni perché evidentemente esse permettono allo Stato ed alle nazioni di continuare ad esistere, nell'interesse reciproco.
Signor Presidente, come ogni primavera, tra la fioritura dei susini e quella dei ciliegi, ritroviamo la sfilata di moda dell'eleganza morale ed intellettuale, che mena vanto della sua lotta contro Satana, i suoi sfarzi e le sue opere, o meglio - per attenerci all'espressione ormai consacrata - contro la xenofobia, il razzismo e l'antisemitismo.
In quanto docente universitario di lingue e civiltà dell'Estremo Oriente alle quali ho dedicato la mia vita prima di entrare in politica, ex preside di una facoltà dove si insegnano ventotto lingue e civiltà straniere, non credo di essere xenofobo.
Credo anzi di potervi dire con estrema tranquillità che tutte queste chiacchiere presuntamente antirazziste presentano tratti comuni: innanzitutto il vuoto intellettuale e, in secondo luogo, la funzione liberticida.
Il vuoto intellettuale è provato dal fatto che i termini utilizzati non sono neanche definiti.
Che cos'è il razzismo? Cos'è la xenofobia?
E il nazionalismo? E l'estremismo?
Che cosa nascondono tali concetti?
Quali sono le loro origini filosofiche?
Su quali dottrine si fondano? Coloro che ne sono accusati meritano quest'infamia?
Nessuno lo sa o vuole saperlo. Il fatto è che, se tali concetti fossero meglio definiti, verrebbe meno la loro reale funzione: contribuire a turbare gli animi e le coscienze con la ripetizione ossessiva della solita sequela e la minaccia di demonizzare coloro che vi si oppongono.
Si tratta in realtà di assimilare in malafede il sentimento patriottico al nazionalismo espansionista, il legittimo rifiuto della politica migratoria alla xenofobia, il desiderio da parte delle nazioni di difendere la loro identità al razzismo.
Tutto ciò è assurdo.
Il razzismo consiste nella volontà di una razza di dominarne un'altra.
Chi è razzista oggi in Europa?
La xenofobia è il rifiuto di una presenza straniera.
La si può condannare moralmente, ma politicamente sarebbe necessario riflettere sul fatto che, nella sua accezione letterale, la xenofobia è all'origine di tutti i movimenti di liberazione nazionale decantati in altri tempi.
Per quanto riguarda l'antisemitismo che, pare, starebbe per tornare in Europa, occorre porsi la questione seriamente.
La tesi che il filosofo di sinistra Jean-Paul Sartre ha esposto in un suo libro, secondo la quale l'ebreo sarebbe fondamentalmente una creazione artificiale degli antisemiti, è ovviamente falsa, come del resto l'intero pensiero di quel filosofo.
Ma non potrebbe essere vera la tesi inversa, e cioè che taluni ambienti ebrei hanno bisogno dell'antisemitismo per esistere, per rafforzare la loro identità e consolidare la loro autorità morale, politica e perfino finanziaria?
In ogni caso è ciò che affermano alcuni ebrei intellettualmente onesti e coraggiosi, che arrivano a condannare l'utilizzo perverso della rievocazione della sola persecuzione subita dagli ebrei nel corso della seconda guerra mondiale, indicata globalmente con il vago termine religioso di "shoah", una memoria quotidiana, ossessiva, esclusiva e a volte perfino delirante, a fini politici e finanziari che nulla hanno a che vedere col culto dei morti e la loro commemorazione.
Ma l'obiettivo di questo preteso antirazzismo non è la ricerca della verità, né il sostegno ... onorevole Schulz, la mia famiglia non ha mai accettato kapo tedeschi, e non comincerà certo con lei! ... né il sostegno, dicevo, da dare agli immigrati.
Esso mira piuttosto a stroncare sul nascere ogni velleità da parte delle nazioni di resistere alla distruzione della loro identità.
La religione antirazzista ha i suoi dogmi, i suoi sacerdoti, i suoi inquisitori ed i suoi processi per stregoneria.
La Storia condannerà duramente i protagonisti di quest'infame ideologia che combattiamo con orgoglio in ogni momento.
Il filosofo inglese John Locke affermò che là dove non ci sono leggi non c'è la libertà.
A cinquant'anni dalla firma della Convenzione europea dei diritti umani, vent'anni dall'Atto finale di Helsinki, dieci anni dal crollo del muro di Berlino e un anno dall'entrata in vigore del Trattato di Amsterdam, nel cuore dell'Europa sono rimaste disposizioni costituzionali che appartengono al Medioevo, disposizioni che non trovano posto in un'Europa moderna.
Per esempio, Vittorio Emanuele di Savoia è stato costretto a lasciare il suo paese d'origine quando aveva nove anni ed era incapace di comprendere e da cinquantatre anni non può tornare.
Se dalla sua residenza in Corsica naviga in direzione delle acque territoriali italiane, le guardie costiere si mobilitano usando la moderna tecnologia satellitare e gli ordinano attraverso gli altoparlanti di tornare indietro.
Suo figlio ha ventotto anni ed è stato in Italia una sola volta quando il suo aereo è stato dirottato su Milano a causa del maltempo.
L'aereo è stato circondato dalla polizia e gli è stato intimato di non scendere.
Che cosa ha lui a che fare con le azioni compiute dal suo bisnonno durante l'era fascista? Secondo un recente sondaggio, l' 80 percento degli italiani ritiene che gli ex regnanti dovrebbero poter tornare senza limitazioni.
Nessuno di loro rappresenta una minaccia per lo Stato italiano.
Non si tratta, come hanno cercato di sostenere alcuni, di una questione che riguarda solo poche persone; colpisce al cuore l'impegno dell'Unione europea nei confronti dell'applicazione della Convenzione sui diritti dell'uomo, dei Trattati stessi e dello Stato di diritto.
Si fa un gran parlare della Carta dei diritti fondamentali.
Tutte quelle parole risulteranno estremamente false se in primo luogo il Parlamento non fa tutto il possibile per risolvere le violazioni esistenti del Trattato.
Provo un amore profondo e ossequioso per l'Italia e per il suo popolo, ma oggi dico a voi e al Presidente della Repubblica italiana Ciampi che l'Italia non aveva il diritto né morale né giuridico di firmare il Trattato di Amsterdam prima di avere eliminato questa palese violazione della Convenzione dalla propria costituzione.
Lo stesso vale per l'Austria, dove è stato chiesto ad Otto von Habsburg di negare la sua stessa identità e rinunciare ai suoi diritti e a quelli dei membri della sua famiglia per poter entrare in Austria.
A mio parere, i diritti sanciti dal Trattato non sono subordinati a condizioni.
Il Trattato non prevede discriminazioni contro singole famiglie e pertanto viene violato.
Il diritto di entrare, vivere e morire nel proprio paese d'origine è fondamentale e sacrosanto e spero che questo Parlamento voglia affermarlo.
Invito dunque gli onorevoli colleghi ad approvare i paragrafi 41 e 42.
Signor Presidente, il rispetto dei diritti umani è uno dei fondamenti dell'Unione europea: lo si afferma nei Trattati e ce lo ricordiamo sempre l'un l'altro.
È quindi positivo che il Parlamento europeo prepari ogni anno una relazione sul rispetto dei diritti umani nella stessa Unione europea.
Faccio parte di quest'Assemblea da solo un anno; tuttavia, so che negli ultimi anni la discussione su questa relazione è stata sempre accompagnata da grande passione politica e da confusione.
Visto il tipo di argomento, la passione è senz'altro giustificata, la confusione no.
Mi fa quindi molto piacere che la relazione di quest'anno sia molto equilibrata e puntuale, eccezion fatta per un singolo incidente di percorso di cui l'onorevole Schulz ha già parlato e le cui manifestazioni, alquanto abbiette, siamo costretti ad ascoltare qui in Aula di quando in quando.
Ma per fortuna, dai nostri banchi possiamo manifestare il nostro dissenso.
Ciò detto, ringrazio vivamente il relatore, onorevole Bertel Haarder, per il grande impegno e la costruttiva collaborazione che ho potuto condividere con lui in qualità di relatrice ombra per il gruppo socialista.
Parlando con lui, mi sono potuta addentrare meglio nella complessità della materia. Desidero qui elogiare pubblicamente in modo particolare la sua grande apertura di spirito.
Per quanto riguarda il contenuto della relazione, vorrei accennare ad alcuni dei temi di cui essa si occupa.
Trovo paradossale che proprio le questioni dell'asilo e dell'emigrazione, due delle priorità dell'agenda politica europea, abbiano trovato una così ampia eco nella relazione.
Ma lo scopo di un approccio europeo ai temi dell'asilo e della migrazione non dovrebbe essere proprio quello di ridurre le violazioni dei diritti umani in questi due settori?
Porsi tale interrogativo significa, nel contempo, dargli una risposta.
È doveroso continuare a vigilare sul rispetto dei diritti umani delle popolose minoranze che ci sono in Europa.
Gli appartenenti a queste minoranze sono spesso economicamente vulnerabili e corrono un forte rischio di subire discriminazioni.
La realtà è che, nella nostra ricca e privilegiata Europa, milioni di persone vivono in condizioni di povertà.
La relazione affronta tale realtà, fatta di miseria e arretratezza, nel modo giusto, ossia in termini di rispetto dei diritti umani. Credo che ciò costituisca un passo in avanti nella discussione su questi temi.
In confronto agli anni scorsi, la relazione oggi in esame dedica maggiore attenzione alla questione della parità di trattamento tra uomini e donne nonché tra forme di relazione e stili di vita diversi.
Le libere scelte che i singoli operano nella loro sfera privata e che non nuocciono a nessuno dovrebbero godere del rispetto dovuto alla diversità, come pure del diritto alla tutela in base al principio della parità di trattamento.
Come risulta da alcuni emendamenti, la strada da percorrere per raggiungere tale obiettivo è ancora lunga.
Signor Presidente, ci sono ancora molte persone - anche in quest'Aula, come è emerso dalla discussione - che vogliono riservare un trattamento privilegiato al vincolo matrimoniale e alla famiglia, e così facendo offendono e discriminano apertamente tutti coloro che nella loro vita privata hanno compiuto una scelta diversa.
Il mio gruppo, invece, è assertore del principio della parità di trattamento.
I diritti umani, infatti, sono di tutti.
Signor Presidente, vorrei ringraziare per l'ampio supporto fornito alle linee principali di questa relazione.
I diritti umani riguardano ciò che di comune abbiamo trasversalmente a partiti e frontiere nazionali, perciò è importante che in Aula raggiungiamo un ampio accordo in merito, perché un diritto non può certo essere universale se metà del Parlamento è contrario.
Vorrei in particolare ringraziare molto la onorevole Swiebel, sia per le cortesi parole di oggi, sia per l'intensa cooperazione che abbiamo avuto e che naturalmente le ha permesso di avere un'influenza significativa.
Vorrei dirle che aspetto con impazienza di votare anche per gli altri emendamenti che ha presentato e sui quali ci esprimeremo domani.
Vorrei anche esprimere i miei ringraziamenti all'onorevole Pirker e la onorevole Palacio.
Desidero ringraziare tutti per l'ampio accordo raggiunto su questa relazione.
Credo che sia positivo soprattutto quest'anno, in cui i diritti umani sono stati tra i primissimi punti all'ordine del giorno dell'Unione.
Infine vorrei dire all'onorevole Krarup che deve fare marcia indietro sui commenti positivi da lui espressi in merito alla modifica del punto 61, perché c'è stato un errore.
Nella versione danese mancano infatti dieci parole.
Se legge la versione inglese, potrà vedere come deve essere il testo.
Signor Presidente, nei confronti della Cina questa relazione muove delle critiche che personalmente condivido, sebbene nella mia veste di presidente della delegazione per i rapporti con la Cina corra così il rischio di vedermi recapitata una nuova lettera di protesta da parte di Pechino, nella quale mi si chiederà se il Parlamento europeo stia conducendo una crociata contro la Cina.
Forte dell'appoggio delle relazioni Malmström e Haarder, risponderò con determinazione: "No, nessuna crociata contro la Cina, ma a favore dei diritti umani, ovunque".
Le relazioni si esprimono in termini critici nei confronti di una ventina di paesi extraeuropei, nonché di quasi tutti gli Stati membri dell'Unione e i paesi candidati all'adesione.
Anzi, sto proprio pensando di far pervenire le due relazioni all'assemblea popolare nazionale cinese e alla sua commissione per i rapporti con l'UE, suggerendo loro di prendere un'iniziativa analoga.
Perché mai l'assemblea popolare nazionale cinese non potrebbe elaborare una relazione autocritica sullo stato dei diritti umani in Cina, nonché una relazione sullo stato dei diritti umani nel mondo e nell'Unione europea, secondo il punto di vista dei cinesi?
Con loro, infatti, quello che dobbiamo intavolare è un dialogo in materia di diritti dell'uomo.
A quel punto i cinesi saranno costretti a dialogare, anziché limitarsi a protestare.
Signor Presidente, ci preoccupa il fatto che, nell'ambito della politica estera dell'UE, i diritti dell'uomo vengano usati in modo ipocrita e selettivo o come un pretesto per sostenere persino interventi militari.
Nel frattempo l'Unione chiude gli occhi di fronte a casi di palese violazione dei diritti dell'uomo, anteponendo a tutto i propri interessi imperialistici.
Un esempio clamoroso di ciò è rappresentato dalla sua posizione nei confronti del regime turco.
Le recenti e continue incursioni in Kosovo, con il pretesto dei diritti delle minoranze, e le richieste inverosimili avanzate nei confronti della Jugoslavia costituiscono un esempio tipico del tentativo di richiamarsi ad un principio del diritto internazionale per giustificare un intervento militare che va a scapito del principio della sovranità nazionale.
D'altronde, la politica seguita dall'Unione al suo interno elude in sostanza tutta una serie di fondamentali diritti dell'uomo.
Infatti, nell'UE si violano i diritti politici, sociali ed individuali e si calpestano le libertà democratiche.
Tra le conseguenze di una simile politica vi è il rafforzamento - non solo in Austria - di forze estremiste, fasciste e razziste.
Ciò nonostante, la relazione sulla lotta al razzismo non riesce a trarre le debite conclusioni.
Invitiamo i popoli europei a lottare contro la violazione dei loro diritti - conquistati con dure lotte e grandi sacrifici - da parte di presunti salvatori, nonché a invertire la tendenza attuale che fa il gioco dei loro sfruttatori.
Signor Presidente, ponderazione, misura e polso: questi sono i termini che definiscono l'eccellente lavoro dell'onorevole Haarder, con il quale mi congratulo.
Avendo avuto l'onore di lavorare con lui in precedenti relazioni annuali sui diritti umani, so quanto il compito sia difficile.
Gli auguro, come lui ha chiesto, un ampio appoggio da parte dell'Assemblea e spero che lo ottenga perché se lo merita.
Signor Presidente, all'inizio del suo primo intervento l'onorevole Haarder ha affermato che l'Europa non ha inventato i diritti umani, ed è vero.
Ma è stata l'Europa che, spostando i diritti umani dalla sfera privata alla sfera pubblica con la sua intenzione di attribuire loro carattere giuridico, ne ha fatto una bandiera, un segno distintivo che ci caratterizza come europei.
Si è parlato della difesa dei diritti umani e vorrei insistere sull'idea che la proclamazione dei diritti umani ha come corollario l'attuabilità del loro esercizio.
A tutti gli aspetti che sono stati citati a questo proposito, e che io difendo, vorrei aggiungerne un altro: quello che riguarda coloro che non possono esercitare i loro diritti perché sanno di essere sottoposti a pressioni di forze e di organizzazioni.

Basti un esempio: poco tempo fa sono venuti qui i rappresentanti del Forum di Ermua; ricordo all'Assemblea che appartengono a tutto l'arco politico, dalla sinistra alla destra, che sono intellettuali, uomini e donne che vivono nei Paesi baschi e che non possono esercitare i loro diritti, né possono esercitare la libertà di espressione perché si sentono continuamente oppressi dal braccio politico dell'ETA, Herri Batasuna.
Per fare solo un esempio, la scorsa domenica è stato rivolto ai baschi un invito intimidatorio di non andare a votare.
Fortunatamente la società basca ha dato prova di coraggio - e bisogna viverci, in questa situazione, per sapere quanto fegato ci vuole - e si è presentata in massa alle urne.
Signor Presidente, concludo come ho iniziato: da questa Assemblea dobbiamo dire forte e chiaro che il primo corollario del rispetto dei diritti umani è la tutela del loro esercizio - del loro pieno esercizio - contro tutti e in particolare contro le forze e le organizzazioni che impediscono la libertà di espressione.
Signor Presidente, vorrei intervenire brevemente in merito alla relazione Ludford sulla lotta contro il razzismo nell'Unione europea.
Si tratta di un argomento di enorme importanza.
È cruciale per la costruzione di un'Europa pacifica e armoniosa, un'Europa unita nei suoi intenti e serena con se stessa e con i suoi cittadini.
Questo è senza dubbio ciò in cui noi, in quest'ala del Parlamento, crediamo.
Questo è ciò a cui aspira la relazione.
Sembra invece evidente che il PPE ed altri non lo vogliano.
Abbiamo sentito pochi minuti fa il vergognoso intervento dell'onorevole Gollnisch a nome del suo partito.
La onorevole Palacio, che ora sta lasciando l'Aula, ha affermato che i diritti umani appartengono alla sfera pubblica e devono occupare un posto centrale.
Eppure, con i loro emendamenti alla relazione Ludford, costoro cercano di dividere l'Europa e di rendere milioni di nostri fratelli e sorelle appartenenti alle minoranze etniche cittadini di seconda classe.
Questo è il chiaro fine degli emendamenti presentati dall'onorevole Hernandez Mollar e dai suoi colleghi e lo si ritrova in tutti gli emendamenti del PPE - il cosiddetto Partito popolare europeo - che in realtà con i suoi emendamenti si rivela il partito popolare di alcuni, ma non di tutti.
Gli emendamenti del PPE tentano di dividere le famiglie.
Si oppongono all'unità familiare.
Il loro emendamento n. 12 mira ad eliminare il riferimento alla necessità di un'unità familiare in Europa.
Il PPE sembra non riconoscere che le minoranze etniche si sentono alienate dal processo elettorale.
Non ritiene che il Parlamento europeo e i parlamenti nazionali dovrebbero riflettere il carattere etnicamente vario dell'Europa.
Questo è lo scopo dell'emendamento n.
13, eliminare tale considerazione dalla relazione.
I membri del PPE sono contrari alla diversità etnica e non riconoscono i benefici apportati alla nostra società da tutte le persone che la compongono.
Non riconoscono che ciascuno ha un ruolo da svolgere nel processo elettorale.
Non possiamo lamentarci di quanto avviene nei paesi candidati all'adesione se emendamenti come questi vengono presentati nell'Unione europea.
Né il PPE sembra credere che le minoranze etniche dovrebbero essere incoraggiate a votare. L'emendamento n.
21 intende eliminare l'invito a incoraggiare gli appartenenti a una minoranza etnica a partecipare alle elezioni, a recarsi a votare o a presentarsi come candidati.
È questo che vogliamo?
Io credo di no.
Noi, in quest'ala del Parlamento, rifiutiamo del tutto tale posizione.
Renderemo pubblica la posizione del PPE e i loro emendamenti, a prescindere dal fatto che vengano o meno approvati.
Deploriamo la linea illustrata dall'onorevole Hernandez Mollar e dai suoi colleghi.
Invitiamo il gruppo dei liberali a dissociarsi dai legami con il PPE riguardo agli emendamenti, in quanto ha dimostrato di avere istinti razzisti al suo interno.
Se gli emendamenti presentati dal PPE nei riguardi di questa relazione saranno accolti, voteremo contro l'intera relazione.
Gli emendamenti del PPE indeboliscono la relazione e la posizione del Parlamento risulterebbe peggiore di quella attuale.
La renderebbero talmente debole che non saremmo in grado di sostenerla.
Sarebbe un passo indietro.
Pertanto, invito gli onorevoli colleghi a respingere gli emendamenti presentati dal Partito popolare europeo e dai loro colleghi dell'estrema destra.
Signor Presidente, ringrazio tutti gli onorevoli colleghi che sono intervenuti in merito alla mia relazione.
Vorrei solo chiarire alcuni fraintendimenti.
In primo luogo, in nessun punto della relazione si afferma che la lotta contro il razzismo significa non dotarsi di sistemi adeguati per il controllo dell'immigrazione.
La relazione afferma che tale controllo non dovrebbe operare discriminazioni per motivi razziali e che dovrebbe evitare di suscitare atteggiamenti xenofobi e ostili nei confronti delle minoranze etniche.
I riferimenti al riconoscimento di maggiori diritti ai cittadini dei paesi terzi riguardano, ovviamente, i diritti di coloro che sono legalmente residenti.
In secondo luogo, quanto a religione e identità, è stato affermato che non sussiste alcuna esclusività.
Sono d'accordo con l'onorevole Schulz.
La cristianità ha apportato un contributo significativo ai valori europei, ma non ha il monopolio di tali valori.
In terzo luogo, si è fatto riferimento a quote.
In nessun punto della relazione si parla di quote.
In quanto liberale, sono contraria alle quote.
In quarto luogo, riguardo all'Austria, è stato affermato che non dovremmo menzionare l'Austria a causa del periodo di competenza alla relazione.
La presente relazione è la discussione annuale sul razzismo nell'anno 2000.
Si riferisce alla situazione esistente oggi.
Accolgo con favore le osservazioni dell'onorevole Oostlander e sono lieta del sostegno che ha accordato alla relazione.
In segno di buona volontà, accoglierò cinque piccoli emendamenti del PPE anche se, incidentalmente, non si tratta di quelli citati dall'onorevole Evans.
Mi auguro di cuore che un maggior numero di membri del gruppo PPE-DE voglia appoggiare la relazione.
Signor Presidente, finora, nel corso della discussione, non si è dato sufficiente risalto alla democrazia e alla sussidiarietà.
Molte atrocità perpetrate nei Balcani di cui abbiamo parlato in precedenza e molti atti di razzismo e di antisemitismo sono dovuti al fatto che non è ancora stata concessa alle comunità locali dei singoli paesi la facoltà, in conformità del principio di sussidiarietà, di sviluppare al proprio interno la democrazia di cui i cittadini hanno ovunque bisogno se vogliono evolversi e se intendono instaurare all'interno delle proprie regioni e nazioni i diritti sociali, la giustizia, il rispetto delle minoranze, la coesistenza di popoli diversi e il rispetto di ogni razza ed etnia.
L'articolo 3 B del Trattato di Maastricht, signor Presidente, limita ancora la sussidiarietà ai rapporti tra l'Unione europea e gli Stati membri.
Le regioni e le nazioni prive della condizione di Stato vengono ignorate.
I cittadini appartenenti a tali comunità di conseguenza ne risentono.
Esse non sono in grado di predisporre le strutture necessarie a far sì che i diritti umani possano prosperare e la piaga del razzismo venga definitivamente eliminata.
Per esempio, nella nostra nazione, il Galles, non abbiamo alcuna facoltà di definire le nostre leggi contro il razzismo e per la protezione dei diritti umani.
I principi di coesione e la tendenza a ridurre la povertà e la corruzione nelle nostre comunità sono un concetto ben consolidato nell'Unione europea.
Tuttavia, tale concetto deve comprendere il rispetto delle minoranze in ogni luogo, se vuole essere d'ispirazione per il mondo nella sua azione di lotta contro il razzismo e di difesa dei diritti umani.
Un grazie di cuore alle relatrici e ai relatori per il lavoro svolto.
Sempre di più alle parole dobbiamo far seguire il nostro agire.
Il mancato rispetto dei diritti umani, il razzismo, la xenofobia e l'antisemitismo non abitano solo altri continenti, abitano anche noi, le nostre vite e le nostre istituzioni.
Posizioni razziste e xenofobe vengono espresse anche in questo Parlamento.
Da noi stessi dobbiamo partire per poter avere un mondo in cui ciascuno possa essere di aiuto all'altro.
Il nostro intervento nei paesi che negano l'esistenza dei diritti umani e sociali - da quelli dei curdi, palestinesi, ceceni a quelli delle donne afghane - può avere maggior forza se nel nostro fare non vi è ipocrisia.
Tanti sono gli Haider in Europa.
Si è Haider quando - e faccio solo un piccolo esempio - come è successo a Roma la scorsa settimana, con l'assenso del sindaco si deportano senza distinzioni profughi rom bosniaci, ricacciandoli senza aiuti in luoghi di conflitto, separando figli e madri, fratelli e sorelle; si cacciano senza neppure lasciargli il tempo di portarsi qualcosa, staccando dalla scuola bambini nati in Italia, ormai integrati e amati dai compagni di scuola.
Si è Haider quando, a Roma, partiti dell'opposizione di destra e anche del nuovo centro incitano all'odio la popolazione e impediscono al Comune di dare spazio ai rom in luoghi protetti, forniti di acqua e luce.
Dico questo senza nulla concedere ai comportamenti illegali di molti rom o anche di immigrati.
Vorrei poter condividere con tutte e tutti il sentire che nei nostri paesi nessuno è straniero.
Per questo appoggio in modo particolare le proposte contenute nelle risoluzioni: dare forza e aiuti a tutte quelle energie che praticano una cultura di convivenza e di cittadinanza.
Signor Presidente, vorrei soffermarmi in particolare su alcuni singoli aspetti della relazione Belder che fornisce una valida analisi della situazione attuale nei paesi candidati all'adesione.
Per quanto riguarda tali paesi, lo si è già detto, dobbiamo evitare l'impressione di pretendere da loro standard più elevati di quelli che noi stessi osserviamo.
Non dobbiamo confrontare le condizioni reali dei paesi candidati con i nostri testi giuridici perfetti, ma con la situazione reale dei nostri paesi, altrimenti essi avranno sempre la peggio.
È fuori dubbio che i paesi candidati che hanno conquistato da poco l'indipendenza, come l'Estonia, la Lettonia e la Lituania, hanno il diritto di ridefinire dapprima la propria identità nazionale.
Poiché la passata dittatura comunista non ha promosso, com'è ovvio, alcuna cultura pluralistica, talune forme di espressione dell'identità nazionale possono sembrarci orientate in modo più o meno diretto contro le minoranze interne o i paesi vicini.
Finché si tratta di fenomeni temporanei legati alla ricerca di una propria identità, non dovremmo condannarli a priori, dall'alto della nostra presunzione morale.
Dovremmo piuttosto fornire a tali Stati gli aiuti concreti necessari per percorrere il cammino verso l'Unione europea, affinché la doverosa definizione della propria identità non derivi anzitutto da un atteggiamento negativo nei confronti delle minoranze o dei paesi vicini.
Vorrei citare la situazione in Estonia e Lettonia come esempio di uno sviluppo positivo nient'affatto ovvio delle relazioni tra due gruppi etnici.
Nient'affatto ovvio se pensiamo al notevole peso storico sopportato da tali paesi che hanno subito un'occupazione e una deportazione illegali, un trasferimento coatto della popolazione per ragioni politiche e la repressione di qualsiasi forma di autodeterminazione nazionale fino alla fine degli anni ' 80.
La minaccia di un ritorno dei carri armati russi, ritiratisi nel 1994, non ha certo contribuito a promuovere la comprensione tra popoli baltici e russi.
Ciononostante dalla riconquista dell'indipendenza non si è verificato alcun episodio di violenza tra la maggioranza della popolazione e le minoranze.
Dovremmo pertanto esprimere alla popolazione estone ed a quella lettone il nostro chiaro apprezzamento per la capacità dimostrata di mantenere nonostante tutto il sangue freddo e per la disponibilità a recepire nel quadro delle loro legislazioni in materia gli standard europei.
Non ritengo pertanto necessaria la richiesta esplicita di cui al paragrafo 14 della relazione Belder, ovvero l'invito a proseguire le azioni di integrazione delle minoranze russe in Estonia e Lettonia.
Questo risultato è già stato in larga misura raggiunto, mentre avanzando tale richiesta si crea l'errata impressione che non sia così.
Signor Presidente, negli ultimi anni, con l'intensificarsi delle ondate di immigrazione, ha cominciato a diffondersi un clima di pregiudizio e la violenza razzista è diventata sempre più frequente, tanto che l'ideologia razzista ha portato alla nascita di taluni partiti politici.
Come traspare oggi anche da un settore del nostro Parlamento, si è venuto a creare un particolare clima sociale che dimostra come la tutela della dignità umana, il rispetto della diversità, i valori democratici e la solidarietà sociale non siano ancora divenuti realtà.
Pertanto, la nostra azione a favore del rispetto dei diritti dell'uomo e della creazione di una società giusta, fondata sulla coesistenza degli uomini, deve inquadrarsi in un ampio spettro di misure e politiche finalizzate al miglioramento delle condizioni socioeconomiche di tutti, alla lotta contro la disoccupazione, la povertà e l'emarginazione sociale.
La nuova realtà multiculturale dell'Europa deve essere accompagnata da una politica che assicuri l'integrazione degli immigrati, dei vari gruppi sociali e delle minoranze nella vita sociale, politica ed economica delle società nazionali.
Abbiamo indubbiamente bisogno di una politica europea comune in materia di asilo e immigrazione, rispettosa dei valori umanistici europei.
Grande importanza riveste anche la scuola; si deve quindi migliorare il livello di istruzione dei figli degli immigrati e dei rom.
Nel contempo i mezzi d'informazione sono chiamati a contribuire alla lotta contro i pregiudizi, mettendo in luce gli aspetti positivi della diversità e della multiculturalità nella società moderna.
In tale ambito si deve dare per scontato il rispetto di chi adduce motivi di coscienza, ad esempio, in relazione alla chiamata alle armi.
Colgo l'occasione per assicurare all'Aula che un vecchio problema della Grecia in tal senso non esiste più grazie all'adozione e all'applicazione dell'apposita normativa del 1/1/1998.
Il relativo riferimento contenuto nella pur ottima relazione Haarder è oramai infondato.
Vorrei esprimere la mia indignazione per il fatto che gli Stati Uniti, che costituiscono la nazione più potente del pianeta e pretendono di rappresentare l'avanguardia della civiltà, continuano ad applicare la pena di morte su scala quasi industriale.
A parte il rischio di errori giudiziari, che cosa si può dire di una società che, per vendicarsi di atti barbari ed ignobili commessi da alcuni individui, mette in moto tutto un meccanismo giuridico ed organizzativo per perpetrare, in modo cosciente e a freddo, un atto altrettanto barbaro, se non che in tal modo rivela un comportamento addirittura peggiore di quello ch'essa condanna?
Se si vogliono difendere i diritti umani, è necessario come minimo pretendere ovunque la soppressione della pena di morte.
A volte i condannati aspettano per diversi anni nelle prigioni americane il momento della loro esecuzione.
Intendo, in modo particolare, pronunciarmi contro la minaccia di esecuzione che grava su Leonard Peltier e Moumia Abou Djamal, entrambi vittime della macchinazione di una polizia e di un sistema giudiziario marci di razzismo, entrambi in realtà condannati a morte per le loro idee politiche.
Dopo aver subito rispettivamente per 26 e 18 anni l'ignobile tortura dell'attesa nel braccio della morte, devono essere immediatamente rimessi in libertà.
Essendo giunta l'ora del turno di votazioni, interrompiamo qui la discussione congiunta, che riprenderà alle 15.00.
VOTAZIONI
La ringrazio, onorevole Lannoye, le sue precisazioni sono state del tutto chiare.
Dopo la votazione:
Signora Presidente, la Commissione può confermarci di aver accolto l'emendamento n.1 della commissione per l'ambiente, la sanità pubblica e la politica dei consumatori?
Ciò significherebbe che la direttiva potrebbe essere adottata a maggioranza qualificata, e con ciò la questione sarebbe sistemata.
I belgi ed i francesi potrebbero a questo punto gustarsi la cioccolata inglese tanto quanto gli inglesi hanno gustato quella francese e belga.
(Il Presidente dichiara approvata la posizione comune così modificata)
Raccomandazione per la seconda lettura (A5-0054/2000) della commissione per l'ambiente, la sanità pubblica e la politica dei consumatori sulla posizione comune del Consiglio in vista dell'adozione del regolamento del Parlamento europeo e del Consiglio relativo al sistema comunitario, riesaminato, di assegnazione di un marchio di qualità ecologica (10656/2/1999 - C5­0223/1999 - 1996/0312(COD)) (Relatore: onorevole H. Schnellhardt)
(Il Presidente dichiara approvata la posizione comune così modificata)
Raccomandazione per la seconda lettura (A5-0056/2000) della commissione per l'ambiente, la sanità pubblica e la politica dei consumatori sulla posizione comune del Consiglio in vista dell'adozione della direttiva del Parlamento europeo e del Consiglio sull'incenerimento dei rifiuti (11472/1/1999 - C5-0274/1999 - 1998/0289(COD)) (Relatore: onorevole J. Blokland)
(Il Presidente dichiara approvata la posizione comune così modificata)
Relazione (A5-0062/2000) dell'onorevole Davies a nome della commissione per l'ambiente, la sanità pubblica e la politica dei consumatori, sulla proposta di direttiva del Parlamento europeo e del Consiglio relativa all'ozono nell'atmosfera (COM(1999) 125 - C5­0048/1999 - 1999/0068(COD))
(Il Parlamento approva la risoluzione legislativa)
Relazione (A5-0063/2000) della onorevole Myller a nome della commissione per l'ambiente, la sanità pubblica e la politica dei consumatori, sulla proposta di direttiva del Parlamento europeo e del Consiglio relativa ai limiti nazionali di emissione di alcuni inquinanti atmosferici (COM(1999) 125 - C5-0047/1999 - 1999/0067(COD))
Signor Presidente, desidererei far notare l'errore di traduzione che riguarda gli emendamenti 18 e 30.
È stata già inoltrata una nota ai servizi competenti e se ne è tenuto conto nell'elenco delle votazioni, già distribuito. Nonostante ciò desidererei ancora una volta attirare la vostra attenzione sulla questione, in modo da tenerne conto durante la votazione.
Comunque, onorevole Myller, mi si segnala che i servizi linguistici sono già al corrente di questi errori.
Potremo dunque segnalarli al momento opportuno.
Prima della votazione sull'emendamento n. 18
In entrambi gli emendamenti, nn. 18 e 30, si deve leggere "i limiti critici non devono essere superati" .
Al posto della parola superare, si legge invece raggiungere, che purtroppo cambia radicalmente il senso della frase.
Molto bene, avranno capito tutti.
(Il Parlamento approva la risoluzione legislativa)
Proposta di risoluzione comune sul Consiglio straordinario di Lisbona del 23 e 24 marzo 2000
(Il Parlamento approva la risoluzione)
Signora Presidente, onorevoli colleghi, vorrei chiedere di concludere con la risoluzione presentata dalla onorevole Jackson a nome della commissione per l'ambiente, la sanità pubblica e la politica dei consumatori, il che richiederebbe ancora pochi minuti.
Sarei molto grato se ci fosse concessa tale opportunità.
Credo che sia opportuno non perdere altro tempo su questo argomento.
Consulterò l'Assemblea in merito.
Signora Presidente, vorrei farle notare che i socialisti francesi presenti in Aula non prenderanno parte alla votazione, in quanto ritengono che la mozione che ci viene proposta non sia equa.
Essi auspicano infatti che le direttive in materia di ambiente vengano applicate ed integrate nelle politiche europee, ma in blocco, vale a dire non solo la direttiva Natura 2000 e quella sugli uccelli migratori.
Essi ritengono inoltre che l'applicazione delle direttive rientri nella sfera del diritto, della giustizia, cioè nelle competenze della Commissione e della Corte di giustizia, e non intendono quindi partecipare ad una votazione che giudicano faziosa.
In realtà non sappiamo ancora se la votazione si svolgerà questa mattina, poiché intendo consultare l'Assemblea a tale proposito.
Signora Presidente, vorrei ricordarle che lei ha detto che quella che ha appena avuto luogo sarebbe stata l'ultima votazione, e vorrei anche segnalare che questa risoluzione, in conseguenza del malaugurato accumulo di due interrogazioni orali contro il Regolamento e la consuetudine, sta causando problemi complessi a tutti i gruppi e non credo sia questo il modo migliore di portarla avanti.
Onorevoli deputati, credo che si debba essere obiettivi.
All'inizio delle votazioni avevo detto che saremmo arrivati fino alla risoluzione sul Consiglio europeo di Lisbona. Ero stata chiara.
Avevo detto che avremmo terminato alle 13.15 e abbiamo rispettato tale termine.
Penso che dobbiamo attenerci a ciò che è stato deciso.
Signora Presidente, non condivido tale decisione.
Il Parlamento è libero di deliberare se procedere o meno alla votazione in questione e pertanto chiedo che ci sia concesso di esprimerci al riguardo.
(Il Presidente consulta l'Assemblea, che decide di interrompere le votazioni)
Signora Presidente, sono arrivata un po'in ritardo, ma non era mia intenzione interrompere il voto.
Potremmo chiedere di far suonare il campanello un po'prima?
Chi si trovava al dodicesimo piano ha avuto grandi difficoltà ad arrivare sin qui per la votazione, in quanto l'ascensore si fermava ad ogni piano e non abbiamo potuto far prima.
L'ascensore era pieno di Vicepresidenti, Questori e varie persone che scendevano per l'appunto dal dodicesimo piano.
Signora Presidente, gli emendamenti che abbiamo presentato riguardo alla direttiva sulla cioccolata avevano lo scopo di tutelare meglio quei consumatori che vogliono poter distinguere la vera cioccolata da un prodotto che, invece del burro di cacao, contiene grassi di altro tipo.
Purtroppo i nostri emendamenti non sono stati approvati.
Inoltre, continuiamo ad essere preoccupati anche per la sorte dei produttori di cacao del terzo mondo.
Prevediamo che, nonostante un possibile miglioramento delle condizioni dei produttori di altri tipi di grassi vegetali, il bilancio globale per il terzo mondo alla fine sarà comunque negativo.
È deplorevole che lo studio sulle conseguenze della nuova direttiva per i paesi del sud del mondo non sia stato eseguito in precedenza.
D'ora in avanti, la cioccolata non sarà più fatta soltanto con burro di cacao.
Peraltro, già da tempo in alcuni paesi dell'Unione il termine "cioccolata" viene usato per indicare un prodotto che contiene succedanei.
Deploriamo che l'uniformazione sia andata a scapito dei consumatori e dei produttori di cacao e che sia stata motivata dalla volontà di profitto.
Signora Presidente, «sostanza alimentare fatta con semi di cacao tostati o macinati, zucchero, vaniglia ed altri aromi» è la definizione tradizionale del cioccolato che si può trovare oggi nei dizionari.
Ecco però che se ne profila un'altra: «vecchia denominazione di un prodotto genuino, sano e di qualità, fabbricato un tempo secondo una tradizione ancestrale alla quale restano attaccati alcuni nostalgici amabilmente antiquati.
Utilizzata oggi per designare un prodotto nero, marrone, bianco o di qualsiasi altro colore fatto con materie grasse vegetali o industriali, o quant'altro purché il risultato finale trovi un mercato, preferibilmente mondiale».
Ecco la nuova direttiva che ci viene ora proposta, applicata fino in fondo, e che potrebbe finire col sostituirsi alla definizione del cioccolato che conosciamo, ma è vero che i succedanei sono una specialità della lobby industriale che sembra aver ispirato questa sconcertante direttiva.
Ancora una volta sembra che la legge del predominio degli interessi commerciali, ossia quella del più forte, sia stata preferita alla difesa dei consumatori, delle PMI e degli artigiani...
(Il Presidente interrompe l'oratore)
Signora Presidente, tengo ad intervenire su questo punto, dopo la votazione catastrofica di poco fa sul cioccolato, per dire che non sono molto fiera di ciò che abbiamo approvato.
Credo infatti che si debba ricordare che, accettando di introdurre oli o grassi vegetali diversi dal burro di cacao, il Parlamento europeo si è assunto la responsabilità di modificare la composizione stessa del cioccolato.
Vorrei rilevare che il Parlamento europeo non è assolutamente in sintonia con l'opinione pubblica per diversi motivi.
Innanzitutto, esso non è coerente rispetto alla richiesta dei consumatori che pretendono un'etichettatura chiara.
Per quanto riguarda il cioccolato, questa istanza è stata ignorata.
Il Parlamento non è in linea con l'opinione pubblica che è sempre più riluttante nei confronti degli OGM.
Tranne tre voti contrari, abbiamo per l'appunto rifiutato di rinunciare agli OGM nel cioccolato.
Inoltre, ci siamo adagiati sul principio della precauzione rifiutando gli studi d'impatto preliminari che sarebbero serviti a valutare gli effetti che la direttiva avrà sui paesi produttori, eccetera.
Non è stato fatto nulla.
La domanda che ci si può porre è a chi giova veramente la manipolazione e...
(Il Presidente interrompe l'oratore)
Signor Presidente, nella votazione odierna assaporo la dolce vittoria riportata dai produttori britannici nella loro battaglia per far riconoscere in tutt'Europa il loro buon cioccolato per quel delizioso prodotto d'alta qualità che è.
I vincitori non sono soltanto i produttori di cioccolato britannici, ma anche i consumatori di cioccolato in tutt'Europa, ora liberi di crogiolarsi nelle delizie di Dairy Milk, Galaxy e Milky Way a proprio piacimento.
Un'etichettatura chiara permetterà ai consumatori di scegliere e godersi il cioccolato di loro gusto.
Le loro papille gustative non ne saranno più private dalla polizia europea del cioccolato.
Gli altri vincitori sono i paesi in via di sviluppo, in quanto questa normativa tiene conto delle esigenze degli agricoltori più poveri del mondo.
I grassi vegetali consentiti saranno di origine tropicale e vi sarà anche una verifica dell'impatto della direttiva dopo tre anni.
Soprattutto la direttiva incrementerà le vendite di cioccolato ovunque, ampliando così il mercato per le esportazioni dei paesi in via di sviluppo.
In tal modo gli amanti del cioccolato potranno sgranocchiare contenti i loro prodotti preferiti, sapendo che stanno dando il loro piccolo contributo a favore del terzo mondo.
Sono certo che converrete che in passato l'Unione europea si è addentrata, per così dire, in un vero e proprio pantano a questo proposito.
Alcuni governi hanno esagerato nel tentativo di tutelare le rispettive industrie del cioccolato.
Ma ora è giunto il momento della resa dei conti.
È ora che il Parlamento dia una lezione agli snob del cioccolato.
Sono passati sedici anni da quando, in seno al Parlamento europeo, è iniziato il dibattito sul cioccolato.
Ritengo che non avremmo neanche dovuto occuparci di questa direttiva.
I dibattiti sui gusti e sui prodotti nazionali lasciano fin troppo spazio a discussioni ridicole.
La scelta del consumatore sarà esercitata a prescindere da quanto fa l'UE, e non può che essere così.
Lo sciovinismo nazionalistico è emerso sin troppo chiaramente nel dibattito sul cioccolato.
La direttiva della Commissione di Bruxelles, che riguarda l'autorizzazione ad integrare nella composizione del cioccolato un certo numero di grassi vegetali meno cari del burro di cacao, favorisce in maniera lampante gli interessi delle cinque multinazionali che si dividono i tre quarti del mercato europeo.
Poiché il prodotto impropriamente denominato cioccolato non sarà affatto meno caro, il consumatore non recupera sul prezzo d'acquisto la perdita in termini di trasparenza rispetto alla natura del prodotto.
Pertanto, anche se non condividiamo le preoccupazioni protezionistiche che si nascondono dietro la difesa del "vero cioccolato", non vediamo alcun motivo per votare a favore della direttiva in questione.
Dopo oltre due anni di tergiversazioni, nell'ottobre 1999 il Consiglio ha adottato una posizione comune sulla direttiva che riguarda i prodotti di cacao e di cioccolato.
Nella sua attuale formulazione il testo non consente di tutelare gli interessi dei consumatori, degli artigiani cioccolatieri e dei produttori di cacao, né di garantire la qualità del cioccolato.
Esso banalizza infatti l'impiego di materie grasse vegetali diverse dal burro di cacao, non prevede l'informazione rigorosa del consumatore e non tiene molto conto dell'assenza di un metodo affidabile di analisi e di misurazione dei grassi presenti nel cioccolato.
La proposta non risponde quindi affatto alle preoccupazioni espresse dai deputati europei il 23 ottobre 1998 in occasione della votazione in prima lettura.
Il testo spalanca la porta alla produzione industriale di sostanze equivalenti al burro di cacao a base di olio di palma, il cui prezzo è di gran lunga inferiore a quello del cacao.
La sua approvazione comporterebbe una drastica riduzione di reddito per undici milioni di persone che dipendono dal cacao nell'Africa occidentale e per le regioni produttrici nel loro complesso.
Per farci ingoiare meglio questo boccone amaro, ci si è sforzati di conferire al testo un retrogusto di carattere sociale sostenendo che esso consente di difendere gli interessi dei paesi produttori di burro di karité più poveri, quali il Mali o il Burkina Faso.
Tuttavia, non esiste alcuna garanzia riguardo all'utilizzo da parte dell'industria del cioccolato dell'olio di noce di karité, che in ogni caso può sostituire il burro di cacao solo fino ad un massimo del 50 percento.
Ci troviamo di fronte ad una contrapposizione largamente artificiosa fra produttori di cacao e produttori di karité, fra paesi poveri e paesi ancor più poveri.
In realtà, la proposta di direttiva esprime soprattutto la posizione delle multinazionali del cioccolato, difendendo in definitiva con certezza solo i loro interessi.
Non posso quindi dichiararmi soddisfatta.
Per questo motivo sostengo appieno gli emendamenti che privilegiano le preoccupazioni degli artigiani cioccolatieri, gli interessi dei consumatori ed il futuro di milioni di agricoltori dediti alla produzione di cacao.
Tengo anzitutto a congratularmi con il relatore per la tenacia di cui ha dato prova riguardo alla questione del cioccolato.
Vorrei ricordare in breve, a grandi linee, le fasi salienti di tale problematica.
Nel 1996 la Commissione europea ci ha proposto di modificare la direttiva del 1973 che autorizzava Regno Unito, Irlanda e Danimarca a derogare alla norma vigente sostituendo nel cioccolato una parte del burro di cacao con altre materie grasse vegetali (MGV) fino ad un massimo del 5 percento del peso totale.
In realtà, con l'adesione di nuovi Stati membri, il numero di paesi che autorizzano l'uso di MGV diverse dal burro di cacao è passato a sette con la Finlandia (dove il limite consentito è del 10 percento), l'Austria, il Portogallo e la Svezia.
Gli altri otto lo vietano (Belgio, Francia, Germania, Grecia, Italia, Lussemburgo, Paesi Bassi, Spagna).
La proposta in questione mira quindi a dare agli Stati membri in generale la possibilità di autorizzare l'aggiunta di grassi vegetali diversi dal burro di cacao nei prodotti di cioccolato fino ad un massimo del 5 percento del peso totale del prodotto finito.
Com'è ovvio, tutto questo non ha mancato di suscitare discussioni talvolta molto accese e, soprattutto, di rafforzare le legittime preoccupazioni dei consumatori.
Questi ultimi, che si sono sentiti particolarmente minacciati qualche anno fa quando l'Europa, grazie a direttive di armonizzazione, tentava d'imporci gli "europrodotti", hanno manifestato la volontà di difendere le loro tradizioni culinarie.
Si è venuta quindi a delineare una tendenza salvatrice intesa a promuovere la qualità dell'alimentazione nonché la diversità alimentare.
Ora, nel caso specifico, anche se è incontestabile che gli Stati membri che utilizzano MGV al posto del burro di cacao hanno il diritto di commercializzare i loro prodotti, resta da chiarire se sia legittimo commercializzarli sotto la denominazione di "cioccolato".
La sostituzione del burro di cacao con altre MGV pone infatti la questione della salvaguardia della natura stessa del cioccolato.
Occorre quindi dotare questo mercato di garanzie sufficienti per i consumatori, certo, ma anche per i produttori di cacao.
Dobbiamo esigere:
un metodo di analisi che consenta di determinare l'esatto tenore di MGV diverse dal burro di cacao, cosa che la Commissione europea non aveva previsto; quest'esigenza non è stata purtroppo ripresa nella posizione comune del Consiglio, ma continuo a pensare che si tratti di una conditio sine qua non per il rispetto della regola del 5 percento;

un'indicazione molto esplicita a vantaggio dei consumatori in modo che possano effettuare i loro acquisti con cognizione di causa;
l'attribuzione esclusiva della denominazione "cioccolato di qualità" ai prodotti che contengono burro di cacao;
la limitazione delle MGV di sostituzione alle materie vegetali tropicali non ottenute per mezzo di processi di produzione enzimatici e non derivanti da manipolazione genetica;
una valutazione dell'impatto di una misura del genere sulle esportazioni di cacao nei paesi in via di sviluppo.
Sottoscrivo queste richieste che si ritrovano negli emendamenti presentati dal relatore.
Mi reputo infatti un consumatore preoccupato della qualità e del gusto del cioccolato tradizionale.
Penso inoltre che la politica di tutela dei consumatori, elevata al rango di politica comunitaria, non si possa limitare alla sicurezza alimentare ed alla tutela della salute, ma debba mirare alla promozione di un'alimentazione di qualità che fa parte di una filosofia più generale, quella della qualità della vita!
La proposta di direttiva del 1996 si inserisce nel quadro della realizzazione del processo di armonizzazione del mercato interno, in quanto la Commissione vi prevede la possibilità per gli Stati membri di autorizzare l'aggiunta di grassi vegetali diversi dal burro di cacao nei prodotti di cioccolato, fino ad un massimo del 5 percento del peso totale del prodotto finito.
La direttiva consente anche la commercializzazione dei prodotti di cioccolato che contengono materie grasse vegetali (MGV) in tutti gli Stati membri, con riserva di un'etichettatura che riporti l'elenco degli ingredienti.
Come il relatore, sono del parere di ritornare alla prima lettura effettuata dal Parlamento nel 1997 e di non autorizzare l'aggiunta e la commercializzazione di cui trattasi.
Resto dell'idea che occorra riservare la denominazione "cioccolato di qualità" solo al cioccolato che non contiene MGV di sostituzione ed insisto nel raccomandare uno studio d'impatto sulle esportazioni di cacao dei paesi in via di sviluppo; infine, auspico come sempre un'etichettatura chiara e precisa per i consumatori.
Si tratta di una posizione di principio, difficilmente negoziabile, perché ne va della difesa dei prodotti di qualità e di quella dei consumatori, cioè di tutti noi.
Per questo motivo esorto l'Assemblea a votare a favore degli emendamenti presentati dal relatore e, così facendo, ad esprimersi contro la posizione assunta dalla commissione per l'ambiente, la sanità pubblica e la politica dei consumatori.
Siamo pieni di contraddizioni.
In un'Europa che proclama la sua volontà di tutelare il consumatore, che parla di etichette di qualità e di autenticità, eccoci di fronte ad una posizione comune del Consiglio che preferisce snaturare un prodotto finora di qualità, il cioccolato, piuttosto che scontentare le multinazionali del settore agroalimentare.
Non ci si deve stupire, d'altronde, poiché questa stessa Europa produce mucche pazze, pecore affette dalla malattia del trotto, polli alla diossina, importa carne agli ormoni e cereali geneticamente modificati.
È vero che si "informa" il consumatore che il prodotto che compra è adulterato, ma con quanta ipocrisia!
Bell'informazione! Scritte in caratteri minuscoli, in un linguaggio incomprensibile, sul retro delle confezioni.
Si è presa l'abitudine di compiere qualsiasi sciocchezza in nome dei dogmi, della libera circolazione, della libera concorrenza, del libero scambio.
Per piacere, smettetela di attentare alle tradizioni gastronomiche, ai prodotti di qualità e ai prodotti tipici.
Non giocate più con l'alimentazione.
Questo sì, sarebbe un vero progresso.
Come avrete capito, i colleghi del coordinamento delle destre europee ed io stesso voteremo a favore "dell'opzione zero", vale a dire zero materie grasse vegetali diverse dal burro di cacao nel cioccolato.
Chi l'avrebbe mai creduto?
A più di venticinque anni dal primo dibattito del Parlamento europeo sul cioccolato, mi ritrovo nuovamente coinvolta in una discussione sulla grave questione che consiste nel sapere se si può chiamare cioccolato un prodotto che non viene fabbricato esclusivamente con burro di cacao.
Oggi, come venticinque anni fa, la questione divide il Parlamento al punto che il gruppo di cui faccio parte non ha definito alcuna posizione unitaria e non ha imposto la disciplina di gruppo, il che mi è molto gradito in una simile circostanza.
Ho quindi potuto pronunciarmi liberamente a favore della soluzione che mi sembrava la migliore per i produttori del vero cioccolato, quello apprezzato dai buongustai che credono si debba chiamare gatto un gatto e cioccolato il cioccolato, a patto che sia effettivamente fabbricato con burro di cacao.
Mi rammarico che non si sia riusciti a raggiungere un accordo sulla soluzione che mi sembrava la più sensata, vale a dire che la denominazione "cioccolato" sia riservata ai prodotti che includono il 100 percento di materie grasse vegetali derivate dal cacao e che la presenza di altre materie grasse sia chiaramente indicata sulla confezione dei prodotti che ne contengono, allo scopo di informare il consumatore e di non indurlo in errore, ferma restando la garanzia di commercializzazione di questi prodotti nel mercato unico.
A proposito del cioccolato, come in altri settori, esistono culture e tradizioni diverse, lo sappiamo.
I gusti sono gusti.
Accanto all'aspetto "gusto e qualità del prodotto" si trova, com'è ovvio, l'aspetto "politica di sviluppo": i paesi associati, i paesi ACP, temono infatti perdite di reddito di circa 160 milioni di dollari qualora i grossi produttori industriali di cioccolato europei decidessero di utilizzare altri grassi vegetali fino ad un massimo del 5 percento, limite prescritto ma non controllabile.
Data la situazione, avrei preferito la reiezione della posizione comune, come preferisco il buon cioccolato artigianale ad un prodotto industriale per il momento non controllabile.
Purtroppo, un'esigua maggioranza in seno al Parlamento non si è pronunciata in modo tale da permettere ai consumatori di godersi il buon, autentico cioccolato.
In primo luogo, respingiamo i principi secondo i quali è consentito alla generalità degli Stati membri produrre cioccolato utilizzando una percentuale di grasso vegetale diverso dal burro di cacao.
Questo per ragioni di salvaguardia degli interessi legittimi dei paesi produttori di cacao, nonché di difesa dei consumatori.
Non vi è alcun dubbio, infatti, che una misura del genere avrà inevitabilmente ripercussioni negative sui paesi produttori di cacao, cui va ad aggiungersi un altro fattore determinante, che è alla base della nostra posizione, cioè il fatto che non si è neppure preso in considerazione uno studio sull'impatto di tale misura sui paesi in via di sviluppo produttori di cacao.
Anzitutto, la fissazione di un limite del 5 percento per la presenza di grassi vegetali nel cioccolato, diversi dal burro di cacao, costituisce un precedente pericoloso, perché potrebbe non solo condurre entro breve tempo ad una loro utilizzazione in percentuale superiore a quella attualmente fissata, ma anche aprire le porte, in futuro, alla fabbricazione di cioccolato con altri tipi di grassi inclusi, al limite, quelli ottenuti per modificazione genetica.
Resta inoltre senza dubbio da definire un metodo di analisi rigoroso che permetta di determinare l'effettiva quantità di tali grassi presente nel cioccolato, tenendo conto del fatto che non è obbligatoria un'etichettatura che permetta perlomeno di distinguere chiaramente il cioccolato genuino, ottenuto solo con burro di cacao, da quello contenente altri grassi.
La direttiva modifica la definizione stessa del cioccolato che, pensiamo, dovrebbe essere fabbricato con semi e burro di cacao.
Non abbiamo il diritto di indurre in errore il consumatore impiegando la denominazione cioccolato per designare prodotti che non sono necessariamente fabbricati con cacao.
I consumatori esigono un'informazione chiara e precisa e non tollerano più di essere ingannati.
La votazione odierna andava ben al di là del solo problema del cioccolato. Ad essere in gioco è la fiducia dei nostri concittadini.
Per questo motivo ho votato tutti gli emendamenti volti a migliorare la direttiva presentati dalla commissione per l'ambiente, la sanità pubblica e la politica dei consumatori.
. (DA) La base del benessere all'interno dell'Unione europea è la concorrenza.
Con l'adozione di una nuova direttiva sui prodotti di cioccolato ci si propone proprio il miglioramento della concorrenza all'interno dell'Unione europea.
Per quanto riguarda la politica alimentare e la protezione dei consumatori, dobbiamo essere molto cauti.
In questo caso, però, non è in ballo la salute o la protezione dell'ambiente, ma si tratta unicamente di stabilire se dobbiamo ammettere che ci sia una libera concorrenza, priva di qualsivoglia rischio per la salute, nel settore del cioccolato, affinché tutti i produttori di cioccolato possano vendere il proprio prodotto in tutti i paesi dell'Unione europea e non solo nei sette paesi che ammettono al momento i grassi vegetali in questione.
Dal punto di vista dei consumatori è esclusivamente una questione di gusto.
Non può quindi essere giusto che siano i politici a decidere tra quali prodotti possano scegliere i consumatori.
I prodotti devono essere offerti e deve essere chiaro che cosa contengano, ma dobbiamo confidare nella capacità di giudizio dei consumatori, com'è doveroso da parte nostra.
Devono essere i consumatori a decidere qual è il prodotto più buono!
Se oggi dobbiamo prendere atto in Aula di una notevole resistenza nei confronti della proposta, tale resistenza non può essere considerata altro che un tentativo, da parte di certi produttori di cioccolato, di frenare la concorrenza.
Se si guarda da dove viene questa resistenza, si vede chiaramente che proviene, trasversalmente ai vari gruppi, soprattutto dai paesi che già proteggono la propria industria del cioccolato sulla base delle norme in vigore.
Nonostante i lodevoli sforzi dell'onorevole Lannoye, personalmente non ho votato a favore del testo che ci è stato proposto, volto ad autorizzare l'inclusione del 5 percento di materie grasse vegetali (MGV) nel cioccolato, perché costituisce proprio il tipo di regolamento europeo che suscita l'incomprensione dei nostri concittadini ed alimenta l'euroscetticismo.
Laddove un obbligo di etichettatura chiara e senza ambiguità sarebbe stato sufficiente per la commercializzazione di tutti i tipi di cioccolato esistenti in Europa, ci viene proposto uno di quei compromessi assurdi di cui abbiamo l'esclusiva: non lo 0 percento di MGV previsto in 8 paesi europei, né il 10 percento come in altri: la scure si è abbattuta al 5 percento ovunque in Europa!
Sarà un 5 percento di MGV non controllabile, per il massimo profitto dell'industria che ben presto inonderà il mercato con una contraffazione di cioccolato a buon mercato, provocando peraltro un aumento del prezzo del vero cioccolato eretto a prodotto di lusso per consumatori privilegiati.
Domani armonizzeremo la composizione del ketchup, della senape, dei salumi, dei formaggi, della birra o della pizza, in nome di un mercato unico che mira a promuovere un gusto unico all'unico scopo di favorire il business alimentare?
Se è legittimo, per motivi di sanità pubblica, promulgare leggi sui processi di fabbricazione e sulla rintracciabilità dei prodotti, lo è anche imporre una divisa gastronomica uniforme a tutta Europa nell'esclusivo interesse della grande industria.
Anche se costituisce un mezzo per rafforzare l'Europa nella competizione mondiale, la costruzione del mercato interno non deve erigersi a dogma totalitario ed immischiarsi in tutti gli aspetti della nostra vita domestica.
In particolare, la diversità della gastronomia e delle abitudini alimentari dell'Europa fa parte del suo patrimonio e della sua cultura, fosse anche al prezzo di specificità locali estranee al mercato interno.
Gli europei non ne vogliono sapere di un'Europa del consumatore standardizzato, in libera stabulazione in un grande mercato interno uniformato.
Dall'Europa essi si aspettano una grande ambizione politica anziché regolamenti cavillosi e marginali.
Le vicissitudini della nuova direttiva sul cioccolato evidenziano innanzitutto l'estrema gravosità e lentezza del processo legislativo comunitario.
Avviata al Consiglio di Edimburgo del 1992, la "semplificazione" della direttiva del 1973 è sfociata solo nel 1996 in una proposta della Commissione, esaminata in prima lettura dal Parlamento nel 1997, e si è dovuto ancora attendere quasi due anni e mezzo prima che il Consiglio adottasse una posizione comune, vale a dire quella su cui oggi siamo chiamati a pronunciarci.
Un'elaborazione così lunga si è tradotta almeno in un testo utile?
La risposta è chiaramente negativa.
La nuova direttiva non risponde ad alcuna necessità.
La direttiva del 1973 definiva chiaramente, senza alcuna ambiguità, che cos'è il cioccolato: un prodotto composto di zucchero e cacao.
Per tenere conto delle abitudini alimentari di taluni paesi del nord erano state previste alcune deroghe.
La situazione era quindi soddisfacente.
Perché cambiarla?
Perché, con il pretesto di "semplificarla", si intende in realtà mutare radicalmente la direttiva del 1973?
L'acquis comunitario non sarebbe quindi più intoccabile?
Se si cambia il contenuto della direttiva, infatti, lo si fa perché spinti da cinque multinazionali (Nestlé, Suchard, Mars, Cadbury e Ferrero) che si spartiscono già più del 70 percento del mercato europeo, ma delle quali la doppia legislazione attuale ostacolava ancora la produzione.
Uno stabilimento impiantato in Francia, ad esempio, non può produrre cioccolato non conforme alle norme francesi, secondo le quali non può contenere materie grasse vegetali diverse dal burro di cacao.
Per queste multinazionali si tratta soprattutto di ridurre al minimo il costo delle materie prime da loro utilizzate. Tanto peggio se il prezzo da pagare è lo snaturamento della composizione del cioccolato.
Il burro di cacao rappresenta infatti dall'8 al 9 percento del prezzo totale del cioccolato.
Il burro di karité vale un terzo del prezzo del burro di cacao e quello dell'olio di palma è dieci volte più basso.
Adottando un elenco di surrogati del burro di cacao e prevedendo una percentuale, la nuova direttiva apre una breccia, ed è questo il punto essenziale.
Domani basterà ampliarla, aumentare la percentuale ed aggiungere ad esempio la soia alle materie grasse vegetali oggi proposte.
Il burro di karité avrà svolto il suo ruolo di alibi ed i suoi produttori subiranno quindi effetti identici a quelli che ricadranno, nel senso di una riduzione dei prezzi, sui produttori di cacao, in seguito all'adozione di una direttiva che ignora completamente le proprie conseguenze in materia di sviluppo e rinvia cinicamente il loro esame alle calende greche.
Per raggiungere i loro scopi - produrre e vendere ad un prezzo meno caro ovunque in Europa un falso cioccolato sotto il nome di cioccolato - le multinazionali in questione non hanno avuto pace fino a quando le deroghe del 1973 non sono diventate la norma, a scapito degli interessi dei cioccolatieri e dei produttori di cacao.
La posizione comune legittima appieno le loro rivendicazioni proponendo di erigere a norma uniforme ed obbligatoria per tutti i quindici Stati membri una deroga che corrispondeva ad un'abitudine alimentare limitata ad alcuni di loro.
Si innalza almeno il livello di esigenza e di qualità per tutti gli Stati membri?
Niente affatto, anzi.
Come al solito l'allineamento si compie sul minimo comune denominatore.
Ciò che viene generalizzato è il livello inferiore di qualità, per imporre in definitiva un eurogusto standardizzato, a scapito della qualità organolettica.
L'onere della prova di qualità ricade paradossalmente sull'artigiano cioccolatiere al quale, per sua consolazione, non è vietato indicare che non ha aggiunto materie grasse vegetali diverse dal burro di cacao!
Il nuovo testo consentirà almeno al consumatore di distinguere con facilità fra vero e falso cioccolato?
No, perché il testo della direttiva è disonesto, in quanto prevede la possibilità di introdurre nel processo di fabbricazione del cioccolato una percentuale estremamente precisa (5 percento) di materie grasse vegetali diverse dal burro di cacao, mentre è risaputo che non disponiamo di un metodo di analisi affidabile che consenta di controllarla.
La Commissione fissa quindi una percentuale che sa non essere verificabile.
È ciò che si definisce un inganno.
Il testo comporta anche disposizioni disoneste in materia di etichettatura.
Il Parlamento aveva opportunamente adottato in prima lettura, su iniziativa dell'onorevole Lannoye, un emendamento che prevedeva l'obbligo di riportare, sul lato anteriore del prodotto, una dicitura chiaramente leggibile per indicare la presenza di materie grasse vegetali diverse dal burro di cacao.
Poiché il Consiglio non lo ha preso in considerazione, il consumatore non sarà quindi informato correttamente.
In tutti i paesi e per tutti i consumatori attaccati al vero cioccolato, dietro la denominazione cioccolato potranno ormai celarsi in piena legalità prodotti del tutto snaturati.
Con l'aiuto di un meccanismo comunitario il cui effetto è sempre quello di ridurre le responsabilità di ognuno, si cambia così la definizione di un prodotto di base della nostra alimentazione, e questo al solo scopo di consentire ad alcune multinazionali di massimizzare i loro profitti.
Amanti del cioccolato, assaporate religiosamente le prossime uova di Pasqua.
Sarà l'ultima volta che potrete avere la certezza che siano fabbricate con vero ed autentico cioccolato, quello anteriore alla grande armonizzazione.
Dopo il cioccolato, a chi tocca?
Etichettatura, tu ci fai girar la testa...
Ecco un segno distintivo a livello europeo al quale vogliamo ridare vigore.
Quest'etichetta, come il marchio francese NF Environnement, si applica su base volontaria, vale a dire che spetta agli industriali farne richiesta, e si basa sul principio di un approccio globale, che tiene conto di tutto il ciclo di vita del prodotto.
I vari contrassegni nazionali non devono tuttavia essere posti in secondo piano.
Infatti, i consumatori, i compratori hanno loro codici particolari e hanno costruito la loro fiducia sui logo che conoscono.
La volontà di soppiantare il logo nazionale significherebbe ancora una volta turbare il cittadino che abita nell'Unione europea perso fra elenchi di ingredienti, etichette di qualità, logo, riferimenti alle regioni... una vera e propria giungla d'indicazioni.
Ci si crederebbe quasi di fronte ad una tavoletta di cioccolato...
Avendo a cuore la difesa delle PMI in materia di facilità d'accesso alle etichette ecologiche comunitarie che devono essere previste, accordiamo il nostro sostegno al relatore.
Appoggio di cuore i tentativi dell'Europa di divenire un continente ecologico.
Questo provvedimento è un'ulteriore dimostrazione dell'impegno europeo a rinverdire la propria legislazione.
Dal 1992 il logo con il fiore europeo è divenuto un marchio di prodotti ecologici, dalle lavatrici alla carta da lettere.
Tuttavia, l'entusiasmo dei consumatori per i prodotti "verdi" non è ancora condiviso dall'industria.
I provvedimenti contemplati in questa strategia triennale dovrebbero invece coinvolgere i produttori, perlomeno è quanto si spera.
Nella lotta per ripulire il pianeta, il governo laburista britannico si è trovato naturalmente in prima linea.
A Kyoto, ad esempio, il Vice primo ministro John Prescott ha ottenuto, contro ogni aspettativa, un accordo per ridurre le emissioni complessive.
La Gran Bretagna è sulla buona strada per raggiungere l'obiettivo di ridurre le emissioni di diossido di carbonio del 20 percento entro il 2010.
Non ancora soddisfatto, il governo ha innalzato di recente l'obiettivo al 60-70 percento entro il 2050.
L'Assemblea dovrebbe esortare gli altri Stati membri a seguire l'esempio britannico: essi avranno modo di raccogliere la sfida alla prossima riunione di follow-up di Kyoto, che si terrà all'Aia in novembre.
Naturalmente, proteggere il pianeta significa molto di più che non semplicemente ripulire l'atmosfera: significa proteggere anche l'ambiente naturale a terra.
Ancora una volta, il governo laburista britannico fa da battistrada.
Ad esempio, il suo recente Wildlife Bill fornirà una maggior tutela a specie in pericolo di quanto non sia mai avvenuto.
Inoltre, la legislazione sul "diritto di passeggiare" darà modo alla popolazione britannica di assaporare ed apprezzare il nostro magnifico paesaggio.
Signora Presidente, è urgentemente necessaria un'iniziativa coerente a livello locale, nazionale ed europeo per ripulire la terraferma, il mare e l'aria.
Il "fiore europeo" è soltanto un elemento della più vasta strategia ambientale necessaria per salvare il pianeta.
I nostri cittadini vogliono un'iniziativa concreta: non vogliono più dai politici pura aria fritta, che per di più potrebbe contribuire a surriscaldare il globo.
Sfruttando la forza del "fiore europeo" , possiamo contribuire tutti ad un mondo più pulito e più verde.
Raccomandazione per la seconda lettura Blokland (A5-0056/2000)
L'onorevole Blokland solleva a ragione serie preoccupazioni circa l'eliminazione dei rifiuti, compreso l'incenerimento.
Essendo originaria di un paese che ricorre per oltre il 90 percento alle discariche, devo concludere che un incenerimento debitamente controllato è tanto necessario quanto inevitabile.
L'impegno del governo irlandese ad un effettivo riciclaggio nonché alla separazione dei rifiuti è ben lungi dall'essere chiaro.
La separazione dei rifiuti, incluso l'utilizzo dei rifiuti organici per la concimazione, dev'essere assolutamente prioritaria in qualsiasi strategia di eliminazione dei rifiuti.
La gestione dei rifiuti è un compito molto complesso e le pressioni politiche sono enormi.
Per questo motivo l'Unione europea ha adottato una strategia globale per far fronte a quest'ardua sfida ambientale e sanitaria.
La direttiva di cui oggi discutiamo ne fa parte poiché mira a regolamentare il trattamento termico dei rifiuti pericolosi e non.
Devo dire che personalmente mi ha sempre preoccupato veder trattare nell'ambito della stessa legislazione l'incenerimento dei rifiuti pericolosi e di quelli non pericolosi.
Ho già espresso la mia inquietudine ed i miei interrogativi nel corso della prima lettura.
Una maggioranza ha deciso a favore del coincenerimento, il che mi lascia insoddisfatto.
Per questo motivo oggi mi batto affinché vengano adottate misure intese a garantire che non vi sia alcun ammorbidimento delle norme relative alle emissioni per quanto riguarda i rifiuti pericolosi.
Tutti sanno che il volume dei rifiuti da incenerire all'interno dell'Unione europea tende ad aumentare.
Per quanto attiene ai rifiuti urbani, nel 1990 ne sono stati inceneriti 31 milioni di tonnellate, e quest'anno la cifra sarà superiore ai 56 milioni.
I motivi sono diversi e dipendono dall'aumento del volume dei rifiuti prodotti e dalla riduzione della quantità di rifiuti avviati alle discariche.
Ora, è noto che l'incenerimento dei rifiuti dà luogo ad emissioni di sostanze che inquinano gravemente l'aria, il suolo e l'acqua e che sono quindi pericolose per la salute.
Le sostanze inquinanti emesse dipendono dalla natura dei rifiuti da trattare e dalle tecnologie utilizzate per trattarli.
Per questo motivo le nostre preoccupazioni si concentrano sulle emissioni di metalli pesanti, diossine e furani.
La discussione ha ruotato in particolare attorno agli impianti di coincenerimento.
Ricordo che tali impianti utilizzano rifiuti pericolosi come combustibili per la produzione di energia o di materiali.
È vero che le disposizioni delle direttive applicabili impongono di limitare l'uso di rifiuti pericolosi ad un massimo del 40 percento dei combustibili impiegati, ma questa percentuale è troppo alta!
Agli impianti in questione si devono applicare norme di controllo particolarmente rigide, tanto quanto quelle che riguardano gli inceneritori.
Inoltre, tengo ad insistere sul fatto che la generalizzazione dello sfruttamento dei rifiuti pericolosi non deve indurci a rassegnarci alla produzione di tali rifiuti.
Si corre il grosso rischio di sentir dire domani che sono stati fatti investimenti per costruire coinceneritori e che ora li si deve mettere a frutto!
Contesto con forza fin d'ora tali argomentazioni che porteranno ad aumentare il volume dei trasporti di materie pericolose con tutti i rischi che ciò comporta per l'ambiente e la sicurezza.
In conclusione, pur ricordando che si devono punire le infrazioni e che si devono aiutare le collettività che adeguano alle norme i loro inceneritori, occorre insistere sul fatto che la priorità è e deve restare la prevenzione della produzione di rifiuti, siano essi pericolosi o meno.
L'Unione europea è stata in prima linea nell'elaborare nuove strategie di gestione dei rifiuti negli ultimi anni.
Di fatto, l'obiettivo della direttiva che discutiamo oggi è attenuare gli effetti negativi dell'incenerimento sull'ambiente e sulla salute umana, riducendo considerevolmente i livelli di emissione di svariate fra le principali sostanze inquinanti nell'aria.
Questa direttiva cerca anche di tenere sotto controllo lo scarico dei rifiuti nel nostro sistema idrico.
La relazione è ora all'esame in seconda lettura.
Rilevo che una delle raccomandazioni del Consiglio europeo prevede che, qualora l'operatore di un impianto che incenerisce rifiuti non pericolosi intenda iniziare ad incenerire rifiuti pericolosi, deve ottenere un'adeguata autorizzazione per la prevenzione ed il controllo dell'inquinamento.
Ritengo che questa sia una proposta particolarmente sensata.
È molto importante che l'Unione europea sia estremamente attiva nel porre in atto nuove proposte di gestione dei rifiuti.
In Europa si producono rifiuti nella quantità di oltre 1 kg pro capite al giorno.
Ogni anno, all'interno dell'Unione europea vengono prodotti 2 miliardi di tonnellate di rifiuti.
L'Unione europea non ha dubbi su un aspetto della nostra problematica di eliminazione dei rifiuti: che le autorità locali percorrano il paese in lungo e in largo alla ricerca di nuove aree per le discariche non è una soluzione per il futuro.
Vi è una generale e crescente preoccupazione circa le conseguenze ambientali di tali siti.
Ci vorrà una transizione globale dal sistema delle discariche a piani di gestione dei rifiuti più articolati.
L'Unione europea appoggia pienamente gli obiettivi di riciclaggio e di recupero rigorosi ed ambiziosi, ma certamente conseguibili, fissati dal governo irlandese.
Fra questi obiettivi, da attuarsi sull'arco dei prossimi quindici anni, rientra quanto segue:
un dirottamento del 50 percento dei rifiuti domestici complessivi delle discariche;
una riduzione minima del 65 percento dei rifiuti biodegradabili attualmente riversati nelle discariche;
la messa a punto di impianti di recupero dei rifiuti che utilizzino tecnologie compatibili con l'ambiente in grado di trattare sino a 300 000 tonnellate di rifiuti biodegradabili l'anno.
Tutti questi provvedimenti rispecchiano il mutamento nelle concezioni dell'opinione pubblica circa la gestione dei rifiuti.
Le discariche hanno i giorni contati e dovranno essere sostituite da tecnologie più compatibili con l'ambiente.
Vi è un appoggio unanime a questa posizione in tutti e quindici i paesi membri dell'Unione europea.

Il volume impressionante di rifiuti prodotto dalle società urbane industrializzate costituisce incontestabilmente una delle grandi sfide che l'Unione europea dovrà raccogliere nel corso del XXI secolo: il pianeta viene progressivamente ed impercettibilmente sommerso ed ogni anno non sono meno di 2000 milioni di tonnellate i rifiuti prodotti dagli Stati membri dell'Unione europea.
In tali condizioni è inconcepibile affrontare la gestione dei rifiuti secondo la legge del minor costo immediato: infatti, la rigogliosa industria (decine di migliaia di posti di lavoro, miliardi di euro) che fiorisce su quest'esigenza crescente avrà forse molto da inventare per svolgere in maniera corretta il suo ruolo evitando, in particolare, d'inquinare a sua volta, con il pretesto della valorizzazione.
L'incenerimento immette nell'atmosfera particelle di metalli pesanti e di diossine, la depurazione genera fanghi indesiderabili, e taluni materiali riciclati non hanno trovato un mercato.
La migliore protezione possibile dell'ambiente e della salute passa quindi attraverso notevoli progressi da compiere nell'attuazione della legislazione relativa alla gestione dei rifiuti, il cui recepimento è ancora lungi dall'essere soddisfacente, secondo una recente relazione della Commissione.

È opportuno quindi indurre gli Stati membri e le loro industrie a compiere rapidamente i necessari sforzi di adeguamento - della loro legislazione nazionale ai principi della precauzione e della protezione dell'ambiente, per quanto riguarda i primi, delle loro tecniche allo scopo di eliminare e non di spostare il problema dell'inquinamento, per quanto attiene alle seconde - ma nel contempo sarebbe logico che il Parlamento europeo tracciasse vie realistiche verso obiettivi raggiungibili, invece di lasciarsi andare ad inclinazioni liriche ed a dichiarazioni idealistiche a scapito della sua credibilità.
In materia di ambiente, si possono salvaguardare le possibilità di raggiungere l'auspicabile obiettivo della sostenibilità solo passando attraverso l'immediatamente possibile.
Per questo motivo il gruppo UEN non ha sostenuto gli emendamenti inapplicabili nei nostri paesi e le cui prevedibili conseguenze economiche si rivelerebbero assai nefaste.
Per il resto, in quanto rappresentante di una comunità locale, spero che una fusione e semplificazione delle direttive comunitarie renda più chiaro e semplifichi il quadro normativo nel quale si devono inserire i piani regionali di gestione dei rifiuti.
L'adozione della direttiva relativa all'incenerimento dei rifiuti, che sarà applicata a partire dal 2005, migliora in misura considerevole il quadro attuale di gestione dei rifiuti in Europa, ponendo in primo piano criteri importanti quali la salute pubblica e la difesa dei diritti dei cittadini.
Tra l'altro, se la direttiva entrasse in vigore immediatamente e non appena nel 2005, sarebbe praticamente impossibile per il governo portoghese proseguire la sua strategia di coincenerimento.
In ogni caso, trattandosi di una direttiva che pone restrizioni tecniche, giuridiche e procedurali di grado elevato ai processi di incenerimento e coincenerimento che hanno luogo in Europa, risulterà ancora più evidente che la strategia seguita dal Portogallo è profondamente errata.
Comunque, nonostante auspicassi che si andasse oltre nelle restrizioni da introdurre nei processi di incenerimento e coincenerimento, non posso fare a meno di congratularmi per i risultati raggiunti, dal momento che tale direttiva:
stabilisce valori limite di emissione più rigidi, in particolare per l'ossido di carbonio e le polveri;
equipara, a livello di valori limite, gli impianti di incenerimento e di coincenerimento, ponendo fine al trattamento privilegiato di cui godevano questi ultimi;
afferma, senza ombra di dubbio, che l'incenerimento e il coincenerimento vanno utilizzati come ultima risorsa, dopo che sono state scartate tutte le altre soluzioni tecniche;
fissa condizioni molto rigide a livello di gestione globale dei rifiuti, di localizzazione e dimensionamento degli impianti di incenerimento e coincenerimento, alla cui osservanza sono subordinate eventuali concessioni rilasciate dalle autorità competenti;
aumenta il potere di intervento delle autorità competenti di fronte all'eventuale inosservanza dei valori limite negli impianti;
riduce drasticamente la possibilità di riutilizzare i residui derivanti dal coincenerimento e dall'incenerimento, in particolare nell'edilizia civile;
introduce il monitoraggio costante delle diossine quale requisito obbligatorio dei processi di incenerimento e coincenerimento;
accresce la partecipazione dei cittadini ai processi decisionali per la localizzazione degli impianti;
sancisce l'obbligo di pubblicare annualmente una relazione sull'ambiente che dia un resoconto dell'osservanza dei valori limite;
limita in misura considerevole le deroghe esistenti per gli impianti con forni in cemento;
definisce per la prima volta un valore limite per le emissioni di ammoniaca (NH3), visti i processi di acidificazione causati da questo composto chimico nell'atmosfera.
La proposta di direttiva sull'incenerimento dei rifiuti costituisce una questione complessa e tecnica le cui implicazioni, ambientali ed economiche, devono essere attentamente soppesate.
Al termine della prima lettura, il Parlamento europeo aveva ampiamente impresso il proprio marchio alle discussioni proponendo la fusione delle due direttive che riguardano l'incenerimento dei rifiuti domestici e quello dei rifiuti pericolosi.
Oggi credo che la posizione comune che ci viene presentata dal Consiglio costituisca un compromesso molto valido, al quale posso accordare il mio sostegno.
Vorrei tuttavia affrontare un punto specifico, quello del coincenerimento nei forni per cemento, e giustificare il mio voto negativo su due emendamenti.
Da un lato, la prima parte dell'emendamento n. 25 all'allegato II che fissa i valori limite di emissione per l'industria cementifera, e in particolare il valore di 15 mg/m3 per le polveri.
La maggior parte degli Stati membri applica attualmente valori limite di 50 mg/m3.
In una recente analisi costi/benefici, la Commissione ha concluso che valori di 30 mg/m3 sono il compromesso migliore.
Imporre un limite di 15 mg/m3 implicherebbe un costo ambientale eccessivo e non sarebbe proficuo.
Dall'altro lato, l'emendamento n.
14 sulla definizione dei rifiuti urbani, reintroduce una definizione dei rifiuti urbani misti, che è già prevista all'articolo 3, paragrafo 3.
Una cattiva interpretazione di quest'articolo potrebbe portare ad escludere l'utilizzo dei rifiuti urbani in forni per cemento. Ora, questo tipo di trattamento è previsto dai piani di gestione dei rifiuti di diverse autorità pubbliche.
Il piano proposto non riesce a dissipare le mie preoccupazioni ambientaliste, poiché il coincenerimento nei cementifici non è particolarmente nocivo per l'ambiente: i forni per cemento sono infatti soggetti a rigide norme in materia di emissioni.
Inoltre, il coincenerimento costituisce talvolta parte integrante della politica di gestione dei rifiuti di taluni Stati o regioni, in condizioni accettabili a livello economico e ambientale.
Un inasprimento normativo in materia di impianti di incenerimento è certamente auspicabile.
È però dubbio che vada introdotto lo stesso tipo di norme sia per gli impianti destinati alla raccolta non differenziata, sia per gli impianti destinati unicamente al trattamento di talune frazioni di rifiuti, ossia provenienti dalla raccolta differenziata.
Gli impianti destinati ai rifiuti non differenziati richiedono attrezzature più avanzate.
Imponendo requisiti analoghi a ogni tipo di inceneritore, l'effetto che ne può scaturire rischia di essere quello di scoraggiare la raccolta differenziata dei rifiuti e di ostacolare il recupero e il riutilizzo, ivi incluso il compostaggio dei rifiuti organici.
Noi cristiano democratici svedesi esortiamo pertanto la Commissione a prendere in seria considerazione queste osservazioni nel prosieguo dei lavori in materia di trattamento dei rifiuti.
Ho esaminato la relazione nella mia qualità di sindaco, poiché la proposta della Commissione riguarda principalmente il rafforzamento della legislazione in vigore in materia d'incenerimento dei rifiuti urbani, il che dimostra, tra l'altro, quanto sia utile per un deputato europeo poter esercitare il mandato complementare di sindaco, possibilità che l'attuale governo francese intende vietarci in maniera ingiusta ed assurda, perché non è nell'interesse di nessuno strappare i parlamentari europei dal loro terreno.

L'obiettivo della direttiva è lodevole: si tratta di prevenire e ridurre gli effetti negativi dell'incenerimento e del coincenerimento dei rifiuti.
Non possiamo tuttavia sostenere la proposta volta a sottoporre tutti gli impianti alle stesse norme in materia di emissioni.
Non è in questo modo che potremo trattare la questione della sovracapacità degli inceneritori in Europa.
Il relatore ne conviene: taluni flussi di rifiuti sono più facili da trattare nel quadro di un impianto di coincenerimento.
Pensiamo che alcune modifiche della posizione comune proposte rischino in realtà d'intralciare l'adeguamento degli impianti esistenti e di penalizzare il coincenerimento dei rifiuti pericolosi nei cementifici, che riguarda essenzialmente Francia e Belgio.
A proposito dei rifiuti urbani, vorrei formulare diverse osservazioni.
In primo luogo, non è opportuno creare confusione per quanto riguarda la definizione di "rifiuti urbani misti" nel quadro del coincenerimento.
Assimilare, coma fa l'emendamento n. 14, i "rifiuti parzialmente separati" ai "rifiuti urbani misti non trattati", rischia di compromettere lo sviluppo, che cerchiamo di favorire, dei sistemi di cernita dei rifiuti i cui residui o talune frazioni potrebbero essere coinceneriti.
D'altro canto, modificare l'articolo 7, paragrafo 4, eliminando la specificazione "non trattati" dei rifiuti urbani, equivarrebbe a vietare il coincenerimento di frazioni di rifiuti urbani separati (carta, cartoni...) che non potrebbero essere riciclati, salvo che vengano raccolti separatamente.
Infine, la riduzione della soglia di 6 tonnellate all'ora, al di sopra della quale gli impianti d'incenerimento di rifiuti domestici esistenti sono assoggettati ad un valore limite di emissione nell'atmosfera di 200 mg per metro cubo relativamente ai NOx, è inaccettabile, perché la pianificazione da parte delle collettività locali dell'adeguamento delle attrezzature esistenti si opera sulla base di tale soglia (cfr. allegato V, lettera a).

Nonostante, come sappiamo, non costituisca una soluzione perfetta, l'incenerimento rappresenta un notevole passo avanti per numerose collettività, che hanno peraltro approvato enormi investimenti per sviluppare una gestione moderna del servizio municipale di raccolta dei rifiuti urbani ed assimilati.
Se ne deve tener conto anche se, com'è ovvio, la riflessione e la ricerca devono continuare.
L'industria del trattamento dei rifiuti avrà forse molto da inventare in futuro per evitare di inquinare a sua volta.
Ne consegue che dovremo elaborare strategie di gestione dei rifiuti più ampie e favorire attivamente la ricerca e lo sviluppo in questo settore essenziale per la vita ed il futuro delle collettività locali.
Trovo incredibile, data l'isteria anti-Bruxelles dei suoi alleati dell'UKIP, che l'onorevole Blokland sia riuscito a redigere una relazione così mostruosa nella sua iperregolamentazione.
Ma perlomeno queste proposte consentiranno di eliminare in modo ecologico la spazzatura antieuropea sparsa dall'onorevole Blokland e dall'UKIP.
Scopo di queste proposte è migliorare la qualità dell'aria e tutelare la salute umana.
L'incenerimento è spesso il metodo più efficace e sicuro di eliminazione dei rifiuti.
Talvolta, tuttavia, esso può liberare nell'atmosfera sostanze chimiche dannose, come le diossine.
È quindi fondamentale che questi prodotti derivati vengano monitorati e che si impedisca loro di inquinare l'ambiente.
La tecnologia di depurazione dei fumi prodotti dagli impianti di incenerimento dei rifiuti esiste già: basta accertarsi che venga utilizzata.
I ragionevoli provvedimenti proposti dalla Commissione dovrebbero incoraggiare l'utilizzo di questa tecnologia.
Trovo sorprendente l'ipocrisia dell'UKIP, e lo sfido a spiegare ai propri sostenitori come possa appoggiare il fautore di una così palese iperregolamentazione comunitaria.
Sostiene di essere nemico dell'eurocrazia, ma di fatto la sostiene.
Temo che ripulire l'ambiente possa risultare una bazzecola rispetto al compito di convincere l'UKIP a mettere ordine in casa propria.
Quel che è triste è che i perdenti saranno i nostri cittadini.
Stando a quanto dicono i testi antichi, l'eliminazione dei rifiuti poneva non pochi problemi già nell'antica Roma, anche se da allora detti rifiuti hanno fatto la fortuna di generazioni di archeologi.
A quel tempo la maggior parte dei rifiuti era biodegradabile, mentre oggi è ben lungi dall'essere tale.
Abbiamo parlato del cioccolato.
Ebbene, ecco un modo concreto d'illustrare la questione seguendo, ad esempio, l'itinerario della confezione di una tavoletta di cioccolato, dalla pattumiera allo stabilimento d'incenerimento e scoprendo che la combustione del foglio d'alluminio produce gas tossici.
In materia di gestione dei rifiuti, ci troviamo di fronte ad un'enorme sfida.
Eppure, credo che alcuni paesi non vi siano preparati né sotto il profilo materiale né sotto quello intellettuale.
Oggi la quota di rifiuti domestici ed assimilati trattati dall'insieme degli impianti di smaltimento francesi è affidata a trecento inceneritori.
L'incenerimento produce emissioni inquinanti: polveri, metalli e diossine che è necessario controllare servendosi di un sistema di trattamento dei fumi.
La normativa in materia di limitazione delle emissioni è stata progressivamente rafforzata.
È ovvio che sono necessari interventi per assicurare il rispetto delle norme, perché si deve proteggere la salute e l'ambiente, ma per quanto riguarda il coincenerimento non auspichiamo che il campo d'applicazione e la definizione degli impianti vengano modificati.
Si deve stare attenti, a forza di consolidare alcune normative e di complicarne altre, a non suscitare diffidenza nei confronti della legislazione europea in materia di ambiente, che raccomanda questo e quello, facendo sprofondare talune professioni ed industrie nell'incertezza.
D'altra parte, modificando la legislazione applicata ai coinceneritori o al trattamento specifico dei rifiuti pericolosi si rischia di causare distorsioni di costo, se non addirittura un "turismo" ingiustificato dei rifiuti.
Esiste un rischio reale, quello di favorire con valori limite non correttamente adeguati un certo settore a scapito degli altri, mentre abbiamo bisogno di quattro sistemi d'incenerimento, quello specializzato nei rifiuti pericolosi, quello specializzato nei rifiuti non pericolosi, il coincenerimento e l'incenerimento attraverso impianti di combustione adeguati.
Richiamo l'attenzione degli onorevoli colleghi su un altro punto, certo secondario.
Eppure, a mio avviso è necessaria un'opera di comunicazione in seguito alla fusione delle direttive in questione.
Infatti, la popolazione ha l'impressione che rifiuti speciali, pericolosi, non pericolosi, urbani verranno tutti mescolati e sottoposti ad un trattamento comune, in un unico forno, in uno stesso impianto.
La cernita dei rifiuti sembrerebbe quindi inutile a loro giudizio.
Occorre quindi una reale opera d'informazione e di spiegazione.
Relazione Davies (A5-0062/2000)
Nel dibattito sulla qualità dell'aria discutiamo, grazie alla relazione Davies, del problema della presenza d'ozono nell'atmosfera.
Tutti gli esperti sono d'accordo: è indispensabile inasprire le norme in materia di qualità dell'aria per far sì che, in tutta l'Unione europea, i cittadini siano protetti in maniera efficace contro i rischi che la presenza d'ozono nell'aria comporta per la salute.
Gli effetti dell'ozono sulla salute sono vari: irritazione degli occhi, del naso e della gola, disturbi respiratori, tosse, mal di testa, eccetera.
L'ozono contribuisce inoltre a scatenare crisi d'asma, a deteriorare le funzioni respiratorie e ad accrescere la reattività dei bronchi.
A lungo andare, questo può anche provocare un invecchiamento prematuro dei polmoni.
Tale constatazione è perlomeno spaventosa e costituisce il motivo per cui accolgo con estrema soddisfazione la proposta di direttiva, che mira infatti a modificare la legislazione comunitaria vigente in materia d'ozono, conformemente ai requisiti della direttiva quadro 96/62/CE del Consiglio in materia di valutazione e di gestione della qualità dell'aria ambiente.
La direttiva fissa obiettivi a lungo termine nonché valori-obiettivo intermedi per l'ozono nell'aria ambiente, oltre ad introdurre un quadro di norme volte a tutelare la salute umana e l'ambiente.
Infine, essa invita gli Stati membri a controllare le concentrazioni d'ozono nonché a renderne pubblici i risultati.
La direttiva sarà quindi uno strumento di riferimento per il livello d'ozono nell'aria ambiente.
Per fissare gli obiettivi a lungo termine, la Commissione propone di utilizzare gli orientamenti adottati nel 1997 dall'Organizzazione mondiale della sanità per la qualità dell'aria.
Lo scopo principale è quello d'impedire il superamento dei massimali e di evitare quindi effetti nocivi sulla salute umana e sull'ambiente.
Tuttavia, le proposte della Commissione non fissano alcuna data per la loro realizzazione, il che è deplorevole.
In un primo tempo, vengono stabiliti valori-obiettivo.
L'obiettivo consiste nel raggiungerli per quanto possibile entro il 2010.
Tali valori si fondano anche sugli orientamenti dell'OMS, ma ne viene ammesso il superamento per un certo numero di giorni all'anno.
È il caso di sottolineare che la proposta della Commissione non tiene conto dei cambiamenti che potrebbero risultare dagli impegni assunti dalla Comunità in materia di mutamento climatico.
Ora, questi ultimi prevedono una riduzione dell'8 percento per quanto riguarda i gas a effetto serra.
Se tali impegni vengono rispettati, gli Stati membri dovrebbero essere più ambiziosi in merito ai valori-obiettivo per la riduzione dei livelli d'ozono.
In conclusione, sono relativamente soddisfatto del testo della proposta di direttiva in quanto essa costituisce una tappa importante per la realizzazione dell'obiettivo principale fissato nel Quinto programma d'azione in materia d'ambiente: non superare mai i livelli critici d'ozono nell'aria ambiente.
Relazione Myller (A5-0063/2000)
Oggi discutiamo di una proposta legislativa che ci riguarda tutti direttamente in quanto è intesa a migliorare la qualità dell'aria ambiente.
Si tratta di una proposta di direttiva sui limiti nazionali di emissione di alcuni inquinanti atmosferici (una direttiva che rientra nel campo della direttiva quadro sulla qualità dell'aria).
Essa si inserisce nel Quinto programma d'azione della Comunità in materia d'ambiente (PAA).
Lo scopo principale è quello di limitare le emissioni delle sostanze inquinanti ad effetto acidificante ed eutrofizzante e dei precursori dell'ozono, onde assicurare una maggiore protezione dell'ambiente e della salute umana dagli effetti nocivi provocati dall'acidificazione, dall'eutrofizzazione del suolo e dall'ozono troposferico.
I limiti indicati nel testo devono essere rispettati al più tardi entro il 2010.
In quest'ottica, gli Stati membri devono elaborare programmi per la riduzione progressiva delle loro emissioni nazionali annue e renderne conto alla Commissione prima della fine del 2002.
I programmi dovranno essere riveduti ed aggiornati nel 2006.
Gli Stati membri sono anche tenuti a preparare per il 2010 e ad aggiornare regolarmente inventari di emissione e previsioni nazionali di emissione per quanto riguarda gli SO2, i NOx, i COV e l'NH3.
Detti inventari e previsioni devono essere comunicati annualmente alla Commissione.
La relatrice ha proposto emendamenti volti a rafforzare la proposta, suggerendo in particolare di fissare norme più rigide da rispettare in termini di emissione delle quattro sostanze inquinanti in questione.
In linea di principio, non posso che aderire a tali proposte.
Infatti, quando si tratta della salute e dell'ambiente, ci si deve mostrare ambiziosi se si vuole migliorare la situazione.
Tuttavia, porre la barra troppo in alto può rivelarsi controproducente.
Per questo motivo penso che per il momento sia meglio attenersi agli obiettivi fissati nelle convenzioni internazionali, pur sapendo che si potranno rivedere i limiti alla luce dei progressi compiuti.
Inoltre, la relazione chiede alla Commissione di proporre nuovi emendamenti alla direttiva entro il 2004.
In questo modo essa potrà rivedere i limiti fissati nel testo, gli obiettivi ambientali intermedi e le nuove misure adottate per assicurare il rispetto di tali limiti.
Le eventuali modifiche consentiranno di adeguare la direttiva ai progressi tecnici e scientifici e di raggiungere probabilmente gli obiettivi previsti per il 2010.
A mio avviso è un buon compromesso.
La relatrice propone anche di fissare date limite per il raggiungimento degli obiettivi definiti, il che mi sembra indispensabile.
Infatti, senza termini da rispettare i testi restano troppo spesso dichiarazioni d'intenti cui non viene dato alcun seguito.
Nella stessa ottica, si deve porre in essere al più presto un meccanismo di sanzioni applicabili alle violazioni delle disposizioni della direttiva.
Siamo favorevoli all'idea che l'Unione europea stabilisca, mediante una legislazione quadro, precisi valori limite in campo ambientale, dal momento che la maggior parte dei problemi ecologici sono generalizzati e non conoscono frontiere.
Negli Stati membri esistono situazioni e tradizioni diverse ed è per questo motivo che dovranno essere gli Stati a farsi carico dell'attuazione delle norme, in modo che gli obiettivi comuni possano essere adeguatamente raggiunti.
Abbiamo deciso di votare contro gli emendamenti nn. 16 e 17, in quanto detti emendamenti esonerano, in modo troppo generale e indifferenziato, gli Stati più piccoli dall'obbligo di raggiungere gli obiettivi ambientali prestabiliti.
Proposta di risoluzione sul Consiglio straordinario di Lisbona
L'ambizione della piena occupazione, espressione che torna d'attualità con la ripresa di una certa crescita, è un'intenzione lodevole, ma senza affrontare le cause reali della disoccupazione sarà difficile realizzarla.
Noi tutti sappiamo che, nonostante la crescita, la creazione di posti di lavoro in Europa è notoriamente insufficiente ed è anche caratterizzata dalla precarietà, in particolare quando riguarda le donne ed i giovani.
Occorre andare al di là delle mere dichiarazioni d'intenti, per quanto positive esse siano.
Di fronte alle aspettative sociali molto forti, diventa urgente definire obiettivi misurabili e verificabili.
Avrei auspicato che riguardo alle proposte formulate nella risoluzione del gruppo di cui faccio parte si assumesse un impegno sotto forma, ad esempio:
dell'avvio di un processo di riduzione dell'orario di lavoro, senza diminuzione di salario né flessibilità;
di una revisione delle direttive sui comitati aziendali europei ed i licenziamenti collettivi, allo scopo di rafforzare i diritti ed i poteri dei lavoratori e delle organizzazioni sindacali che li rappresentano, in particolare in caso di fusione e di ristrutturazione aziendale;
dell'instaurazione, a livello comunitario, di una tassazione dei movimenti speculativi di capitali e del rafforzamento della lotta contro la frode e l'evasione fiscale.
Deploro che non ci si impegni in un nuovo tipo di sviluppo sostenibile, fondato su una più giusta ripartizione delle ricchezze, sull'aumento del potere di acquisto delle famiglie e sul rilancio degli investimenti pubblici e sociali.
Per tutti questi motivi non voteremo a favore della risoluzione comune.
Il Portogallo, che presiede l'Unione europea per questo primo semestre del 2000, ha deciso di organizzare alla fine del mese, a Lisbona, un Consiglio europeo straordinario che verterà sulla seguente problematica: "L'occupazione, la riforma economica e la coesione sociale - verso un'Europa dell'innovazione e della conoscenza".
Non posso che rallegrarmi di una tale iniziativa!
La disoccupazione, la povertà e l'esclusione sociale che ne derivano costituiscono infatti flagelli che dobbiamo affrontare con la massima risolutezza.
A tale scopo, sembra indispensabile l'elaborazione di una strategia coerente e soprattutto coordinata a livello di tutti gli Stati membri.
Dobbiamo innanzitutto dotarci di obiettivi ambiziosi, e quelli enunciati nel documento della Presidenza portoghese lo sono: il ritorno alla piena occupazione, una crescita stabile, un processo di autentica coesione sociale, le pari opportunità, la lotta contro la povertà.
Come il Presidente in carica del Consiglio Guterres ha sottolineato, siamo stati capaci di coordinare le nostre politiche economiche per assicurare l'introduzione dell'euro.
L'Unione europea deve ora raccogliere la sfida e procedere allo stesso modo proponendo orientamenti al servizio della politica dell'occupazione e dell'integrazione sociale.
Mi compiaccio anche dell'idea di fissare obiettivi quantificati nonché indicatori da raggiungere, in particolare per la crescita media annua a livello di Unione europea (3 percento) e per il tasso d'occupazione (70 percento).
In maniera complementare, mi sembra indispensabile istituire un sistema trasparente di verifica dei risultati allo scopo di valutare i progressi compiuti dagli Stati membri nella realizzazione di tali obiettivi, con un metodo aperto di valutazione tra pari e di coordinamento.
Il documento della Presidenza insiste inoltre sul necessario rafforzamento della convergenza sociale, la modernizzazione dei sistemi di previdenza sociale.
La conditio sine qua non è, com'è ovvio, la garanzia di un tasso d'occupazione elevato, che passa attraverso la creazione di posti di lavoro, in particolare nel settore dei servizi, e non posti di lavoro qualsiasi, ma di qualità.
Esso passa anche attraverso il mantenimento dei posti di lavoro in Europa, considerato che in questi ultimi tempi si è manifestata la tendenza a licenziamenti di massa e sistematici, ed attraverso un adeguamento della manodopera alle nuove tecnologie dell'informazione.
Sono quindi favorevole a gran parte del programma.
Spero che gli obiettivi si traducano, in occasione del Vertice di Lisbona, in misure concrete ed ambiziose atte a soddisfare le aspettative legittime dei cittadini europei.
Con il pretesto della "promozione" di misure e proposte a sostegno dell'occupazione e della lotta alla disoccupazione, si terrà l'ennesimo Vertice - stavolta su iniziativa della Presidenza portoghese - che darà il proprio apporto per intensificare e consolidare le strategie neoliberiste e monetariste, le quali sono responsabili per l'infelice situazione attuale, si oppongono a qualsiasi politica sociale e per l'occupazione e causano un drammatico aumento della disoccupazione, l'insicurezza occupazionale, le discriminazioni, l'emarginazione sociale e la diffusione della povertà.
Si può considerare come una contraddizione, una forma di ipocrisia o una provocazione il fatto di voler spacciare come misure di lotta alla disoccupazione il rafforzamento della competitività delle imprese mediante la riduzione del costo del lavoro, la totale liberalizzazione e la flessibilità del mercato del lavoro e la promozione di forme atipiche di occupazione.
Il mantenimento e il rafforzamento del patto di stabilità, la priorità ai criteri di convergenza nominale e la totale sottomissione della politica sociale ai criteri finanziari costituiscono il male da combattere ed estirpare se vogliamo parlare di vere politiche per l'occupazione.
La tassazione dei movimenti di capitale speculativi, la soppressione dei paradisi fiscali, la lotta alla frode e all'evasione fiscale, la ridistribuzione delle ricchezze e dei redditi a favore dei lavoratori, il controllo sugli aiuti alle imprese e la sospensione immediata delle agevolazioni per ristrutturazioni, fusioni e dislocazioni, che portano a licenziamenti in massa, lo sviluppo di una protezione sociale fondata sulla solidarietà e indipendente da interessi commerciali ed economici: dovrebbero essere queste le priorità immediate se l'UE avesse davvero a cuore il problema della disoccupazione, invece di limitarsi a indorare la pillola, ingannando i lavoratori e limitando le reazioni della società di fronte alla sua politica socioeconomica antipopolare e antioperaia.
Se i suoi obiettivi fossero davvero il miglioramento del tenore di vita dei lavoratori, l'aumento del loro potere d'acquisto e la garanzia di un'occupazione stabile, allora l'UE potenzierebbe gli investimenti pubblici e sociali, le pari opportunità, la lotta contro qualsiasi forma di discriminazione relativa all'accesso al mercato del lavoro e alle relazioni industriali, e metterebbe un freno alle politiche di privatizzazione, ai bassi salari, alla mancanza di protezione sociale, agli elementi flessibili ed effimeri dell'occupazione e alla continua esclusione dal mercato del lavoro a scapito di donne, giovani e persone con particolari bisogni.
Al contrario, l'obiettivo degli orientamenti della politica socioeconomica - ovvero quel che è in serbo per i lavoratori - è un livello minimo di povertà, non un livello minimo di benessere.
La prosperità è riservata al grande capitale, davanti al quale si apre una strada tutta in discesa. L'UE permette al grande capitale di essere sempre più irresponsabile, sconvolge il mercato del lavoro in nome di una maggiore produttività e competitività, si scaglia con sempre maggiore violenza contro le conquiste fondamentali e i diritti sociali, sostiene la tesi secondo cui il moderno Stato (anti)sociale dovrebbe garantire ben poco ai cittadini, come se facesse l'elemosina.
Malgrado siate ansiosi di convincerli del contrario, i 60 milioni e più di vittime della disoccupazione a lungo termine e dell'emarginazione sociale e i lavoratori europei, nel loro insieme, non intendono più passare per "accomodanti" , "solidali" , "collaborativi" o "remissivi" di fronte a simili scelte.
Vi si pareranno di fronte tenaci, irremovibili e intransigenti, pronti a lottare e a rivendicare un'occupazione piena e stabile, nonché un sistema di politica sociale che comprenda assicurazione, sanità, pensione, tutela dei disoccupati, effettiva parità di opportunità, scuole di qualità e formazione professionale.
Li vedrete battersi per un'Europa sociale, democratica e solidale, ovvero un'Europa dei popoli e dei lavoratori. Troverete anche noi a combattere al loro fianco.
(La seduta, sospesa alle 13.35, riprende alle 15.00)
Diritti umani, razzismo, xenofobia e antisemitismo (proseguimento)
Onorevoli parlamentari, l'ordine del giorno reca la prosecuzione della discussione congiunta su diritti umani, razzismo, xenofobia e antisemitismo.
Signora Presidente, desidero esprimere un vivo ringraziamento all'onorevole Belder per la sua relazione.
Razzismo, xenofobia ed antisemitismo rappresentano un problema preoccupante anche all'interno dell'Unione europea e la lotta contro tali fenomeni costituisce uno degli obiettivi primari di quasi tutti i gruppi politici rappresentati in Parlamento.
Per ragioni diplomatiche siamo disposti a mediare su molti punti, ma non su questo!
Mi sembra sia giusto agire così.
L'onorevole Belder sa che la commissione competente, di cui faccio parte, avrebbe preferito che fossero citati in modo più diretto i problemi specifici di ogni paese candidato ed alcuni emendamenti della onorevole Ludford cercano di correggere l'orientamento in questa direzione.
Pertanto essi otterranno il mio sostegno.
A mio avviso si sono considerate in modo troppo generico le cause sociali dei fenomeni di razzismo nei paesi candidati nonché le ripercussioni estremamente rilevanti a livello sociale e occupazionale di una politica antirazzista coerente.
La disponibilità, mostrata dall'onorevole Belder, a parlare in modo esplicito di antisemitismo rappresenta uno dei risultati più importanti del dibattito. Anche per questo ringrazio l'onorevole Belder.
Dalle diverse posizioni espresse da Commissione, Parlamento, Consiglio d'Europa e Osservatorio di Vienna emerge come l'antisemitismo sia considerato in molte dichiarazioni - ma purtroppo soltanto a questo livello - una forma specifica e particolarmente pericolosa di razzismo.
In pratica mancano quasi del tutto valutazioni analitiche e programmi speciali in vista della lotta contro tale fenomeno.
Per quanto riguarda i programmi della Commissione per i paesi candidati, signor Commissario, si può persino eliminare il "quasi" .
La considero un'omissione inaccettabile e in merito a tale questione mi appello in particolare a lei.
L'antisemitismo è senza dubbio ampiamente diffuso e le sue manifestazioni sono spesso latenti, il che rende difficile una lotta nei suoi confronti.
Stamattina in Parlamento ne abbiamo sperimentato una delle forme più odiose, quando abbiamo sentito ripetere la vetusta opinione secondo la quale la colpa dell'antisemitismo ricade sugli stessi ebrei.
L'opposizione a questo fenomeno dovrebbe costituire un obiettivo costante e molto concreto a livello di Parlamento e di Commissione!
Signora Presidente, la presentazione da parte del Consiglio di una prima relazione annuale dell'Unione europea sui diritti umani è un valido contributo al dibattito in corso.
In particolare, mi compiaccio delle informazioni che contiene riguardo al dialogo UE-Cina in materia di diritti umani.
Sebbene tale dialogo possa svolgere e di fatto svolga un ruolo nella trasformazione della situazione dei diritti umani in Cina, esso darà frutti solo se l'Unione europea parlerà ed agirà come una sola entità.
Troppo spesso nel passato gli Stati membri dell'Unione si sono lasciati ricattare dalla Cina.
In occasione di precedenti sessioni della commissione delle Nazioni Unite per i diritti umani a Ginevra, ogni volta che uno Stato membro rilevava l'allarmante situazione dei diritti umani in Cina, veniva messo a tacere a causa della minaccia di sanzioni commerciali da parte della Cina.
Cedere davanti alla Cina è stato un atto sia immorale che codardo.
Attribuire maggiore priorità alla rilevanza degli interessi commerciali rispetto ai diritti umani è stato immorale ed è in netto contrasto con la nostra politica in materia di accordi commerciali bilaterali conclusi con i paesi in via di sviluppo.
Siamo anche stati codardi.
La storia ci insegna che l'impostazione corretta nei confronti dei prepotenti è di tenere loro testa.
I tentativi di compromesso vengono sempre interpretati come una debolezza dai prepotenti, e la Cina è prepotente.
Lo dimostra la sua reazione alle legittime preoccupazioni internazionali in merito alla situazione dei diritti umani.
Tratta i pareri del mondo esterno con disprezzo.
Ne siamo stati testimoni anche la scorsa settimana, in occasione della conferenza dell'Assemblea popolare nazionale a Pechino.
Il suo tono da guerrafondaio nei confronti di Taiwan è inaccettabile ed è un'interferenza diretta nelle elezioni presidenziali a Taiwan.
Né si può tollerare la sua arroganza in relazione al trattamento che riserva ai dissidenti e agli aderenti a Falun Gong.
A Ginevra, e altrove, l'Unione dovrebbe cogliere ogni opportunità per esprimere in modo univoco la sua disapprovazione.
Sebbene sia favorevole ad accogliere la Cina in seno all'OMC, dovremmo dare alla Cina una dose della sua stessa medicina.
Dovremmo usare questi negoziati per fare leva sulla Cina e assicurare non solo che ascolti le preoccupazioni dell'Unione in merito ai suoi continui abusi dei diritti umani, ma che prenda anche provvedimenti al fine di migliorare la situazione.
Signora Presidente, onorevoli colleghi, per consolidare l'azione di difesa dei diritti umani all'interno dell'Unione, è importante innanzitutto preoccuparsi dei più fragili, vale a dire soprattutto dei più poveri.
La prima violazione dei diritti umani consiste nel non permettere a tutti di vivere in modo decente.
È il rispetto della persona che deve costituire la nostra guida, per far sì che la miseria non distrugga più gli individui e le famiglie, perché i bambini non siano più strappati ai loro genitori a causa della povertà e, infine, affinché non sia rifiutato il semplice diritto di associazione a coloro che non beneficiano neanche del diritto al lavoro.
L'obiettivo dev'essere quello di creare condizioni di vita adeguate per tutti i cittadini.
Nessuno dev'essere vittima della povertà e dell'esclusione.
Tutti hanno diritto all'istruzione, alla cultura, all'assistenza sanitaria, ad un alloggio decente e ad un reddito che permetta di condurre una vita dignitosa.
Occorre ribadire il nostro rifiuto della povertà, affermando non solo il diritto di ognuno all'integrità fisica e mentale, ma anche che tutto ciò ha come presupposto essenziale il diritto ad una vita decente.
Il concetto di fratellanza potrebbe costituire l'idea chiave del XXI secolo?
Se in ogni essere umano vi è il bisogno vitale di sognare, è proprio nella fratellanza che oggi si traducono le nostre fondamentali speranze nei confronti dei più poveri.
È la fratellanza che dà un senso alla solidarietà, che rifiuta l'esclusione e la solitudine e fa rispettare le differenze.
È quindi la fratellanza che deve ispirare i diritti dei più poveri.
Il nostro sarà un secolo di progresso, in cui verranno realizzate le utopie più inaudite.
La fratellanza è una di queste, onorevoli colleghi, e la realizzeremo insieme.
Signora Presidente, onorevoli colleghi, ci troviamo nuovamente a dedicare parte della seduta plenaria a uno dei temi più nobili del nostro lavoro parlamentare, quello della difesa dei diritti dell'uomo e delle libertà fondamentali, in qualsiasi parte del mondo.
Vorrei innanzitutto complimentarmi con la Presidenza per la felice decisione di discutere congiuntamente le quattro relazioni in materia.
Pur non disponendo di tempo sufficiente per riservare a ciascuna di esse la dovuta attenzione, non possiamo infatti, nel momento in cui dibattiamo sul rispetto dei diritti umani nel resto del mondo, non considerare quanto ancora resta da fare all'interno dell'Unione europea.
Sebbene, fortunatamente, all'interno dell'UE non si riscontrino le gravi violazioni che giustamente ci preoccupano in altri Stati, è comunque necessario migliorare, anche all'interno dei nostri paesi, il rispetto dei diritti economici e sociali e dei diritti civili e politici, il rispetto della vita privata e la protezione dei dati di carattere personale, il rispetto dei diritti dell'infanzia, delle donne, dei rifugiati e degli immigrati.
Inoltre, resta ancora molto da fare sia per quanto riguarda la violenza della polizia e delle guardie carcerarie, sia per quanto riguarda la lotta contro il razzismo e la xenofobia.
È necessario che l'Unione europea adotti al più presto una strategia comune nei confronti dei paesi terzi, la quale deve essere elaborata dal Consiglio con la partecipazione del Parlamento e deve poter comprendere tutte le politiche dell'Unione europea, in particolare quella della cooperazione allo sviluppo.
Non ha senso, in funzione di una realpolitik, essere talvolta più esigenti e talvolta meno, mostrarsi più accondiscendenti nei confronti di alcuni paesi piuttosto che di altri oppure perseguire politiche di cooperazione con Stati ove i diritti fondamentali non vengono rispettati, lo Stato di diritto non funziona e gravi irregolarità non vengono punite.
Se continuiamo ad appoggiare politicamente ed economicamente tali paesi, diveniamo complici di regimi che non rispettano i diritti umani e nei confronti dei quali ci si può legittimamente chiedere se gli aiuti comunitari giungano effettivamente alle popolazioni, il cui sviluppo si intende promuovere, o se non alimentino solo la vanità, l'opulenza e i conti segreti di parte dei loro dirigenti.
Signora Presidente, onorevoli colleghi, se si conserva un minimo obiettività si può constatare che tra i gruppi di centro rappresentati in Parlamento non vi è certo alcuna traccia di razzismo.
I contrasti sorti in merito alla relazione contro il razzismo non sono imputabili ad atteggiamenti razzisti, ma alla relazione in sé.
In tale relazione per esempio non si loda soltanto la lotta contro il razzismo, ma si trattano temi, quali il diritto di voto in alcuni Stati per i cittadini di paesi terzi o la normativa sul pubblico impiego - in materia di accesso al pubblico impiego - su cui si possono adottare decisioni diverse, ma che non hanno niente a che fare con il razzismo.
Proprio in merito a tali posizioni la relazione assume i tratti di un testo raffazzonato poco corretto, lo dico senza mezzi termini.
In tal senso la lotta contro il razzismo, che è compito di tutti, viene sminuita e travisata. Pertanto la relazione nella forma attuale non ottiene il nostro sostegno.
Sono decisamente contrario a svuotare in questo modo di significato il razzismo, facendone un oggetto dello scontro politico.
Questa è la critica sostanziale che muoviamo a tale relazione.
Siamo tutti contro il razzismo e offriamo tutti un contributo.
In tal senso dovrebbe esserci in Parlamento un'ampia maggioranza.
Tuttavia non è accettabile che una parte del Parlamento si appropri di tale concetto e ne faccia il baluardo di una lotta politica, occorre piuttosto ribadire che tale argomento deve essere affrontato in modo da creare consenso, il che non è accaduto.
Signora Presidente, mi congratulo con i quattro relatori per l'ottimo lavoro svolto, in particolare con la Baronessa Ludford per aver portato avanti un progetto che io, insieme ad altri, ho contribuito ad avviare quasi quindici anni fa, con la prima commissione d'inchiesta sul razzismo e il fascismo in Europa, il cui relatore era un membro eccellente del gruppo dei cristiano-democratici e di Nea Dimokratia, Dimitrios Evregenis, a proposito del quale il signor Le Pen ha affermato che avrebbe usato tutti gli strumenti a sua disposizione per impedire che il suo lavoro fosse messo in pratica.
Vorrei fare due osservazioni sulle relazioni in esame; la prima riguarda la relazione Belder, che contiene una versione dell'emendamento che ho presentato in merito al trattamento riservato alle minoranze di lingua russa in Estonia e Lettonia.
Ritengo che possa trovare posto in questa relazione.
Ciò che succedeva 15 anni fa in Austria in realtà è che il signor Haider perseguitava la minoranza di lingua slovena nel suo paese.
All'epoca pochissimi di noi vollero contrastarlo e pronunciarsi in proposito.
Dobbiamo dire alle popolazioni dell'Estonia e della Lettonia che se persistono con tale trattamento, le loro prospettive di aderire all'Unione europea diminuiranno di conseguenza.
In secondo luogo, la relazione Ludford contiene una serie di emendamenti presentati dai cristiano-democratici che mettono in discussione diversi paragrafi già compresi in origine nella relazione Evregenis di 15 anni fa - ed allora approvati dai cristiano-democratici - riguardanti la modifica dello Statuto del personale al fine di consentire l'assunzione di appartenenti a minoranze etniche nelle Istituzioni comunitarie.
Quanto al diritto di voto, alla scelta di candidati appartenenti a minoranze etniche, non capisco se non hanno alcuna memoria istituzionale o se, evoluzione ancora più sinistra, sia cambiata la loro posizione politica.
Signora Presidente, come il mio gruppo sostengo con entusiasmo la relazione sui diritti umani presentata dall'onorevole Haarder, poiché si articola secondo un'ottima linea, e per molte altre buone ragioni.
Tuttavia il mio gruppo ed io nutriamo molte riserve nei confronti della relazione Ludford, in quanto sotto l'etichetta della lotta contro il razzismo e la xenofobia vengono discusse molte misure politiche che non hanno niente a che fare con tale analisi e sono del tutto fuori luogo in questa relazione, accanto naturalmente ad una serie di altri provvedimenti a cui garantiremo senz'altro il nostro appoggio.
Specifico anche quali sono i punti a nostro avviso inaccettabili e perché.
Si tratta degli aspetti che esulano dal periodo 1997/1998 a cui si riferisce la relazione.
E se la onorevole Ludford ha creduto che la relazione dovesse occuparsi del 2000, deve avere doti da chiaroveggente, dal momento che l'anno è ancora in corso.
In secondo luogo rifiutiamo tutti i punti che si oppongono al principio fondamentale della solidarietà.
Il collega Nassauer ha già rilevato che si propongono interventi a proposito della normativa in materia di pubblico impiego.
Al riguardo occorre chiedere alla relatrice se ha mai provato a farsi una posizione come funzionario in Marocco.
Ciò che accade nell'ambito di uno Stato membro in materia di assunzione di funzionari pubblici nonché di polizia è esclusivamente una questione interna di tale paese.
In terzo luogo sono stati affrontati punti che esulano dalla relazione, come per esempio il diritto di voto dei cittadini di paesi terzi nel quadro delle elezioni europee o comunali.
Un ultimo punto riveste, a mio avviso, grande importanza.
Come austriaco non posso accettare una relazione che si rivolge in modo inqualificabile e ingiustificato contro il mio paese, l'Austria, accogliendo e sostenendo apertamente un'azione motivata da ragioni di partito e iniqui provvedimenti di boicottaggio da parte di quattordici Stati membri.
Si tratta di misure che in definitiva vanno a scapito dei giovani, dell'economia, dello sport e della popolazione austriaca, del tutto fuori luogo in una relazione come questa.
La relazione non mantiene ciò che promette nel titolo!
Signora Presidente, ringrazio l'onorevole Haarder per il lavoro fondamentalmente molto valido.
C'è tuttavia un punto in merito al quale devo ammettere di essere in disaccordo con il relatore.
Quando ho letto la versione danese della relazione Haarder, per un attimo ho pensato che l'onorevole, invecchiando, fosse migliorato, e avevo preso atto che ora c'è una sentenza della corte suprema danese che stabilisce che i cosiddetti "accordi esclusivi" non sono in contrasto con i diritti umani.
Credevo e speravo di potermi dichiarare d'accordo con l'onorevole Haarder nel ribadire il diritto del singolo di iscriversi al sindacato.
Tuttavia, leggendo la relazione in altre lingue, si può osservare che l'onorevole Haarder non è diventato più intelligente oppure che lo nasconde molto bene.
Alcune formulazioni poco chiare danno l'impressione che il relatore porti avanti la sua crociata contro il modello danese, secondo il quale i lavoratori e i datori di lavoro possono convenire che solo gli iscritti di un dato sindacato siano assunti in una determinata azienda.
Nessuno viene privato del diritto al lavoro o del diritto di aderire ad un sindacato, ma i singoli possono usufruire di ampi accordi sociali senza essere personalmente iscritti al sindacato che ha generato gli accordi.
L'onorevole Haarder si spinge molto oltre nella sua offensiva, cercando indirettamente di rafforzare i sindacati che non riconoscono le azioni collettive che hanno contribuito alla creazione del benessere e dei diritti umani di cui abbiamo discusso per tutta la giornata.
Signora Presidente, lei non ha chiamato l'onorevole Hernández Mollar, mentre lui mi aveva lasciato il suo intervento affinché lo leggessi a nome suo.
Pertanto, signora Presidente, se non ha nulla in contrario, la pregherei di concedermi i due minuti dell'onorevole Hernández Mollar, in modo da poter presentare il suo contributo, e poi i quattro minuti per il mio.
Procedo quindi ad esporre l'intervento dell'onorevole Hernández Mollar.
Onorevoli colleghi, signora Presidente, il dibattito sulla xenofobia e sul razzismo è sempre un dibattito dalle profonde implicazioni politiche e sociali.
La relazione Ludford contiene molti punti condivisibili che qualunque democratico può e deve sottoscrivere, ma presenta anche altri punti che vanno al di là del rigore politico e perfino di quello giuridico.
La cittadinanza europea è un concetto astratto privo di rilevanza giuridica.
Gli Stati membri disciplinano i diritti politici dei cittadini in virtù delle loro leggi democratiche, così come accade in molti dei paesi di origine dei cittadini che emigrano verso il territorio europeo.
Chiedere la partecipazione politica alle elezioni locali, nazionali o europee, o addirittura l'accesso alle funzioni pubbliche di chi non ha la nazionalità degli Stati membri senza nemmeno rivendicare il principio di reciprocità, significa andare al di là del realismo politico e del rigore giuridico.
Una proposta in questo senso è di impossibile attuazione e, per questo, chiedo alla onorevole Ludford di ritirarla per poter votare a favore della sua relazione.
La xenofobia e il razzismo si combattono con l'istruzione, con l'integrazione lavorativa e sociale, l'attenzione ai problemi della casa e della salute, o nell'ambito dei servizi sociali, ma non facciamo facile demagogia in una questione che richiede, prima di tutto, rigore e serietà.
Qui termina l'intervento dell'onorevole Hernández Mollar.
Ora, signora Presidente, vorrei procedere con il mio.
L'esistenza di un insieme di diritti fondamentali, civili, economici, sociali e politici, pienamente garantiti dall'ordinamento costituzionale e dai poteri pubblici, è uno degli elementi essenziali della moderna civiltà occidentale.
Le diverse carte e dichiarazioni dei diritti che scandiscono la storia della politica europea e americana dapprima, e mondiale poi, sono traguardi che nobilitano la vita collettiva dell'umanità e la innalzano, grazie ai valori cristiani e ai principi dell'Illuminismo, fino all'ideale democratico attuale.
L'Unione europea ha sempre considerato il rispetto dei diritti umani fondamentali come uno dei più importanti principi ispiratori del suo operato e lo ha posto a fondamento dei Trattati costitutivi.
Senza questa componente indispensabile della nostra concezione morale dell'organizzazione sociale, l'esistenza stessa dell'Unione non avrebbe senso, perché, oltre a costituire un vasto spazio di libertà economica, i cittadini dei quindici Stati membri desiderano, anzitutto, offrire al resto del pianeta un esempio del rispetto scrupoloso di questi diritti.
Ma tale volontà ferma e inequivocabile dev'essere esercitata nell'ambito del rigore giuridico e, soprattutto, del buon senso.
I cittadini di Stati che non sono membri dell'Unione ma risiedono legalmente nel nostro territorio devono essere trattati su un piede di parità con i cittadini degli Stati membri per quanto riguarda la possibilità di accedere all'educazione, all'assistenza sanitaria e alla previdenza sociale.
Tutto questo nel pieno rispetto del loro credo religioso e delle loro specifiche caratteristiche culturali.
Il più piccolo accenno di razzismo, d'intolleranza o di xenofobia dev'essere stroncato alla radice in qualunque Stato membro esso si verifichi.
Tuttavia, una cosa è la condizione amministrativa di residente e un'altra lo status politico di cittadino.
I cittadini dell'Unione, in senso politico, lo sono in quanto cittadini di uno degli Stati membri: questo dà loro il diritto ad una totale partecipazione politica e in particolare ad esprimere il loro suffragio alle elezioni, ad assumere responsabilità rappresentative di carattere elettivo o a concorrere a posti permanenti nelle pubbliche amministrazioni.
La costruzione artificiosa di una cittadinanza europea che prescinda dalla condizione previa ed indispensabile di essere cittadino di uno Stato membro, che si ponga al di sopra delle costituzioni degli Stati che compongono l'Unione senza base giuridica né fondamento politico solido, che venga attribuita affrettatamente ai titolari di passaporti di paesi terzi, per quanto residenti, rappresenta una fonte di confusione e mette a repentaglio i diritti dei cittadini dei quindici Stati membri.
L'Unione europea dev'essere un luogo di accoglienza generosa, aperto a tutti coloro che vengono a contribuire con il loro impegno e il loro lavoro al benessere comune o che cercano asilo e rifugio dall'oppressione o dalla persecuzione.
Ma la piena cittadinanza politica dev'essere acquisita in conformità di quanto stabilito dall'ordinamento giuridico di ogni Stato membro.
Nella sua celebre conferenza alla Sorbona "Cos'è una nazione", Ernest Renan ci metteva in guardia: "Non abbandoniamo il principio fondamentale secondo cui l'uomo è un essere razionale e morale prima ancora di essere una persona che parla questa o quella lingua, un membro di questa o quella razza, il prodotto di questa o quella cultura".
Molte delle tragedie europee del XX secolo hanno avuto origine dall'inosservanza di questo saggio consiglio.
Rinfreschiamoci, dunque, la memoria sulla linea indicataci da Renan, ma senza eccessi poco razionali e non sempre morali.
Signora Presidente, esprimo il mio apprezzamento per la relazione dell'onorevole Belder e con piacere mi accingo ad intervenire in merito.
La relazione pone all'ordine del giorno una serie di punti importanti, che sono peraltro numerosi poiché la tematica del razzismo e della discriminazione nei paesi candidati all'adesione va affrontata con grande attenzione.
Spero che i paesi candidati sapranno fare buon uso delle raccomandazioni contenute nella relazione. Mi auguro altresì che i nostri futuri partner, i paesi verso cui l'Unione si allargherà, parteciperanno ben presto al programma d'azione comune contro la discriminazione di cui il Parlamento si occuperà tra breve tempo.
Desidero incentrare il mio intervento sulla questione dei rom, o zingari che dir si voglia.
Nei paesi candidati, molti rom vivono in condizioni veramente penose, subendo spesso ogni sorta di discriminazioni.
Sotto il regime comunista furono oggetto di una politica di assimilazione, mentre dopo il 1989 sono stati più o meno abbandonati al loro destino.
Per lungo tempo c'è stato ben poco interesse per la loro sorte, ma fortunatamente ci ha pensato il Consiglio d'Europa, per primo, a richiamare l'attenzione su di loro.
Ora, in vista dell'allargamento, anche la Commissione europea ha iscritto giustamente i problemi dei rom tra le sue priorità.
I governi di molti dei paesi candidati interessati da questo fenomeno si sono mobilitati al riguardo. L'improvviso arrivo di gruppi di zingari in alcuni Stati membri ha colpito anche la nostra attenzione.
Il Parlamento desidera conoscere meglio e avere una panoramica di tutte le azioni e tutti i progetti dell'Unione europea e della Commissione; invita pertanto quest'ultima ad elaborare un programma coerente, che si fondi su un coordinamento rafforzato e fissi obiettivi e calendari.
Noi vogliamo che l'Unione europea si impegni più direttamente per affrontare i problemi dei rom.
Non solo la Commissione, ma anche il Parlamento dovrebbe dedicare molta più attenzione a tale questione, innanzi tutto partendo da un approccio più ampio.
Si tratta non solo di combattere la discriminazione e di modificare la mentalità della gente, bensì anche di affrontare le cause della discriminazione stessa.
In tale ottica, appare irrinunciabile agire a livello regionale nonché attuare un'efficace politica sociale.
Spesso i rom vivono in regioni dove le condizioni sono difficili per tutti.
Vogliamo dunque un approccio ai problemi dei rom che parta da una prospettiva locale.
È infatti a livello locale vanno messi in pratica i programmi di miglioramento relativi all'istruzione e alle condizioni abitative e lavorative; tali programmi, inoltre, vanno organizzati in modo tale che ne possa trarre vantaggio l'intera popolazione.
La collaborazione locale si rivela quindi essere una buona arma anche contro i pregiudizi e le discriminazioni.
Solo a livello locale si può spezzare il circolo vizioso di arretratezza e discriminazione.
Importante è poi il contributo dei rom stessi.
Anche questo è, secondo me, un concetto chiave.
I rom devono poter curare meglio i propri interessi, devono essere coinvolti direttamente nel processo di miglioramento delle loro condizioni e devono essere resi corresponsabili.
Un riconoscimento ufficiale dei rom come minoranza potrebbe contribuire, secondo me, ad una loro maggiore autonomia politica.
C'è bisogno, inoltre, di azioni più specificamente mirate a promuovere un cambiamento di mentalità.
Le tendenze alla discriminazione hanno spesso radici profonde, anche negli apparati pubblici, e occorre quindi riservare loro un'attenzione particolare.
Chiedo anche che si realizzi una stretta collaborazione tra l'Unione europea e il Consiglio d'Europa e che si utilizzino meglio le conoscenze e le esperienze lì acquisite.
Infine, desidero sottolineare che è necessario soprattutto arrivare presto a risultati visibili.
Con tanta buona volontà sono state intraprese numerose azioni, e anche l'Unione europea è molto attiva.
Trovo che tutto ciò sia di per sé apprezzabile; tuttavia invito la Commissione a cercare di ottenere risultati rapidi e visibili avendo come obiettivo il primo allargamento, in modo da dimostrare ai nostri cittadini che abbiamo fatto qualcosa di concreto.
Ci sono investimenti che sono efficaci solo a lungo termine e che hanno bisogno di molto tempo per dare risultati; ma ci sono anche aspetti della vita dei rom, quali il problema degli alloggi e del lavoro, riguardo ai quali si possono raggiungere risultati concreti in tempi più rapidi.
Ora devono essere gli stessi paesi candidati all'adesione ad affrontare i problemi dei rom, perché è lì che quelle persone vivono, e li devono affrontare quanto prima possibile, anche per evitare che tra sei anni questa tematica diventi un nostro problema.
Signor Presidente, diritti umani, libertà fondamentali, Stato di diritto sono partenze e traguardo di qualsiasi politica.
Li diamo per scontati, ma nella civilissima Europa sembra proprio che non sia così.
Il collega Haarder ci ha esposto la situazione all'interno dei quindici paesi membri, e il risultato è che sicuramente resta ancora molto da fare.
Citerei alcuni esempi. È inammissibile, quasi sconcertante, che ancora oggi alcuni paesi siano condannati da Amnesty International per il mancato rispetto dei più basilari diritti umani.
È assurdo che alcuni Stati, tra i quali purtroppo è da annoverare anche il mio paese di origine, siano condannati dalla Corte europea dei diritti dell'uomo per l'eccessiva lunghezza dei procedimenti giudiziari.
È pure inconciliabile con ogni principio di diritto umano il fatto che in alcuni paesi membri esista e sia ancora in vigore l'istituto dell'esilio.
Se l'Unione europea vuole ampliarsi e divenire un compatto sistema di riferimento della comunità internazionale, è necessaria, sì, una reazione forte e coerente da parte delle Istituzioni europee, ma è anche necessario che ognuno di noi vada al di là del suo interesse politico nazionale e guardi al bene dell'Unione attraverso un voto politicamente e soprattutto umanamente responsabile su questi temi.
Noi tutti ben sappiamo che questa relazione non sarà vincolante per i nostri governi; finché non sarà pronta la Carta dei diritti fondamentali ed essa non sarà inserita all'interno dei Trattati, il nostro giudizio non potrà essere altro che un invito agli Stati membri.
La responsabilità politica dovrebbe però superare questo ostacolo.
Nel momento in cui l'Unione sta cercando di dotarsi di un corpo militare autonomo per intervenire laddove lo Stato di diritto viene messo in discussione, nel momento in cui i criteri di Copenaghen sono parte integrante dell'acquis comunitario che i paesi candidati devono recepire, è inammissibile che la situazione dei diritti umani all'interno dei Quindici sia ancora tanto disomogenea.
Dobbiamo andare oltre e stimolare i nostri governi ad essere europei fino in fondo.
Tanti prima di me lo hanno già ripetuto: l'Unione europea non è, non può e non deve significare unicamente economia.
L'Unione europea è qualcosa di ben più profondo, ha una radice comune ed un sogno per il quale bisogna combattere, soprattutto attraverso i diritti civili.
Signor Presidente, potremmo definire il dibattito odierno come una celebrazione dei diritti dell'uomo.
In modo non disinteressato qualcuno potrebbero affermare che l'Europa sta recitando il mea culpa, ma personalmente ritengo che l'UE stia esprimendo le proprie speranze e prospettive.
La problematica dei diritti dell'uomo rappresenta la base per antonomasia dello sviluppo europeo, che non ammette deroghe da parte nostra.
Ai paesi candidati e alle altre nazioni di ogni continente chiediamo di rispettare taluni criteri, come ad esempio quello relativo alla pena di morte.
Un nostro alleato come gli USA - lo dico non senza sarcasmo - annovera la pena capitale nel proprio ordinamento e la applica.
Se vogliamo costruire un'Europa fondata sui principi dell'umanesimo, non dobbiamo ammettere deroghe per questioni di opportunità politica, affrontando con maturità il futuro.
Le quattro relazioni da approvare sono positive, malgrado necessitino di alcuni aggiustamenti.
Credo che tutto il Parlamento darà il proprio apporto senza tener conto di opportunità e secondi fini.
In particolare, la relazione Belder sui paesi candidati è soddisfacente e auspicabilmente diventerà ancora migliore.
La tentazione di raggiungere la perfezione mi spinge a leggere due commenti relativi ai paesi candidati per favorire la partecipazione e il consenso.
Cipro soddisfa i criteri di Copenaghen ma, va detto per inciso, ben pochi progressi sono stati compiuti nell'ambito della divisione dell'isola.
Per quanto riguarda la Turchia, la relazione della Commissione non segnala alcun progresso circa la questione curda.
In breve, il paese continua a non soddisfare i criteri di Copenaghen.
Siamo a favore dell'adesione della Turchia all'Unione, ma non dobbiamo concedere deroghe a nessuno.
Signora Presidente, signor Presidente in carica del Consiglio, signori Commissari, vorrei innanzitutto esprimere le mie impressioni in merito alla relazione Belder: un lavoro eccellente, molto serio e di grande importanza, a cui intendo accordare il mio pieno sostegno.
La lotta risoluta contro razzismo, xenofobia e antisemitismo costituisce la base dei valori fondamentali europei.
Ritengo che soltanto chi all'interno dell'Unione europea si ispira a tali valori abbia il diritto di esercitare la propria critica all'esterno, dove tali valori vengono violati.
Considero pertanto di particolare importanza il dibattito con il governo austriaco, se condotto con serietà, perché mira proprio a difendere tali valori fondamentali e a sostenerli all'interno come all'estero.
Sono diverse le etnie residenti nei paesi candidati che meritano in misura particolare la nostra considerazione e la nostra attenzione.
Innanzitutto vorrei ricordare - come è già stato fatto - i rom ed i sinti, un'etnia molto consistente, rispetto alla quale dovremmo riflettere con serietà sulle possibilità di integrazione all'interno della società.
Al riguardo occorre sottolineare la problematicità della situazione in quanto gli stessi rom e sinti hanno opinioni diverse in merito alle modalità di tale integrazione.
È tuttavia nostro dovere aiutarli rispetto al problema dell'istruzione.
Dobbiamo aiutarli a trovare posti di lavoro ed operare affinché non si ripeta quanto è accaduto di recente in un comune, ossia una vera e propria emarginazione e separazione di queste due etnie dal resto della cittadinanza.
Il secondo popolo che desidero ricordare è quello curdo.
La Turchia - paese candidato, anche se non abbiamo ancora avviato negoziati ufficiali - non riconosce alcuna minoranza e soprattutto non riconosce la minoranza curda.
Considero questo atteggiamento sbagliato ed in contrasto con le dichiarazioni del Consiglio d'Europa.
Tuttavia, anche non riconoscendo i curdi come minoranza e non intendendo concedere a tale popolo diritti collettivi, la Turchia deve ammettere che sta violando i diritti individuali, la libertà culturale e di espressione nonché le libertà e i diritti economici dei curdi.
Ritengo quindi di fondamentale importanza adottare misure adeguate al fine di aiutare il popolo curdo ad ottenere in modo pacifico il rispetto dei propri diritti.
Questo aspetto emerge con chiarezza dalla relazione Belder.
Vorrei inoltre ricordare un terzo gruppo, che si trova soprattutto in Estonia e in Lettonia, ossia le minoranze di lingua russa.
Comprendo molti argomenti avanzati dai paesi baltici, ovvero che è difficile trattare nello stesso modo e accettare minoranze non autoctone, ma insediatesi al seguito di una potenza occupante.
Al riguardo sorgono numerosi ostacoli di natura emotiva, tuttavia è importante muoversi in tale direzione e in parte ciò è già avvenuto.
Occorre però continuare con coraggio su questa strada, superando il ricordo degli eventi legati alla passata occupazione, al fine di costruire nei paesi baltici un nuovo futuro comune che coinvolga anche la popolazione di lingua russa.
Il 7 aprile sarà inaugurato a Vienna il nuovo Osservatorio europeo dei fenomeni di razzismo e xenofobia.
Anch'io, a nome del mio gruppo, ho chiesto al Presidente del Parlamento europeo di rispettare tale scadenza, che considero obiettivamente molto importante, a prescindere dall'attuale situazione austriaca.
Spero che sostegno, pubblicità e attenzione nei confronti di questo organismo non si limitino al giorno dell'inaugurazione, ma che negli anni prossimi Parlamento, Consiglio e Commissione gli assicurino il loro appoggio attivo.
Signor Presidente, onorevoli colleghi, sono favorevole alla relazione Haarder nella sua integralità, compreso il paragrafo 38; dissento quindi dall'orientamento del gruppo di lavoro socialista, al quale pure appartengo, poiché considero che i quattro punti elencati al paragrafo 38 - l'eccessiva durata dei tempi di custodia cautelare, l'eccessiva durata dei processi, la mancata separazione delle carriere tra pubblici ministeri e giudici, il rischio che magistrati politicizzati si occupino nelle loro indagini di uomini politici - siano tutti elementi che debbono far riflettere e consigliare un voto favorevole.
Del resto, avviai questa battaglia quando ero Ministro della giustizia in Italia ed ebbi al mio fianco, in questa battaglia, il più importante, il più celebre, il migliore dei magistrati italiani, Giovanni Falcone che, come me e come noi, sosteneva la necessità di separare le carriere dei magistrati, non per punirli - il che è cosa evidente - ma per corrispondere alle diverse vocazioni di chi è investigatore, e dunque parte e accusa, e di chi invece è giudice, e deve quindi fornire le garanzie di equilibrio e di imparzialità.
Che il Parlamento europeo intervenga in questa materia a me non pare affatto un abuso né un eccesso; mi pare anzi corrisponda all'idea e a una visione della giustizia europea, equilibrata e garantita soprattutto dal lato del buon funzionamento delle pubbliche autorità.
Signora Presidente, onorevoli deputati, non mi dilungherò molto con il mio intervento.
Ritengo che il dibattito che si tiene oggi in questa sede sia fondamentale e mi sembra che le diverse sensibilità, che hanno trovato espressione nella lettura delle varie relazioni, abbiano fornito ampi spunti di riflessione, talvolta in forma piuttosto polemica, altre volte sottolineando aspetti contraddittori, altre volte ancora trovandosi d'accordo magari sulla forma ma non sul contenuto.
Nel complesso, si tratta di quattro relazioni che affrontano questioni fondamentali e di grande attualità, proprio in un momento in cui l'Unione europea, sia sul piano interno che in vista della propria affermazione all'esterno, cerca di definire e di promuovere un insieme di valori che dovrebbe poter servire da fondamento all'unione politica.
Non si può immaginare che l'Unione europea possa rafforzarsi dal punto vista politico, se non siamo disposti ad impegnarci sia al fine di affermare un patrimonio di principi comuni all'interno dell'Unione, sia affinché tali principi costituiscano il fondamento della proiezione all'esterno dell'Unione.
Non a caso ho distinto la proiezione esterna dalla dimensione interna.
Si è parlato molto oggi, direttamente o indirettamente, della posizione assunta dall'Unione nei confronti dell'Austria; lo si è fatto in modo talvolta anche emotivo, direi perfino comprensibilmente emotivo, quando si trattava di personalità legate a quel paese.
Avendo la Presidenza portoghese, attraverso il Primo ministro, espresso in prima persona la posizione che i quattordici Paesi dell'Unione europea hanno assunto nelle relazioni bilaterali con l'Austria, vorrei ribadire che non è stato espresso alcun giudizio negativo riguardo ai comportamenti tenuti dall'Austria sul piano internazionale e, in particolare, riguardo al rispetto dei suoi doveri e obbligazioni nell'ambito dell'Unione.
Nessuno contesta all'Austria il fatto di essere un paese che adempie i doveri derivanti dall'appartenenza all'Unione europea.
Tuttavia, al fine di comprendere la posizione assunta in questo frangente dai paesi dell'Unione, è necessario avere presente la seguente considerazione: noi tutti siamo cittadini austriaci.
Oggi, nell'Unione europea, la cittadinanza è una cittadinanza europea.
Il cittadino austriaco è anche cittadino portoghese.
Un cittadino portoghese è cittadino austriaco.
Non esistono questioni interne nel momento in cui determinate forze politiche diffondono e difendono un certo tipo d'ideologia, né ha importanza il fatto che queste possano poi, per motivi tattici, ritrattare alcune delle posizioni assunte in precedenza.
Non si può dunque immaginare che gli altri Stati membri rimangano indifferenti quando simili fenomeni si verificano in uno Stato dell'Unione.
Ci troviamo oggi a far parte di uno spazio europeo, uno spazio comune che si intende vincolato anche da un insieme di principi fondamentali, molti dei quali sono stati ricordati nelle relazioni oggetto del nostro dibattito.
Con riferimento a tali principi, è necessario quindi ragionare in una prospettiva europea e non è più possibile nascondersi dietro l'alibi della sussidiarietà al fine di affermare che si tratta di questioni nazionali o di ingerenza negli affari interni di un dato paese, perché non è così.
Gli affari interni austriaci sono in questo senso affari interni dell'Unione europea.
Operando affinché la vita politica austriaca segua i principi fondamentali difesi dall'Unione europea, principi che la stessa Austria si è impegnata a difendere nell'ambito dell'Unione, non riteniamo di commettere un'ingerenza negli affari interni di quel paese.
Indipendentemente da comprensibili reazioni emotive, è necessario riflettere a fondo sul significato di un atto che, sarà bene ricordarlo, è innanzitutto di carattere bilaterale, ma è anche un atto di profilassi politica.
La prevenzione è probabilmente la forma migliore di evitare per il futuro il diffondersi di malattie e, nella fattispecie, che in Europa possano ricomparire vecchi fantasmi.
Nell'ambito delle relazioni esterne, signora Presidente, onorevoli deputati, l'Unione europea segue già un preciso insieme di valori, che la riflessione sulle relazioni all'ordine del giorno non può far altro che confermare e migliorare.
Tuttavia, non mancano le questioni controverse. Esistono naturalmente alcune materie che si prestano a letture differenziate.
Quando si parla di razzismo e tutti affermano di essere contro il razzismo, affermazione unanimemente condivisa dall'Assemblea, non so se siamo realmente tutti d'accordo, tutti a favore di provvedimenti concreti volti a combattere il razzismo.
Quando affermiamo tutti di essere contro la xenofobia, non so se siamo tutti capaci di accettare provvedimenti diretti all'integrazione dei cittadini stranieri nell'Unione europea nonché provvedimenti a protezione degli interessi degli stranieri nell'area dell'Unione.
Su tali temi ci attende un confronto interessante, rappresentato dalla definizione della Carta dei diritti fondamentali dei cittadini dell'Unione europea.
Qualora all'interno dell'Unione europea si manifesti la volontà che tale Carta si estenda ai cittadini stranieri che risiedono nell'Unione, potremo dimostrare che la nostra azione contro la xenofobia si svolge prima di tutto dentro casa, e precisamente tramite i provvedimenti che avremo concordato di adottare a livello politico interno.
In merito al principio di non discriminazione e contro le diverse forme di discriminazione cui fanno riferimento le relazioni odierne, esistono molti e vari provvedimenti.
È noto che su questa materia le legislazioni interne degli Stati membri presentano notevoli differenze fra loro.
Tuttavia, il modo in cui tali questioni vengono sollevate a livello dell'Unione e, in particolare, il modo in cui le relazioni odierne ci propongono determinati spunti di riflessione rappresentano uno sprone per la coscienza collettiva e un elemento importante al fine di continuare ad approfondire il dibattito sull'argomento.
Un dibattito che non è unicamente di competenza dei governi, ma cui devono partecipare anche le organizzazioni non governative e i gruppi di pressione a livello sociale e politico.
È importante che la questione rimanga all'ordine del giorno nella nostra agenda, come conferma il dibattito odierno.
In conclusione del mio intervento, vorrei richiamare la vostra attenzione su un insieme di provvedimenti e di azioni comuni che il Consiglio dell'Unione europea ha adottato in precedenza su questa materia.
In particolare, nel 1997 è stata promossa una serie di iniziative legate all'Anno europeo contro il razzismo.
Vorrei poi menzionare un altro aspetto importante, probabilmente non sottolineato a sufficienza: l'importanza del Trattato di Amsterdam in questo ambito.
Durante i negoziati per il Trattato di Amsterdam, cui ho partecipato personalmente, non è stato facile raggiungere un accordo in merito alle disposizioni che oggi costituiscono il corpo degli articoli 6 e 7.
L'esperienza attuale mostra che è necessario migliorare tali norme.
Speriamo dunque di poter trovare, nell'ambito della Conferenza intergovernativa, il consenso necessario a realizzare tali miglioramenti.
Infine, vale la pena ricordare un avvenimento che si terrà simbolicamente a Vienna il prossimo 8 aprile, il varo dell'Osservatorio europeo sul razzismo e la xenofobia.
Tale struttura è destinata a svolgere un ruolo fondamentale e, tuttavia, è necessaria la collaborazione di tutti al fine di promuovere un'efficace lotta contro il razzismo e la xenofobia nell'ambito dell'Unione europea e di sviluppare quello che potremmo definire "il pilastro etico" dell'Unione.
L'Unione europea è un'unione di principi ed è un'unione che dobbiamo consolidare, consapevoli del fatto che non vi potrà essere unione politica fin quando tali principi non saranno condivisi dalla grande maggioranza dei cittadini.
Signora Presidente, al termine di questa discussione molto interessante consentitemi di spiegare la divisione del lavoro o la ripartizione dei compiti all'interno della Commissione.
Intendo esaminare principalmente le relazioni Malmström e Belder mentre il mio collega, il Commissario Vitorino, parlerà delle altre due importanti relazioni, benché ovviamente ci possano essere alcune sovrapposizioni tra noi.
Iniziamo con la relazione Malmström.
Ritengo che la prima relazione annuale di questo nuovo Parlamento europeo sia completa e tempestiva - tempestiva perché spero che prima delle vacanze estive l'altrettanto nuova Commissione adotterà una comunicazione sui diritti umani nelle politiche esterne.
Tale comunicazione riguarderà molti settori contemplati dalla relazione e tutte le raccomandazioni del Parlamento europeo offrono un contributo estremamente utile al nostro lavoro.
In questa fase non sono in grado di dare risposte su tutti i punti della relazione.
Piuttosto intendo dar loro seguito nel corso dei prossimi mesi, anche nelle discussioni con il Parlamento europeo, al fine di assicurare che la comunicazione sia elaborata in modo adeguato e rispecchi le importanti argomentazioni presentate nella relazione.
Vorrei dedicare le mie osservazioni iniziali ai diritti delle donne e dei bambini, dal momento che la relatrice ha scelto di concentrarsi su queste due importanti tematiche.
È una scelta tempestiva in vista della presentazione della piattaforma d'azione di Pechino +5 quest'anno all'Assemblea generale delle Nazioni Unite a New York.
Pechino ha confermato che i diritti delle donne sono diritti umani universali e che le donne hanno un ruolo fondamentale da svolgere nella costruzione di società democratiche ed eque.
L'iniziativa europea a favore della democrazia e dei diritti umani rispecchia questo principio.
Le donne sono esplicitamente contemplate come gruppo specifico ammesso a beneficiare di sostegno.
Le azioni riguardano un'ampia serie di problematiche, dalla partecipazione delle donne al processo decisionale nei Balcani al sostegno alle lavoratrici domestiche nella Costa d'Avorio.
Diversi punti, come la violenza contro le donne, sono stati a ragione classificati tra le questioni concernenti i diritti umani.
In quanto tali, esse vanno promosse con vigore quale parte integrante della nostra politica estera e dell'assistenza allo sviluppo.
La relazione della onorevole Malmström espone alcune dure realtà della violenza perpetrata contro le donne sotto varie forme e a tutti i livelli della società, dagli orrori dello stupro alla mutilazione genitale, dalle pareti domestiche alla cella del carcere.
I programmi DAPHNE e STOP sono i punti di forza della risposta della Commissione.
DAPHNE ha finanziato la condivisione di informazioni e di buone prassi tra le ONG e gli Stati membri attraverso oltre 100 progetti transnazionali.
Nel dicembre 1999 è stato adottato un nuovo programma DAPHNE per il periodo 2000-2003 con una dotazione di 5 milioni di euro all'anno.
In risposta a una risoluzione del Parlamento europeo del 1997, la Commissione ha condotto una campagna di sensibilizzazione sulla violenza domestica all'interno degli Stati membri.
Intendiamo usare ciò che apprendiamo durante tali campagne e condividere tale conoscenza con i paesi candidati all'adesione, magari nel contesto di DAPHNE.
Prendo nota di quanto afferma la relazione a proposito dell'orrenda pratica della mutilazione genitale e della mancanza di dati in materia.
Esamineremo in seno alla Commissione in che modo si possa contribuire alla ricerca di una soluzione.
La Commissione sta inoltre collaborando con altri organismi per arrestare l'esecrabile traffico di donne che negli ultimi anni continua ad aumentare.
Abbiamo prodotto una comunicazione in materia nel 1998.
L'attenzione allora si concentrava sulle attività di prevenzione, ricerca, applicazione della legislazione, condanna effettiva dei trafficanti e sostegno alle vittime.
Come gli onorevoli deputati sanno, stiamo ora lavorando in questo contesto insieme alle ONG, all'OSCE e ai paesi candidati all'adesione.
Per quanto riguarda i diritti dei bambini, il programma STOP ha cofinanziato 67 progetti relativi al traffico e allo sfruttamento sessuale dei bambini con una dotazione di 6,5 milioni di euro per i primi cinque anni.
Quest'anno dovrebbe essere avviato un nuovo programma STOP, cui potranno partecipare i paesi candidati all'adesione.
Passando a questioni più generali, ho menzionato la prossima comunicazione sui diritti umani e le relazioni esterne.
Il mio obiettivo è di adottare un'impostazione più efficace e coerente nei confronti della politica e dell'utilizzo delle risorse e, in particolare, di migliorare la gestione dei nostri programmi in questo settore.
I progetti relativi ai diritti umani sono molto diversi dai progetti inerenti alla costruzione di ponti o al miglioramento dell'istruzione elementare.
Le ONG e i partner della società civile sono integrati nella loro attuazione.
I progetti sono spesso messi in atto in condizioni delicate o pericolose.
Coloro che attuano i progetti possono vedere persino i propri diritti minacciati, il che senza dubbio è il motivo per cui le ONG spesso considerano una specie di offesa dover poi fornire alla Commissione una valigia piena di ricevute quando rientrano in ufficio.
Le procedure finanziarie dell'Unione europea, compreso il regolamento finanziario, sono, a dir poco, non favorevoli alle ONG, il che solleva la domanda: dovremmo smettere di finanziare le ONG o dovremmo cambiare le nostre procedure?
La prima ipotesi è ovviamente tanto impossibile quanto del tutto indesiderabile.
Non potremmo lavorare senza le ONG.
La riforma delle nostre procedure, molte delle quali stabilite dagli Stati membri in un periodo in cui le ONG erano quasi inesistenti, richiederà del tempo, ma ci stiamo lavorando, non ultimo nell'ambito del pacchetto di riforme generali.
Purtroppo il cambiamento non avverrà nel giro di una notte.
Questo mi porta alla dotazione finanziaria e alla proposta del Parlamento di dichiarare congiuntamente la determinazione ad accrescere ogni anno la spesa per i diritti umani.
L'entità della dotazione finanziaria è imprescindibile dalla questione della nostra capacità di gestirla, altrimenti faremo troppe promesse che semplicemente non siamo in grado di soddisfare e quando si tratta di finanziare le ONG spesso si opera con fondi limitati.
Le promesse mancate possono rapidamente sfociare in un fallimento.
Abbiamo una mole arretrata di progetti da portare a termine e in passato non abbiamo speso l'intera dotazione prevista per i diritti umani, pertanto sarebbe molto difficile giustificare un incremento della spesa finché non avremo risolto questa situazione.
Tuttavia, voglio affermare chiaramente la mia determinazione a pormi quanto prima possibile in condizione di spendere ogni penny a nostra disposizione e poter quindi giustificare una spesa di gran lunga maggiore.
La possibilità di creare un'agenzia per i diritti umani, come previsto a Vienna e a Colonia, potrebbe contribuire a realizzare questo obiettivo.
Ritengo che tale agenzia dovrebbe essere operativa anziché avere funzioni consultive.
Esaminerò questo aspetto nella comunicazione.
Il ruolo potenziale di un'agenzia dovrebbe anche essere valutato nel contesto di una più ampia riforma dell'assistenza esterna e dell'esternalizzazione in generale.
Passo ora alle questioni sollevate nella relazione Belder, che riguarda la comunicazione della Commissione sulla lotta contro il razzismo, la xenofobia e l'antisemitismo nei paesi candidati.
Rispondo alle questioni a titolo personale e a nome del mio collega, il Commissario Verheugen.
Vorrei congratularmi con gli autori di questa esauriente relazione.
Naturalmente contiene critiche in merito alla mancanza di proposte specifiche nella comunicazione della Commissione, ma vorrei rilevare che l'adozione della comunicazione è avvenuta in seguito alle dimissioni del collegio nel marzo 1999, quando la Commissione, per dirlo gentilmente, non era nella migliore posizione per elaborare nuove proposte.
Spero che questa risposta fornisca alcune indicazioni per il futuro.
La lotta contro il razzismo è un elemento essenziale delle politiche dell'Unione in materia di diritti umani e della strategia di preadesione.
Quest'ultima comprende due elementi principali: l'adozione e l'attuazione dell'acquis da parte dei paesi candidati, compresa l'azione comune del 1996 concernente il razzismo e la xenofobia, la Convenzione di Ginevra del 1951 e il Protocollo di New York del 1967 sui profughi e i richiedenti asilo, e l'uso efficace dei nostri programmi di cooperazione.
La compatibilità della legislazione concernente le minoranze è emersa nell'ambito dell'esame approfondito e delle discussioni bilaterali in seno ai comitati di associazione.
Per esempio, abbiamo esaminato le leggi concernenti la lingua in vigore in Lituania, Estonia e Slovacchia, una questione sollevata nel corso delle discussioni, e la legislazione riguardante i rom nella Repubblica ceca e in Slovacchia.
Queste discussioni hanno prodotto risultati concreti.
Il secondo elemento, ossia i programmi di cooperazione, riguarda i programmi nazionali PHARE, PHARE Democrazia e il programma MEDA.
Nel quadro di PHARE, è stata accordata alta priorità alla riforma della polizia, della giustizia penale e dei sistemi di asilo, in linea con le proposte del relatore.
Questa riforma contribuisce ad introdurre i necessari mutamenti di atteggiamento all'interno delle Istituzioni.
L'obiettivo di sensibilizzare i membri della polizia nei confronti del razzismo e della xenofobia è stato anche inserito nel quadro delle materie curricolari europee per la formazione delle forze di polizia in Europa centrale e orientale.
Continueremo a promuovere tali misure.
Siamo inoltre disposti a cogliere ogni opportunità per rafforzarle.
Un obiettivo centrale e comune alle relazioni Malmström e Belder è la necessità di rafforzare le relazioni con le ONG nei paesi candidati.
Il nuovo programma di adesione che sostituisce LIEN e i programmi di partenariato mira a rafforzare la società civile.
Infine, riguardo ai rom, le cui condizioni sono state menzionate da diversi oratori, la Commissione sta cercando di conferire maggiore coerenza al suo sostegno alle comunità rom.
Intendiamo associarci alla riunione che sarà organizzata dall'Osservatorio europeo, alla quale sono invitati rappresentanti del Parlamento europeo; tale riunione è stata indetta al fine di stimolare nuove idee volte a migliorare l'assistenza dell'Unione europee alle comunità rom.
Le relazioni oggi in esame affrontano questioni di enorme importanza.
Si tratta di tematiche che rivestono sempre maggiore interesse per i cittadini dell'Unione europea, i quali si vedono quotidianamente sommergere da servizi giornalistici sugli abusi di diritti umani, che si tratti del Caucaso, della Colombia, dei Balcani, della Sierra Leone, della Cina, o di altri paesi.
Sono lieto che l'Unione europea sottoponga la questione di tali abusi all'attenzione della commissione delle Nazioni Unite per i diritti umani a Ginevra, dove sarò presente il 27 marzo.
Ringrazio il Parlamento per il suo tempestivo contributo.
La Commissione e il Parlamento sono in ottima posizione per poter collaborare nel campo dei diritti umani.
Siamo in ottima posizione per poter dare un energico indirizzo ad altri organismi.
In particolare sono impaziente di lavorare insieme ai deputati di questo Parlamento al fine di assicurare che la comunicazione che presenteremo quest'anno fornisca un indirizzo intellettuale e politico e possa essere considerata dalle ONG, dai parlamentari e da altri organismi un'energica traccia da seguire nella discussione di questi temi fondamentali.
Signora Presidente, ho interpretato le osservazioni del mio buon amico, signor Seixas da Costa, come una difesa delle sanzioni contro l'Austria, perciò vorrei chiedergli se, ad ogni buon conto, ha presentato questa proposta come Presidente in carica del Consiglio, quindi a nome del Consiglio, oppure a nome dei 14 governi.
Signora Presidente, in primo luogo vorrei domandare in che veste è stata rilasciata tale dichiarazione.
In secondo luogo, rispetto alla sussidiarietà, ho sottolineato all'interno della relazione punti che rappresentavano un'ingerenza in materia di diritti nazionali che ai sensi del Trattato sono di chiara competenza dei singoli Stati.
Mi sia poi consentita una terza considerazione all'indirizzo del Ministro da Costa: è chiaro che ciò che accade in un paese dell'Unione europea riguarda gli altri Stati membri.
Anche per questo si è membri dell'Unione e lo scambio di informazioni e l'interessamento vanno sostenuti.
Tuttavia, a mio avviso, mostrare interesse significa anche raccogliere informazioni obiettive riguardo ad un paese ed esercitare una critica laddove questa sia giustificata, adottando misure nel caso in cui siano state rilevate reali violazioni, e non in via preventiva o addirittura per ragioni politiche.
Signor Ministro, a nome della delegazione austriaca la invito a reperire sul posto le informazioni di cui lei e presumibilmente molti altri - con ogni probabilità tutti i quattordici Stati membri - non disponete.
Se desidera sapere chi ha votato questo partito che partecipa al governo, ovvero il Partito liberale, bisogna dire che si tratta del 50 percento degli operai, che una volta votavano per i socialisti, nonché della metà dei giovani, e non di estremisti di destra, che senz'altro sono presenti anche in Austria, come purtroppo negli altri paesi, nella misura del 3 o del 5 percento.
Tuttavia i motivi sono altri, dopo molto tempo gli elettori hanno tolto il proprio sostegno al precedente governo e ai socialisti ed hanno cercato un'alternativa.
Se intende esprimere giudizi di valore al riguardo, la prego di informarsi prima in modo esauriente e di avanzare critiche laddove sono davvero giustificate e non sulla base di ipotesi o supposizioni.
Signora Presidente, l'onorevole Pirker non ha fatto alcun riferimento al Regolamento, ma ha colto astutamente l'occasione di un richiamo al Regolamento per tenere un discorsetto di due minuti e mezzo sui suoi meriti di austriaco, per di più proveniente dalla Carinzia.
A proposito del Regolamento, vorrei sottolineare che il comportamento dell'onorevole Pirker non è affatto conforme ad esso.
A nome del mio gruppo mi appello al Presidente in carica del Consiglio affinché, a prescindere dalla funzione ricoperta, rimanga sempre così attento e critico rispetto al razzismo e alla xenofobia come ha dimostrato in questa sede!
Signora Presidente, la ringrazio per l'opportunità che mi offre di chiarire ancora una volta in quale veste ho fatto tali osservazioni.
È evidente che la presa di posizione del Presidente in carica del Consiglio europeo e Primo ministro portoghese è avvenuta a nome dei quattordici Stati membri dell'Unione europea, Austria esclusa.
È una presa di posizione che, come ho già avuto occasione di chiarire nel mio intervento davanti al Parlamento europeo del 2 febbraio scorso, ha escluso fin dall'inizio qualsiasi ripercussione sul funzionamento della macchina comunitaria.
I tre ambiti in cui si sviluppa la reazione dei quattordici paesi nei confronti dell'Austria coinvolgono infatti unicamente le relazioni bilaterali.
Il fatto che tale presa di posizione sia stata annunciata dal Presidente del Consiglio si deve semplicemente a un'esigenza di coordinamento della posizione congiunta degli Stati membri.
Torno a ripetere quanto ho già affermato riguardo al comportamento tenuto finora dall'Austria in ambito comunitario: credo di avere spiegato in modo sufficientemente chiaro che l'Austria è un partner leale all'interno dell'Unione europea e che il comportamento dell'Austria non è messo in discussione né si discute attualmente di infrazioni da parte dell'Austria con riferimento alle disposizioni previste negli articoli 6 e 7 del Trattato di Amsterdam.
Le sanzioni sono quindi di carattere esclusivamente bilaterale e non vanno viste nel contesto comunitario.
Riguardo alla situazione austriaca, il funzionamento dell'Unione europea dal punto di vista formale non è stato influenzato in alcun modo durante la Presidenza portoghese.
Potrebbero esserci state ripercussioni a livello informale, ma sul piano formale la rappresentanza austriaca opera attualmente nell'ambito dei gruppi di lavoro del Consiglio, dei Consigli dei ministri e del Consiglio europeo che si terrà prossimamente.
Riguardo alla questione di natura politica sollevata dall'onorevole deputato con riferimento alla posizione assunta dagli Stati membri prima dell'effettivo varo del governo austriaco, vorrei ricordare un aspetto importante, probabilmente non sottolineato a sufficienza: neppure per l'Austria, neppure per la vita politica austriaca, la situazione attuale può definirsi business as usual.
Non a caso il secondo partito più votato alle elezioni austriache non è stato invitato a formare il governo e tale invito è stato rivolto dapprima al partito più votato e in seguito al terzo partito più votato.
Non a caso il Presidente austriaco ha imposto alle due componenti della coalizione governativa di sottoscrivere una dichiarazione allo scopo di impegnarsi al rispetto di una serie di principi fondamentali.
Non è quindi un caso, bensì la dimostrazione di come, anche nell'ambito della vita politica austriaca, la situazione attuale non possa definirsi business as usual.
Poiché gli austriaci stessi nutrono dubbi sulla situazione attuale, anche noi abbiamo diritto a nutrire simili dubbi e ad esprimerli sul piano bilaterale.
Finché in ambito comunitario l'Austria si comporterà a tutti gli effetti come un partner, così come si è comportata finora, non si adotterà, in ambito comunitario, alcun provvedimento contro l'Austria.
Su questo punto non vi sono dubbi.
Tuttavia, sul piano bilaterale, è nostra responsabilità, nostro diritto e nostro dovere rimanere vigili nel momento in cui determinate personalità, sia per le affermazioni fatte in passato che per le proposte politiche portate avanti, infrangono il consueto clima di fiducia e non ci forniscono più garanzie sufficienti.
Si tratta di una questione politica, cioè di un'affermazione di natura politica, le cui conseguenze si sviluppano sul piano bilaterale - piano sul quale nessuno può negarci il diritto di trarre conclusioni in merito alle nostre relazioni con l'Austria.
Ci dispiace che debba essere così e speriamo che un'evoluzione della situazione in Austria ci permetta di procedere in maniera differente.
Signora Presidente, come è stato detto chiaramente dal Commissario Patten, è mio compito illustrare la posizione della Commissione rispetto alle altre due relazioni prese in esame questo pomeriggio: quelle degli onorevoli Haarder e Ludford.
Vorrei innanzitutto dichiarare che la Commissione condivide l'opinione del Parlamento europeo secondo la quale il nuovo contesto giuridico conseguente all'adozione del Trattato di Amsterdam attribuisce all'Unione maggiori competenze e responsabilità in materia di diritti umani.
A tale proposito, la Commissione si congratula con il Consiglio europeo per l'iniziativa riguardante l'elaborazione di una Carta dei diritti fondamentali dell'Unione europea che conferirà maggiore visibilità e, si spera, maggiori garanzie giuridiche a tali diritti sempre che, come si augurano Parlamento e Commissione, tale Carta diventi uno strumento giuridicamente vincolante e sottoposto a tutela legale.
In tale contesto, come rappresentante personale del Presidente della Commissione in seno alla convenzione incaricata della redazione della Carta, vorrei ribadire che i benefici di quest'ultima dovranno essere estesi ai cittadini dei paesi terzi residenti legalmente sul territorio dell'Unione.
D'altronde, riscontriamo con soddisfazione una convergenza di opinioni da parte della Commissione e del Parlamento europeo per quanto concerne la natura ed il contenuto di tale Carta.
Ciò si evince dal dibattito tenuto ieri sulle relazioni degli onorevoli Duff e Voggenhuber e dalle conclusioni della relazione dell'onorevole Haarder, con cui mi congratulo vivamente.
La Commissione condivide la preoccupazione, reale e non solo retorica, di conferire maggiore coerenza alle leggi sui diritti umani applicate sia dai tribunali nazionali che dalla Corte dei diritti dell'uomo di Strasburgo o dalla Corte di giustizia delle Comunità europee.
A tale proposito, siamo convinti che l'adesione dell'Unione alla Convenzione europea dei diritti umani permetterebbe di definire la gerarchia delle competenze giuridiche fornendo così una garanzia esterna per la tutela del diritto comunitario, come del resto già avviene per l'ordinamento giuridico degli Stati membri.
Desidero ribadire che, a nostro parere, tale adesione non è incompatibile con l'elaborazione di una Carta dei diritti fondamentali a carattere vincolante.
Per quanto riguarda i contenuti della relazione dell'onorevole Haarder, mi soffermerò soprattutto sulle parti che rientrano direttamente tra le mie competenze in seno alla Commissione.
Credo che le conclusioni del Consiglio europeo di Tampere offrano una visione chiara della politica dell'Unione riguardo al rispetto e alla promozione dei diritti degli emigranti in senso lato.
I Capi di stato e di governo hanno sottolineato che le politiche comuni in materia di asilo e immigrazione, da sviluppare sulla base del Trattato di Amsterdam, dovrebbero fondarsi su principi che siano chiari per i cittadini e che offrano allo stesso tempo garanzie per coloro che cercano protezione all'interno del territorio dell'Unione o vi chiedono accesso.
Le conclusioni della Presidenza, d'altro canto, definiscono i quattro capisaldi su cui si baserà il futuro della politica comune europea in materia d'asilo e immigrazione: un partenariato con i paesi d'origine, un regime europeo comune in materia d'asilo, un equo trattamento dei cittadini dei paesi terzi ed una gestione più efficace dei flussi migratori.
Vorrei soprattutto insistere sul fatto che l'Unione europea ha bisogno di un approccio generale al fenomeno dell'immigrazione che abbracci le questioni legate alla politica, ai diritti umani e allo sviluppo dei paesi e delle regioni di origine e transito: occorre combattere la povertà, migliorare le condizioni di vita e le opportunità di lavoro, prevenire i conflitti e stabilizzare gli Stati democratici nel rispetto dei diritti umani, compresi quelli delle minoranze.
Ribadisco l'importanza che l'Unione e gli Stati membri riconoscono al rispetto assoluto del diritto di chiedere asilo basato sull'applicazione integrale e generale della Convenzione di Ginevra.
Desidero inoltre sottolineare la nostra ambizione di sviluppare una politica più incisiva di integrazione dei cittadini di paesi terzi residenti legalmente sul territorio degli Stati membri dell'Unione.
Infine, appare evidente che se da un lato tali misure sono necessarie per garantire la pace sociale all'interno dei nostri Stati membri, dall'altro occorre incrementare la lotta all'immigrazione clandestina e tutelare i diritti delle vittime delle organizzazioni criminali che la gestiscono, riservando una particolare attenzione ai diritti delle donne e dei bambini.
Condivido quindi le preoccupazioni del relatore, sperando che rispecchino anche quelle del Parlamento.
La Commissione vorrebbe attirare la vostra attenzione sul fatto che, considerate le vostre e le nostre preoccupazioni, come anche le esigenze del mandato di Tampere, abbiamo intenzione, nel corso dell'anno 2000, di presentare al Parlamento e al Consiglio tutti i principali strumenti della politica d'asilo: procedure comuni, revisione della Convenzione di Dublino e lo strumento definitivo di Eurodac.
Inoltre, in autunno la Commissione presenterà in Parlamento una comunicazione sulla politica d'immigrazione nell'Unione europea.
Crediamo che occorra riesaminare la comunicazione del 1994 aggiornando l'approccio alle questioni legate alla politica migratoria nell'Unione, alla luce delle conclusioni del Consiglio di Tampere.
Onorevoli deputati, per quanto riguarda le carenze dei sistemi giudiziari, sottolineate nel corso del dibattito, la Commissione preferisce non entrare nel merito di alcune questioni, sia teoriche che pratiche, pur di grande interesse, come quelle riguardanti le carriere all'interno delle magistrature nazionali o la durata dei processi in alcuni degli Stati membri.
Ritengo infatti che a tale proposito vada rispettato il principio di sussidiarietà, riconoscendo che le decisioni fondamentali spettano ad ogni singolo Stato membro.
La Commissione ritiene a tale proposito che un Libro verde sulla tutela giudiziaria costituirebbe un valido contributo alla definizione di regole comuni per l'assistenza agli imputati, come la garanzia dell'ausilio di interpreti e di traduttori nelle controversie transnazionali e l'elaborazione di un programma generale di reciproco riconoscimento delle decisioni delle autorità giudiziarie.
In materia civile, crediamo che la comunitarizzazione dei diversi strumenti di giustizia civile costituisca una maniera efficace per assicurare l'effettivo carattere giuridico dei diritti umani.
La Commissione ha già proposto la comunitarizzazione di tutte le convenzioni esistenti e non in vigore, in particolare di quelle sulla trasmissione degli atti, alla quale si aggiungono la Convenzione di Bruxelles II e la Convenzione sui fallimenti.
Abbiamo proposto inoltre la trasformazione in regolamento dell'importantissima Convenzione di Bruxelles del 1968 relativa alla competenza giurisdizionale, al riconoscimento e all'esecuzione di decisioni in materia civile e commerciale.
Attualmente tutti questi strumenti sono all'esame del Consiglio.
Anche il Regno Unito e l'Irlanda hanno deciso di unirsi agli Stati membri, mentre la Danimarca, che non gode della stessa facoltà di partecipare ai lavori per la cooperazione giudiziaria in materia civile, è anch'essa alla ricerca di soluzioni, attualmente in corso di esame.
Infine, riguardo ai diritti della donna e del bambino, pur costituendo materia di competenza degli Stati membri, desidero ricordare all'Assemblea che la Commissione ed io stesso ci siamo impegnati per la fine dell'anno a presentare, in questa sede, una serie di misure su tali questioni, che si spingeranno oltre l'azione comune del febbraio 1997.
Esse verteranno sulle definizioni, le incriminazioni e le sanzioni relative alla lotta contro la tratta di esseri umani a fini sessuali e contro lo sfruttamento sessuale dei bambini.
Passiamo ora alla relazione Ludford. Sono lieto di avere l'opportunità di rispondere alla relazione del Parlamento sulla lotta contro il razzismo e la xenofobia.
L'impegno dell'Unione nei confronti della promozione dei diritti fondamentali e della lotta contro la discriminazione è stato espresso chiaramente nel Trattato di Amsterdam e, a mio parere, si tratta di un'evoluzione cruciale del messaggio europeo.
L'articolo 7 del Trattato sull'Unione europea introduce nuovi poteri per l'adozione di misure in caso di grave e persistente violazione dei diritti fondamentali da parte di uno Stato membro.
L'articolo 13 del Trattato CE prevede la possibilità di prendere i provvedimenti opportuni per combattere le discriminazioni fondate sul sesso, la religione o le convinzioni personali, gli handicap, l'età, le tendenze sessuali e - di grande rilevanza per il dibattito odierno - la razza o l'origine etnica, compresa (per chiarire la questione sollevata dall'onorevole Brie) la lotta contro l'antisemitismo.
Molte forze si sono riunite per raggiungere un accordo sull'articolo 13 in occasione dell'ultima Conferenza intergovernativa, come ha già ricordato il Presidente in carica del Consiglio, e la Commissione è determinata ad onorare l'impegno assunto nel Trattato rispetto ad una società priva di discriminazioni.
Questo è il motivo per cui abbiamo presentato il nostro pacchetto di proposte volte a combattere la discriminazione appena due mesi dopo aver assunto le nostre funzioni lo scorso anno.
Il mio messaggio di oggi, alla luce della relazione Ludford, è che continuiamo a sperare che il Parlamento voglia accordare la priorità alla presentazione del suo parere su questo pacchetto di proposte in modo da consentirci di adottare le due direttive e il piano d'azione entro la fine dell'anno.
Oltre a questo, tuttavia, ritengo si stia diffondendo la consapevolezza della necessità di un'azione europea contro il razzismo.
Questo è il motivo per cui, nell'ambito delle proposte ai sensi dell'articolo 13, credo si possano compiere maggiori progressi in materia di discriminazione su base razziale rispetto alle altre questioni.
Abbiamo ritenuto che fosse politicamente possibile e ci auguriamo sinceramente che i fatti non deluderanno le nostre aspettative.
Come sapete, il pacchetto di proposte presentato dalla Commissione consiste in due direttive e in un piano d'azione.
I due progetti di direttive prevedono un quadro legislativo per i diritti riconosciuti giuridicamente, comprese alcune disposizioni su diverse questioni fondamentali, quali la protezione contro le molestie, la possibilità di intraprendere azioni positive, adeguati rimedi e misure di attuazione.
Le direttive sono integrate da una proposta di programma d'azione.
Sappiamo che per combattere la discriminazione è necessario un intervento concreto, in grado di raggiungere i cittadini e contribuire a modificare gli atteggiamenti e i comportamenti discriminatori.
Far sì che gli Stati membri adottino un pacchetto di misure contro la discriminazione è ora la nostra massima priorità.
Sebbene sia importante, il pacchetto relativo all'articolo 13 è solo una parte di un processo in corso volto a sviluppare nuove strategie per affrontare la discriminazione razziale.
L'Unione è impegnata ad integrare la lotta contro la discriminazione fondata sulla razza e l'origine etnica in tutte le nostre politiche e abbiamo recentemente organizzato un'importante conferenza in materia.
Intendiamo continuare a dare impulso al processo, attraverso i Fondi strutturali, il programma quadro di ricerca, la strategia europea a favore dell'occupazione, la nuova iniziativa EQUAL e il nuovo programma di azione sociale, che dovremmo adottare nel corso dell'estate.
Intendiamo usare tutti questi strumenti per combattere la discriminazione e, come sapete, sono anche cominciati i lavori in relazione alla Carta europea dei diritti fondamentali.
In questo contesto il Parlamento ha un ruolo di primo piano.
La Commissione attribuisce enorme importanza al fatto che il Parlamento contribuisca al crescente impulso dato a queste proposte presentando i suoi pareri sul pacchetto il più presto possibile e partecipando pienamente ai lavori di elaborazione della Carta dei diritti fondamentali.
Concludo riprendendo il mio pensiero iniziale: la Carta rappresenta la massima priorità che l'Unione nel suo insieme accorda alla lotta contro il razzismo e la discriminazione e alla tutela dei diritti umani.
Auspico sinceramente che in occasione della discussione del prossimo anno potremo congratularci gli uni con gli altri per aver realizzato, con la Carta, un nuovo strumento per la lotta contro il razzismo e la xenofobia nell'Unione europea.
Signora Presidente, mi sia consentito apportare una piccola correzione a quanto affermato dal Presidente in carica del Consiglio.
Due Capi di governo, signor Presidente in carica del Consiglio, sono già stati criticati dai rispettivi parlamenti a causa delle iniziative adottate contro l'Austria.
Non avevano quindi alcun diritto di parlare a nome del proprio paese, piuttosto dovevano esprimersi apertamente in qualità di segretari di partito socialisti.
Nel migliore dei casi, signor Presidente in carica del Consiglio, può parlare di dodici Stati.
Onorevole Flemming, le chiederei di non riaprire il dibattito sull'Austria, che ha già costituito motivo di discussione.
Cederei piuttosto la parola all'onorevole Schulz, il quale intende fare un richiamo al Regolamento essendo stato chiamato in causa personalmente durante il dibattito di ieri.
Signora Presidente, utilizzo di rado questo strumento, ma adesso lo ritengo necessario ai fini del processo verbale.
Nel corso del dibattito l'onorevole Gollnisch, un deputato dell'estrema destra francese, mi ha rivolto un attacco personale.
Desidero pertanto dichiarare affinché risulti sul processo verbale che non ho nulla da ritrattare rispetto alla mia affermazione che l'estrema destra abusa di quest'Aula per i suoi scopi di istigazione.
Durante il suo intervento l'onorevole Gollnisch ha affermato al mio indirizzo che la sua famiglia non accetterebbe mai il fascismo.
Questo sembra costituire un'evidente differenza tra l'onorevole Gollnisch e la sua famiglia.
Quanto a lui, infatti, accetta il fascismo o, meglio, è un fascista. In terzo luogo vorrei che fosse messo a verbale che sono sconcertato nell'udire discorsi di questo tenore in Parlamento, eppure ho dedotto dai vivi applausi riscossi da un caudillo di Le Pen che costui mantiene il diritto di far parte dell'Assemblea sebbene abbia già perso la sua credibilità nel corso della campagna elettorale francese!
Onorevole Schulz, abbiamo preso atto della sua dichiarazione.
La discussione è chiusa.
La votazione si svolgerà domani, alle 12.00.
Eurodac
Signor Presidente in carica del Consiglio, in primo luogo vorrei ringraziare la Presidenza in carica per la sua qualificata presenza in Aula e per la sua disponibilità.
L'anno scorso il Parlamento è stato consultato due volte riguardo all'elaborazione di un sistema per il confronto delle impronte digitali.
In linea di principio, il sistema serve per applicare correttamente la Convenzione di Dublino.
Il 13 aprile 1999 il Parlamento ha respinto la proposta del Consiglio di ampliare mediante un protocollo il sistema Eurodac, estendendolo anche agli immigrati clandestini.
In seguito, il Parlamento è stato nuovamente consultato in conformità delle disposizioni di Amsterdam.
Ci è stato detto con insistenza che si vuole sviluppare il sistema per applicare correttamente la Convenzione di Dublino.
Tutto questo per me sarebbe stato accettabile se si fosse tenuto conto dei limiti che il Parlamento aveva introdotto nella sua ultima relazione, con modifiche che andavano dalle nostre riserve ad ammettere l'inclusione nel sistema di minori di 14 anni, fino alla richiesta di applicare il sistema Eurodac solo alla Convenzione di Dublino.
Considerato invece che non verrà accettato nessuno dei nostri suggerimenti, vorrei domandare al Consiglio se è disposto ad instaurare un dialogo autentico con il Parlamento.
La domanda non è banale.
Stiamo cominciando a costruire, ad erigere gli strumenti di "comunitarizzazione" dello spazio di libertà, sicurezza e giustizia, e non ci stancheremo mai di ripetere che questo non si può fare senza i parlamenti nazionali e senza il Parlamento europeo, perché si tratta di questioni troppo importanti per i cittadini, questioni che non possono prescindere da un forte consenso sociale.
Inoltre vorrei sapere dal Consiglio se è d'accordo sul fatto che questo sistema dovrebbe essere gestito dalla Commissione, che dovrebbe quindi dotarsi del personale e dei mezzi necessari.
Per tornare al contenuto della relazione, il rifiuto di accettare gli emendamenti del Parlamento, l'ambiguità di qualche disposizione nonché alcune informazioni che mi sono pervenute m'inducono a domandarvi, insistendo ancora su questo punto, quali sono esattamente le intenzioni del Consiglio riguardo alla portata e alle funzioni del sistema Eurodac, a domandarvi il motivo dell'inclusione di altri stranieri e, in particolar modo, a chiederle, signor Presidente in carica del Consiglio, se il Consiglio ha intenzione di ampliare ulteriormente l'utilizzo del sistema Eurodac, andando al di là di quanto previsto dalla Convenzione di Dublino.
Attendo le sue risposte alla mia interrogazione e la ringrazio, ancora una volta, di aver accettato di rispondere a questa interrogazione orale prima del dibattito sul nuovo regolamento Eurodac, che spero venga anche messo a disposizione dell'Assemblea.
Signor Presidente, per quanto riguarda la Presidenza del Consiglio, posso dirmi entusiasta che al momento i nostri rapporti - proprio per quanto riguarda la collaborazione nell'ambito della politica interna - evolvano in modo assai positivo.
Siamo riusciti a collaborare in modo efficace, come del resto con il Commissario Vitorino.
Ma per quanto riguarda Eurodac, abbiamo difficoltà.
Abbiamo preso una decisione a livello di Parlamento e chiarito perché non possiamo accettare Eurodac così come vorrebbero Consiglio e Commissione, motivando la nostra posizione.
Abbiamo ragioni umanitarie, ragioni per cui, quando si tratta della soglia d'età per i bambini, non possiamo accettare il limite dei quattordici anni.
Abbiamo evidenziato tutti questi problemi in una risoluzione del Parlamento.
Di conseguenza è molto importante per noi, per il mio gruppo, che si venga presi sul serio in quanto Parlamento e si presti attenzione alle nostre proposte, e in fin dei conti speriamo di poter continuare a riferire, con orgoglio e soddisfazione, che la nostra collaborazione procede ottimamente.
Si tratta di vedere se sarete disposti ad ascoltarci quando avanzeremo richieste a questo riguardo ed avremo necessità urgente del vostro appoggio!
Signor Presidente, signori Commissari, signor Presidente in carica del Consiglio, la discussione su Eurodac e sull'attuazione del sistema assomiglia ad una never ending story.
Di fatto, tutto era iniziato a Dublino nel 1990.
Nel novembre 1999 noi, in quanto Parlamento, e ritengo anche lei, signor Commissario, ci siamo illusi di poter infine realizzare Eurodac.
Erano in gioco diversi obiettivi, ed in fin dei conti abbiamo accolto positivamente il fatto - io me ne sono addirittura rallegrato, cosa che accade raramente - che lei, in seguito alla votazione in Parlamento, abbia detto che non avrebbe accolto gli emendamenti decisi a maggioranza in Aula, col nostro voto contrario, devo aggiungere.
Ciò non poteva che essere valutato positivamente.
Nell'insieme, mi sarei rallegrato dell'introduzione di questo sistema, per il semplice motivo che esso dà attuazione a Dublino e permette infine di stabilire in modo univoco la competenza dello Stato membro responsabile dello svolgimento della procedura d'asilo, il che avrebbe come conseguenza indiretta una certa ripartizione degli oneri.
A ciò si aggiunge che possiamo così evitare richieste d'asilo molteplici e, quindi, anche abusi in materia, nonché, per così dire, contribuire indirettamente alla lotta all'illegalità.
Si tratta cioè nel complesso di un sistema che dev'essere considerato molto positivo ed assolutamente necessario nel contesto della politica d'asilo e d'immigrazione nonché della responsabilità degli Stati membri.
Quel che mi ha stupito è che il Consiglio, nella seduta del 2.12, abbia stravolto la situazione, non accettando che i poteri esecutivi restassero di competenza della Commissione, ossia che il comitato per il regolamento responsabile in materia potesse agire sotto presidenza della Commissione.
Di conseguenza, ciò significa che alla fine non abbiamo ottenuto quanto volevamo, ossia una comunitarizzazione del sistema, bensì che il Consiglio ha mandato all'aria tutti i piani annunciando quasi una pretesa di possesso.
Ne consegue che non è la Commissione a gestire questo strumento nell'interesse comunitario, ma è il Consiglio a riservarsi questo compito, in modo da escludere la Commissione ed anche il Parlamento.
Non possiamo, né vogliamo accettarlo, in quanto le conseguenze si spingono sino ad escludere il controllo sull'efficacia del sistema, a rendere impossibili i rilevamenti statistici per lo svolgimento di un'analisi e l'adozione dei provvedimenti necessari e si verifica comunque un ritardo del tutto inaccettabile, perché abbiamo bisogno di questo sistema.
La mia domanda è la seguente: quando possiamo ritenere che il sistema Eurodac, che aspettiamo da tanto tempo, entri in funzione?
Come si presenterà concretamente tale sistema?
Si ottempererà alle norme soddisfacendo il nostro auspicio di affidarne totalmente l'esecuzione alla Commissione? Infatti in tal modo raggiungeremmo l'obiettivo cui miriamo, realizzando un nuovo pezzo di europeizzazione, in quanto in tale ambito è ragionevole tradurre nei fatti una comunitarizzazione.
Signor Presidente, onorevoli parlamentari, risponderò senza tanti giri di parole alle questioni sollevate, per evitare che sorgano dubbi di qualsiasi genere riguardo alla posizione del Consiglio. Mi pare importante mettere ben in chiaro la situazione.
Rispetto all'ambito di applicazione del sistema Eurodac, vorrei ricordare che l'articolo 1 della proposta di regolamento sulla creazione del suddetto sistema è molto chiaro e passo a citare testualmente: "Scopo della proposta è contribuire a stabilire quale Stato membro sia competente, ai sensi della Convenzione di Dublino" , ripeto, "ai sensi della Convenzione di Dublino, per l'esame di una domanda di asilo presentata in uno Stato membro e agevolare, per altri versi, l'applicazione della suddetta Convenzione di Dublino secondo le modalità che la proposta prevede" .
È questo l'unico ed esclusivo obiettivo a cui si limita il regolamento, un regolamento che ha carattere strumentale rispetto alla Convenzione di Dublino.
Quanto all'intervento della Commissione europea, l'articolo 3 della proposta di regolamento stabilisce con chiarezza la creazione di un'unità centrale all'interno della Commissione.
Quest'ultima, per quanto ne sappiamo, ha cominciato a lavorare in tal senso e sta mettendo in atto i preparativi per istituire detta unità centrale.
Per quanto riguarda la questione relativa all'intervento del Parlamento europeo, terrei a chiarire che deve esserci stato un malinteso e ad affermare chiaramente che il Consiglio non si è mai dichiarato contrario agli emendamenti del Parlamento, né ha sollecitato la Commissione europea a presentare nuove proposte.
Occorre anzi sottolineare che alcuni degli emendamenti presentati dal Parlamento sono stati inseriti nel testo della proposta di regolamento.
Al di là di questo, mi permetto di ricordare che tutte le proposte in materia sono state sottoposte all'esame del Parlamento che, tra l'altro, si è già pronunciato al riguardo in tre occasioni: il 15 gennaio 1998, il 18 marzo 1999 e l' 11 novembre 1999.
Come sapete, al momento, per motivi che esulano in parte dal contenuto della discussione ed hanno a che fare con altre circostanze di carattere politico, non si è ancora ottenuto, in seno al Consiglio, il consenso sulla nuova proposta, ancora da sottoporre all'esame del Parlamento.
Speriamo ciò possa accadere entro breve tempo, magari ancor prima della fine del semestre di Presidenza portoghese.
Rispetto alle altre questioni affrontate in questa sede, la prima è quella riguardante l'età minima per il rilevamento delle impronte digitali, fissata a quattordici anni.
Ci rendiamo conto che il fatto suscita preoccupazione, ma terrei a precisare che è conseguenza della prassi seguita in alcuni Stati membri, che in certi casi permettono addirittura il rilevamento delle impronte digitali di bambini di età inferiore ai quattordici anni.
Vorrei anche sottolineare un aspetto importante che, probabilmente, non viene preso in considerazione quando si parla del limite di età: il fatto che sono sempre più numerosi i casi di richiesta d'asilo da parte di minori, il che rende necessario affrontare il problema, facendo sì che ciò avvenga sotto una tutela di carattere tecnico.
Rispetto alla questione del coinvolgimento del Parlamento, del Tribunale e della Corte di giustizia, ritengo che quanto previsto nel Titolo IV del Trattato di Amsterdam illustri a sufficienza qual è la tutela che deve esercitare il Parlamento e quali sono le competenze della Corte in relazione a questo problema.
Per quanto riguarda la salvaguardia della privacy, ritengo che questa sia garantita dalle disposizioni contenute nell'articolo 18 della proposta di regolamento, sul quale vorrei richiamare l'attenzione, in quanto rimanda, tra l'altro, ai diritti già sanciti nella direttiva 95/46.
A parte questo, va detto e ribadito che, come risulta dall'articolo 1 della proposta di regolamento, l'applicazione di Eurodac si reggerà sempre sui principi sanciti dalla Convenzione europea dei diritti umani e dalla Convenzione delle Nazioni Unite sui diritti del fanciullo.
Ritengo che tali presupposti consentano di affermare che si tratta di un sistema sicuro, che non contiene elementi in grado di mettere in discussione i diritti dei cittadini.
Dobbiamo però renderci conto che la creazione, nell'ambito dell'Unione europea, di una serie di meccanismi per la regolamentazione delle questioni riguardanti il diritto di asilo deve essere oggetto di un trattamento tecnico rigoroso, senza che ciò venga necessariamente a configurarsi come uno svantaggio sul piano dei diritti dei cittadini.
Signor Presidente, onorevoli colleghi, l'intervento del signor Presidente in carica del Consiglio ha centrato l'essenza della problematica che dobbiamo affrontare.
In seno al gruppo del Partito del socialismo europeo vi sono divergenze - non voglio nasconderlo - su come affrontare il problema della rilevazione delle impronte digitali nei ragazzi di età inferiore ai diciotto anni.
Alcuni colleghi sostengono che non si deve procedere alla rilevazione per la fascia d'età compresa fra i quattordici ed i diciotto anni, ma io sono di tutt'altro avviso.
Non si può voler abbassare l'età elettorale a sedici anni, da un canto, ed affermare, dall'altro, che non si può procedere alla rilevazione delle impronte digitali per i minori di diciotto anni: non è fattibile.
È in gioco una concezione del sistema ispirata allo Stato di diritto.
Se ci viene garantito che il Consiglio non ha nulla in contrario a lasciare definitivamente i poteri esecutivi alla competenza della Commissione concedendo al Parlamento una sorta di controllo, perlomeno nell'ambito delle competenze della Commissione, sarebbe già un considerevole passo in avanti.
Ma non è quanto il Consiglio ha fatto intendere finora! Perciò ho seguito con piacere quanto lei ha detto.
Vorrei ancora attirare la sua attenzione su un punto: se a livello europeo si creano sistemi che possano ingerire nelle libertà fondamentali dirette dell'individuo (e la rilevazione antropometrica, in quanto trattamento coercitivo, costituisce comunque un'ingerenza nei diritti dell'individuo), se si costituiscono in ambito europeo organi che abbiano tali facoltà, l'esecutivo dev'essere assoggettato al controllo parlamentare e le persone colpite dal provvedimento in questione devono poter adire le vie legali.
In quasi tutti i sistemi da noi elaborati in materia di sicurezza interna dell'Unione europea si riscontrano queste due lacune: carenza di controllo parlamentare ed assenza di precise garanzie di tipo legale.
Tali garanzie sono contemplate in teoria, ma non vengono mai descritte con precisione.
Lo stesso dicasi del controllo parlamentare.
Perciò ribadiamo di convenire sul mantenimento dei poteri esecutivi da parte della Commissione e sulla costituzione di un comitato per il regolamento presieduto dalla Commissione.
In caso contrario, dovremmo far presente al Consiglio che non è accettabile che esso sottragga competenza esecutiva alla Commissione ma nel contempo richieda il finanziamento del sistema a carico del bilancio comunitario.
A questo punto il Parlamento dovrebbe riesaminare la questione del bilancio e del finanziamento del sistema con il bilancio comunitario.
E stia pur certo che in tal caso lo faremmo!
Scopo della Convenzione di Dublino e di Eurodac è prevedere la responsabilità del singolo Stato membro nell'esaminare una domanda d'asilo, e la motivazione addotta nel proporre tale regolamento è che vi è la necessità di estendere la rilevazione di impronte digitali ad alcune categorie di immigrati clandestini, partendo dal presupposto che un numero considerevole di questi ultimi abbia chiesto asilo in precedenza o intenda farlo.
Il problema è che alcuni non l'hanno fatto e non intendono farlo, il che significa che il regolamento proposto va al di là del ristretto campo d'applicazione di Dublino, ipotizzando o anticipando l'esistenza di una domanda d'asilo.
Di conseguenza, la Convenzione di Dublino, secondo la definizione della commissione ad hoc per le Comunità europee della Camera dei Lord britannica, è un edificio traballante su cui costruire un sistema di rilevazione e scambio di dati sulle impronte digitali di coloro che non hanno ancora presentato, e potrebbero non presentare affatto, una domanda d'asilo.
È una base legislativa giuridicamente incerta che mi lascia del tutto insoddisfatta.
Vi è inoltre una mancanza di chiarezza nella definizione degli immigrati clandestini cui si applicherà il regolamento.
Si chiede agli Stati membri di rilevare le impronte digitali di ogni cittadino di un paese terzo al di sopra dei quattordici anni che sia arrestato in relazione a un attraversamento irregolare della frontiera, il che è piuttosto vago.
La rilevazione delle impronte digitali è una grave ingerenza nella privacy e bisogna valutare attentamente la compatibilità di tali disposizioni con la Convenzione europea dei diritti umani: non sono certa che lo si sia davvero fatto.
Vi sono anche perplessità in materia di protezione dei dati, per cui il Parlamento ha voluto estendere i provvedimenti sulla cancellazione dei dati sino ad includere, per esempio, coloro che ottengano un qualunque tipo di status giuridico che consenta loro di restare in uno Stato membro, anche quando non si tratti della vera e propria qualifica di profughi.
Sono lieta di constatare che la proposta emendata tiene conto della richiesta del Parlamento di cancellare i dati quando l'interessato abbia ottenuto una forma complementare o temporanea di protezione, ma posso chiedere se questo contempli, ad esempio - per citare il sistema che conosco meglio - il permesso eccezionale di soggiorno britannico?
Infine, signor Presidente, qualunque sia la ragione per estendere il sistema di rilevazione delle impronte digitali Eurodac ad alcune categorie di immigrati clandestini, personalmente non sono convinta che la proposta sia giuridicamente ineccepibile.
Il Consiglio e la Commissione ne sono così convinti?
Signor Presidente, onorevoli colleghi, si incomincia ad introdurre, in Europa, un diritto comunitario in materia d'asilo e d'immigrazione.
Ciò significa che dobbiamo disporre degli strumenti per effettuare i controlli del caso.
Un diritto comunitario sull'immigrazione comporta l'abolizione dei confini interni e l'assunzione della responsabilità dei flussi migratori in Europa ai confini esterni dell'Unione.
È del tutto chiaro che vi sono, ad esempio, abusi nella presentazione di domande d'asilo.
In tutti i paesi europei il numero dei richiedenti asilo per motivi diversi dalla persecuzione politica supera ampiamente quello di coloro che sono riconosciuti quali profughi politici.
L'abuso consiste in tal caso non solo nella domanda d'asilo, ingiustificata, ma anche nel fatto che gli stessi richiedenti presentano istanza in più paesi: vi si può ovviare solo se il sistema di rilevazione delle impronte digitali Eurodac diverrà realtà, cosa che attendiamo da tempo, e se il Consiglio si deciderà infine a porre in atto tale sistema.
Esso si è già rivelato efficace in numerose circostanze ed è uno dei presupposti per cui la pratica dell'asilo viene accolta.
Perciò chiediamo fermamente che il Consiglio prenda una decisione in merito, affinché si realizzi Eurodac quale sistema per consentire l'uniformazione, a livello europeo, della rilevazione delle impronte digitali.
Questo è il compito che attende ora il Consiglio.
Onorevoli colleghi, come ci hanno detto i rappresentanti del Consiglio, gli emendamenti adottati dal Parlamento ed integrati nel testo hanno consentito, o consentono, di migliorare il progetto di regolamento.
Eppure, ciononostante, quest'ultimo resta per noi inaccettabile nel senso che stigmatizza i cittadini dei paesi terzi e tende a criminalizzarli.
Ora, nel momento in cui oggi parliamo di una Carta dei diritti fondamentali, in cui parliamo, come ieri peraltro, di una relazione sui diritti umani, potremmo vivere in un'Europa fortezza, al sicuro, mentre dall'altra parte, se non addirittura all'interno di questa stessa fortezza, si perpetrerebbero violazioni di tali diritti?
Inoltre, il progetto ci disturba per il semplice motivo che si ha l'impressione che non avrebbe dovuto essere presentato oggi.
Si ha l'impressione di mettere il carro innanzi ai buoi.
Si utilizzano e si istituiscono strumenti prima ancora di pensare ad un'autentica politica armonizzata del diritto alla libera circolazione, del diritto di vivere in famiglia, del diritto di asilo.
Cominciamo quindi con l'armonizzare tale politica e dopo ci occuperemo degli strumenti di attuazione e di controllo.
Infine, un terzo punto c'infastidisce in modo particolare, vale a dire la mancata osservanza del parere del Parlamento.
Infatti, ci troviamo di fronte ad una questione importante che è quella del credito democratico che si accorda ai deputati del Parlamento europeo.
È quantomeno spiacevole avere oggi l'impressione di non servire a nulla.
Ci parlano d'astensione, ma in effetti è quasi normale, giacché i pareri dei deputati non vengono presi in considerazione.
Vorrei concludere con una breve osservazione: in effetti l'attuazione di uno spazio di libertà, sicurezza e giustizia richiede strumenti, ma si potrà realizzare la sicurezza solo se esiste una vera giustizia, e la libertà si potrà concretizzare solo se si rispettano i diritti.
Signor Presidente, onorevoli colleghi, abbiamo passato un'intera giornata qui al Parlamento europeo a discutere di diritti umani e alti ideali, per questo è umiliante vedere che quando l'Unione deve agire nel mondo reale, le cose cambiano totalmente.
Con Eurodac, la Commissione e il Consiglio, a mio avviso, si spingono troppo in là nel desiderio di controllare i richiedenti asilo e gli altri cittadini di paesi terzi che attraversano le frontiere della "Fortezza Europa" .
La proposta Eurodac presenta una serie di assurdità e di violazioni.
In primo luogo, l'archiviazione delle impronte digitali di minori - a partire dall'età di 14 anni - che non hanno commesso alcuna azione criminale è in contrasto con la convenzione delle Nazioni Unite sui diritti dei bambini, che ci impone di proteggere i bambini e di rispettare l'età minima per l'imputabilità di 18 anni, se non diversamente stabilito per via legislativa, mentre l'Unione, per quanto mi è dato di sapere, non si è pronunciata in proposito.
La conservazione delle impronte digitali per un periodo massimo di dieci anni, anche se l'interessato non ha commesso alcun illecito e magari soggiorna legalmente nel territorio dell'Unione, costituisce una violazione del rispetto della vita privata secondo quando stabilito dalla convenzione europea per i diritti dell'uomo.
Mescolare i richiedenti asilo con gli immigrati clandestini è in contrasto con la convenzione sui rifugiati.
I diritti umani e i diritti fondamentali di cui si parla tanto non hanno alcun valore, se non siamo in grado di garantirli nella pratica, anche per le persone che dovessero riuscire ad introdursi nella "Fortezza Europa" .
L'impressione - che le persone si portano con sé o ricevono quando sono qui - dello "spazio di libertà, sicurezza e giustizia" non rispecchia i valori che vengono invece definiti globali e universali nelle grandi occasioni.
Per questo rivolgo un invito alla Commissione e al Consiglio: cari amici, lasciate che Eurodac muoia in pace, come si merita.
Signor Presidente, a nome del gruppo Europa delle nazioni, vorrei esprimere la fiducia nei confronti dell'esame da parte del Consiglio della questione e, come hanno fatto altri, vorrei invitare il Consiglio a prendere una decisione relativa alla costituzione di Eurodac.
Parliamo della creazione di uno spazio che invoca un elevato grado di sicurezza giuridica e ritengo che sia strano che in una frase successiva esprimiamo il nostro scetticismo verso la possibilità di una gestione adeguata del sistema.
A mio avviso, l'obiettivo è quello di garantire i diritti di chi ha titolo all'asilo, e non si tratta assolutamente di una violazione dei diritti di coloro che, avendone diritto ed in piena onestà, vengono a chiedere asilo.
Non riesco ad immaginarmi che il Consiglio o la Commissione auspichino di strutturare il sistema in modo tale da prevedere una qualsiasi forma di limitazione della libertà per i cittadini che osservano la legge.
Tutto questo è conforme alla creazione di uno spazio di libertà e giustizia e lo sosteniamo.
Signor Presidente, le ritrattazioni in merito all'adozione del sistema EURODAC hanno sollevato molti interrogativi sull'opportunità e l'efficacia di tale sistema di comparazione delle impronte digitali dei richiedenti asilo e degli immigrati a seguito della Convenzione di Dublino.
Personalmente, sono fra coloro che nutrono molte riserve in proposito.
Diverse sue componenti rafforzano le nostre preoccupazioni in merito a probabili violazioni della Convenzione europea dei diritti dell'uomo e la tutela della privacy, come pure della Convenzione dell'ONU per i diritti dell'infanzia, poiché tale sistema prevede il rilevamento delle impronte di soggetti a partire dai 14 anni d'età.
Inoltre, proprio questo sistema di rilevamento delle impronte digitali induce a trarre le debite conclusioni e fa pensare a indagini su atti criminali da parte delle autorità di polizia e a reati penali.
L'estensione del sistema a tutti i richiedenti l'asilo identifica automaticamente tutti i rifugiati e gli immigrati con il mondo della criminalità e dell'illegalità, il che mi sembra assolutamente ingiusto e lontano da qualsiasi concetto di diritto internazionale e di rispetto per i diritti dell'uomo, così come previsti dalla Convenzione di Ginevra, di cui oggi celebriamo il cinquantenario con un lungo dibattito in Parlamento.
L'applicazione del sistema non garantisce al 100 percento l'accertamento inconfutabile dell'identità, come già evidenziato in vari processi penali, e quindi non si può sostenere che la sua attuazione agevolerà l'applicazione della Convenzione di Dublino ed eviterà abusi del diritto d'asilo.
In ogni caso il Parlamento europeo chiede di poter esercitare il controllo parlamentare allorquando il Consiglio e la Commissione si pronunceranno in modo definitivo in proposito.
Credo che la cosa migliore per Consiglio e Commissione sia procedere all'adozione di una politica comune in materia d'asilo ed immigrazione, sempre in base ai valori umanistici e democratici dell'Europa e del rispetto dei diritti dell'uomo.
Signor Presidente, la Commissione desidera anzitutto complimentarsi per la chiarissima dichiarazione rilasciata dal rappresentante del Consiglio con cui ha ribadito che Eurodac è soltanto un sistema concepito per attuare la Convenzione di Dublino.
Vorrei anche confermare, come ha già detto il rappresentante del Consiglio, che vi è un problema in merito all'applicazione territoriale del regolamento Eurodac.
Posso inoltre confermare che il Consiglio non ha chiesto alla Commissione di presentare una proposta riveduta.
Tuttavia, si tratta di una questione molto delicata, come già emerso dal dibattito, e di uno dei pochi casi su cui le tre Istituzioni non hanno la stessa posizione, come ho sostenuto con estrema chiarezza dinanzi al Parlamento.
Nella fattispecie, la Commissione ha una posizione che differisce sia da quella del Consiglio che da quella del Parlamento.
Ecco perché, anche se non ci è stato chiesto di presentare una nuova proposta, abbiamo deciso che, per chiarire le opzioni politiche all'esame, dovremmo svolgere un lavoro supplementare e presentare al Consiglio una proposta riveduta.
Nella sua proposta riveduta, la Commissione prende in considerazione la soluzione suggerita dal Parlamento, ossia che i dati vengano stralciati dalla banca dati non appena a qualcuno viene riconosciuto lo status di profugo.
D'altro canto, non abbiamo avallato l'idea del Parlamento sul limite d'età per la rilevazione delle impronte digitali.
Si è ritenuto che i quattordici anni costituissero una soglia adeguata.
Questo è forse in parte dipeso dal fatto che io provengo da un paese - lo stesso del rappresentante del Consiglio - dove all'età di dieci anni si rilevano le impronte digitali ai bambini per la loro prima carta d'identità.
Per me è inconcepibile che si possa ritenere che il mio paese criminalizzi tutti i bambini al di sopra dei dieci anni solo perché ne rileva le impronte digitali per compilare la prima carta d'identità.
Nei miei ricordi la prima carta d'identità è rimasta un evento saliente della mia gioventù.
Tuttavia, riconosco che si tratta di una questione molto delicata.
Di conseguenza, la Commissione ritiene di dover chiarire al Parlamento due punti in modo rigoroso ed univoco: anzitutto, non dobbiamo chiedere ad Eurodac risposte che non è in grado di fornirci.
Ecco perché riteniamo che alcuni dei quesiti sollevati dalla baronessa Ludford ed alcuni dei punti menzionati dalla onorevole Boumediene-Thiery - che sicuramente rivestono estrema importanza - vadano affrontati nel contesto del regolamento sulla protezione temporanea e sulla protezione complementare che la Commissione sta attualmente elaborando.
Presenteremo proposte al Parlamento ed al Consiglio nei mesi a venire.
In settimana abbiamo completato un documento di lavoro per procedere ad una nuova valutazione della stessa Convenzione di Dublino.
Vogliamo avviare un dibattito non solo sugli aspetti tecnici di Eurodac, ma anche sulle soluzioni fondamentali per l'attuale Convenzione di Dublino.
Non vogliamo perdere tempo: vogliamo avere un quadro il più ampio possibile di tutti gli strumenti che riguardano la politica d'asilo.
Dove risiede la differenza fra Commissione e Consiglio?
Naturalmente il Consiglio si è dimostrato generoso affidando alla Commissione la gestione ed il funzionamento tecnico del sistema.
Ma vi è un punto sul quale la Commissione non concorda con il Consiglio: non riteniamo che esso possa riservarsi i poteri d'attuazione del sistema.
Secondo l'accordo di comitatologia, non vi sono ragioni sufficienti perché il Consiglio si riservi tali poteri anziché delegarli alla Commissione.
La proposta della Commissione è che i poteri esecutivi, i poteri d'attuazione del sistema, vengano delegati alla Commissione, affiancata da un comitato composto dei rappresentanti di tutti gli Stati membri.
A nostro parere, ciò consentirebbe di gestire il sistema con maggiore coerenza e trasparenza e di rafforzare le possibilità del Parlamento di sorvegliare il modo in cui la Commissione gestisce ed elabora il sistema Eurodac.
Spero che con questa soluzione equilibrata sarà possibile affrontare in modo più equilibrato e costruttivo alcune delle riserve e dei dubbi politici sollevati da alcuni parlamentari durante il dibattito.
Forse sono testardo, ma è la mia sincera convinzione.
La ringrazio, signor Commissario.
La discussione congiunta è chiusa.
Polizia sanitaria in materia di scambi intracomunitari di animali della specie bovina e suina
L'ordine del giorno reca la relazione (A5-0044/2000), presentata dall'onorevole Graefe zu Baringdorf a nome della commissione per l'agricoltura e lo sviluppo rurale, sulla proposta di direttiva del Parlamento europeo e del Consiglio che modifica la direttiva 64/432/CEE relativa a problemi di polizia sanitaria in materia di scambi intracomunitari di animali delle specie bovina e suina [COM(1999) 456 - C5-0239/1999 - 1999/0217(COD)].
Signor Presidente, in questa relazione si esamina la possibilità di riportare una normativa già in vigore dall' 1.7.1999 alla situazione esistente prima di tale data.
La Commissione adduce la seguente motivazione: gli Stati membri non hanno ottemperato ai loro obblighi di introdurre un sistema di controllo, per cui dobbiamo ripristinare provvisoriamente la vecchia situazione.
Sosteniamo la Commissione in questa critica implicita agli Stati membri che non hanno fatto il loro dovere, ma deploriamo nel modo più assoluto di trovarci ancora una volta in una situazione in cui siamo impossibilitati a porre in atto modifiche e migliorie del sistema di controllo già approvate ed entrate in vigore perché i paesi non hanno adempiuto i loro obblighi.
Tuttavia, appoggiamo l'intento della Commissione, in quanto riteniamo che anche la vecchia normativa offra garanzie sufficienti, tanto più che la Commissione ha chiesto una proroga solo di un anno.
La Commissione si è però riservata una scappatoia per ottenere, secondo le disposizioni dell'accordo con il Consiglio e la decisione del Consiglio in materia di comitatologia del 28 giugno 1999, un ulteriore periodo transitorio di tre anni, cosa che il Parlamento ritiene piuttosto insolita.
A questo punto, Commissario Byrne, lei avrebbe dovuto chiedere direttamente quattro anni, se la durata dev'essere di quattro anni, tanto più che in tal modo dà un segnale agli Stati membri.
Se la Commissione trova il modo di ottenere un rinvio di tre anni, perché mai dovremmo rispettare i nostri impegni?
Eppure anche a questo riguardo abbiamo deciso di assicurare il nostro appoggio.
Abbiamo presentato un emendamento che mira ad abbreviare il periodo a due anni, e dai colloqui con la Commissione è emerso chiaramente che anch'essa intende accogliere questo emendamento.
Inoltre, abbiamo riscontrato un'anomalia, ossia che lei ci ha sottoposto il testo di questa decisione di comitatologia in una versione dettagliata, anche se si era da tempo convenuto con il Consiglio che i riferimenti agli articoli dovessero essere riportati in forma abbreviata.
Abbiamo quindi accolto questo invito e questa prassi, da lei seguita con il Consiglio, e dal canto nostro siamo intervenuti con un emendamento, presentato a mio nome, affinché si accogliesse la nuova regolamentazione. Con un'altra peculiarità, ossia che lei ci ha proposto, trattandosi della base giuridica fornita dagli articoli 37 e 152, non solo l'articolo 17, ma anche l'articolo 17 bis, con l'argomentazione che si tratta, in un caso, della procedura di consultazione, e nell'altro di quella di codecisione.
In quest'ultima procedura interviene, secondo tale decisione di comitatologia, l'articolo 8, cosa che non avviene secondo l'articolo 37.
Riteniamo che non siano necessarie due proposte separate, ed abbiamo presentato un solo emendamento, che desidero ora sottoporle.
Quanto all'articolo 17 bis, ne chiediamo lo stralcio.
L'emendamento recita: "Se ci si riferisce a questo articolo, si applica la procedura regolamentare ai sensi dell'articolo 5, in conformità dell'articolo 7 ed eventualmente, in caso di procedura di codecisione ai sensi dell'articolo 251 del Trattato, dell'articolo 8 della decisione 99/468/CEE" .
Spero che la Commissione possa accogliere questo emendamento.
Ci troviamo in una procedura di codecisione: se Commissione e Consiglio sono in grado di approvare i nostri emendamenti, si adotterebbe la procedura abbreviata, il che sarebbe ragionevole, tenuto conto del fatto che dall' 1.7.1999 ci troviamo in uno spazio giuridico incerto.
Si è già svolto un dialogo approfondito sull'argomento.
Sono impaziente circa l'esito del vostro parere.
Spero che concordiate con le nostre riflessioni, peraltro esposte anche nei colloqui, tanto più che, a questo riguardo, non siamo di opinione divergente.
Signor Presidente, stiamo esaminando gli emendamenti a una direttiva riguardante gli scambi intracomunitari di animali delle specie bovina e suina.
Vorrei iniziare congratulandomi con il relatore per la sua relazione e manifestando il mio pieno accordo con le osservazioni che ha appena fatto.
Nella fase di dibattito in seno alla commissione ho proposto un solo emendamento, accolto dalla commissione, riguardo alla necessità che gli Stati membri introducano un sistema adeguato di verifiche in loco, ispezioni e controlli atti a garantire la corretta applicazione delle norme.
Il mio emendamento invita la Commissione ad accertare che gli Stati membri effettuino le necessarie ispezioni previste dalle norme perché, se vogliamo organizzare una campagna efficace per contenere e debellare la tubercolosi e la brucellosi, è essenziale garantire che tali norme siano correttamente applicate.
Vorrei anche aggiungere che per quanto riguarda il mio Stato membro le disposizioni sono ora prettamente accademiche perché, come noto, da quattro anni vige un divieto che ci impedisce di esportare animali vivi della specie bovina dal Regno Unito.
In realtà, anche l'esportazione di bovini morti è ancora bloccata in alcuni paesi perché, sebbene il divieto di esportazione di carni bovine dal Regno Unito sia stato abolito il 1º agosto 1999, come tutti sappiamo la Francia e la Germania continuano tuttora ad applicarlo illegalmente.
Anche nel settore dei suini le esportazioni sono in crisi a causa delle gravi difficoltà attraversate dal settore durante gli ultimi due anni.
Nel mio paese, la Scozia, durante gli ultimi dodici mesi abbiamo assistito a un calo del 25 percento dei capi allevati a livello nazionale.
Se il governo del Regno Unito non adotterà provvedimenti urgenti, nei prossimi mesi si registrerà un'ulteriore diminuzione del 25 percento.
Questa terribile situazione è stata determinata da una combinazione di fattori che comprendono l'alta quotazione della sterlina, le norme eccessivamente onerose in materia di igiene e di benessere degli animali imposte al settore dal governo britannico e i costi supplementari derivanti dalla crisi dell'ESB.
Tali fattori spingono gli allevatori di suini del Regno Unito ad abbandonare l'attività, mentre le importazioni a prezzi sempre più convenienti diventano la fonte di approvvigionamento dei negozi e supermercati nel Regno Unito.
È lecito supporre che la situazione possa subire un ulteriore deterioramento, tenuto conto delle previsioni secondo cui i paesi candidati all'adesione dell'Europa centrale e orientale incrementeranno le proprie esportazioni di carni suine di circa il 300 percento entro il 2006.
Nel contempo, tali paesi cercheranno di ottenere deroghe dall'Unione europea per poter produrre suini in base a norme igieniche e in materia di benessere degli animali che sarebbero considerate illegali ai sensi dell'attuale diritto comunitario.
Se il Regno Unito vuole ridare impulso a scambi intracomunitari dinamici di animali delle specie bovina e suina, è necessario un aiuto immediato volto ad alleviare la situazione catastrofica che colpisce le zone rurali britanniche, in particolare i settori delle carni suine e bovine.
Mi auguro che questo messaggio giunga al Cancelliere dello scacchiere britannico.
Signor Presidente, sono perfettamente d'accordo con il relatore in merito alle questioni di base e, naturalmente, appoggio l'emendamento che prevede un periodo di transizione di soli due anni.
Si tratta, infatti, di un problema legato allo scarso impegno dei paesi membri nel far entrare in vigore il nuovo sistema previsto dalle disposizioni.
Ricordiamo, inoltre, che stiamo parlando di malattie animali estremamente gravi, che devono essere affrontate rapidamente attraverso le nuove disposizioni. Ecco perché è importante evitare un'ulteriore proroga dell'entrata in vigore delle disposizioni.
L'onorevole Stevenson ha evidenziato che le importazioni dai paesi dell'Europa orientale sono in continua crescita; cari amici e colleghi, noi stessi stiamo ampliando l'Unione europea per abbracciare questi paesi dell'Europa orientale.
Se i nostri sistemi non funzionano, come possiamo pretendere che quelli dei futuri paesi membri siano tali da poter essere integrati nei meccanismi della nostra politica agricola?
Da un lato sottolineiamo l'importanza di garantire fin da adesso la salute degli animali e la sicurezza del modello agricolo europeo, dall'altro, nei rispettivi paesi membri veniamo meno agli impegni in materia di controlli, che rappresentano le fondamenta in grado di garantire la qualità.
Ecco perché, anche in futuro, dobbiamo seriamente impegnarci nel far sì che tutti i paesi membri adottino realmente il sistema che abbiamo sviluppato e approvato insieme in questa sede.
In caso contrario, si dovrebbero applicare sanzioni per punire seriamente le violazioni.
Signor Presidente, mi associo agli onorevoli deputati che mi hanno preceduto per congratularmi con il relatore.
Ha affrontato la questione con la consueta determinazione e con grande impegno.
Sono lieto di averlo sentito affermare che non vi sono conflitti reali in merito ai principi ed obiettivi della proposta di direttiva.
Non ho dubbi sul fatto che il Commissario contribuirà a raggiungere una soluzione soddisfacente, perché Parlamento e Commissione hanno un obiettivo comune in relazione a questo settore estremamente importante e cruciale.
La direttiva relativa agli scambi intracomunitari di animali della specie bovina ha un ruolo di primo piano per la sopravvivenza economica degli allevatori, in particolare nel mio paese, l'Irlanda, che esporta fino al 90 percento dell'intera produzione di bestiame, di cui una grossa quota è costituita dalle esportazioni di bestiame vivo verso l'Europa continentale e altri paesi.
In quest'ottica, appoggio le proposte di un nuovo aggiornamento della direttiva del 1997, a condizione che tale revisione sia effettuata in maniera sensata.
Dobbiamo eliminare la burocrazia superflua e nel contempo prevedere la possibilità di seguire tutti i movimenti del bestiame oltre che salvaguardare la salute pubblica.
Signor Presidente, la proposta in esame introduce una proroga della deroga alla direttiva 64/432 attualmente applicabile al governo spagnolo.
In assenza di tale deroga, sarebbe necessario istituire un sistema di controlli veterinari per la tubercolosi e la brucellosi per ogni bovino esportato da tale paese.
Come sapete, questi controlli sono già effettuati in numerosi altri Stati.
La deroga ha importanti conseguenze per il mio paese.
Mentre la Spagna ottiene una deroga, l'applicazione di una direttiva analoga incide pesantemente sul settore britannico delle carni, imponendo ai nostri macelli controlli veterinari con costi rovinosi.
Le norme in materia di polizia sanitaria sono talmente rigorose che non abbiamo un numero sufficiente di veterinari britannici per espletare i controlli.
Tuttavia, anziché concederci più tempo, la Commissione ha avviato la procedura di infrazione.
Per evitare di finire dinanzi alla Corte di giustizia, il governo del mio paese ha dovuto reclutare una schiera di veterinari dell'Unione europea, 300 dei quali provengono dalla Spagna.
Se la Spagna dispone di una così grande eccedenza di veterinari da poterne inviare così tanti nel mio paese, perché ha tutte queste difficoltà ad introdurre il sistema di controlli veterinari previsto dalla direttiva?
Non mi sembra equo che i macelli britannici debbano trovarsi in condizioni critiche in conseguenza dell'intervento della Commissione, mentre alla Spagna si consente di venire meno ai suoi obblighi.
Per quale motivo la Commissione concede alla Spagna queste agevolazioni?
Non dovrebbe piuttosto chiedere come possa la Spagna permettersi di mandare così tanti veterinari nel Regno Unito ad applicare una direttiva e magari insistere affinché alcuni di essi rimangano in patria per attuare il diritto comunitario nel proprio paese?
Per questi motivi, ritengo che la proposta di direttiva non sia equa e voterò contro.
Da parte irlandese, l'interesse nella modifica di questa particolare direttiva si incentra sulla richiesta del nostro paese di consentire che il test della tubercolosi prima dell'esportazione sia effettuato presso i centri di raccolta, anziché soltanto presso le aziende d'origine, come avviene ora in Irlanda; mi risulta che abbiamo a disposizione circa due anni per discutere con la Commissione eventuali difficoltà che possano sorgere in relazione a queste norme e sono lieto di vedere il Commissario presente oggi in Aula.
Ai sensi delle norme comunitarie in materia di scambi e nell'interesse della sicurezza alimentare e della fiducia dei consumatori nelle condizioni di salute degli animali, sono necessari controlli annuali per garantire che i nostri allevamenti siano riconosciuti ufficialmente indenni da tubercolosi.
In Irlanda, dove negli ultimi anni la popolazione bovina è compresa tra 7 e 8 milioni di capi, sono stati effettuati circa 10,5 milioni di test della tubercolosi all'anno in circa 138 000 allevamenti.
A partire dal 1954, quando è stato introdotto il nostro regime relativo alla tubercolosi, in Irlanda - un piccolo paese - sono stati spesi 2,54 miliardi di euro in test della tubercolosi e successivamente in test della brucellosi.
Ritengo che queste cifre dimostrino la nostra determinazione a proteggere le condizioni di salute del bestiame allevato in Irlanda.
Infatti, in seguito ad una reazione positiva al test, si attiva un programma speciale di controlli per gli allevamenti geograficamente contigui.
L'analisi dei dati viene effettuata su base continuativa da un'apposita unità di indagine per la tubercolosi.
Gli esami autoptici routine sono eseguiti da chirurghi veterinari impiegati dal Ministero su tutti gli animali macellati.
Gli animali che hanno una reazione positiva al test della tubercolosi vengono macellati.
Fin dalle prime fasi del regime volto ad eliminare la tubercolosi bovina, il Ministero dell'agricoltura ha riconosciuto il vantaggio di effettuare i test prima dello spostamento e chiediamo quindi che il nostro particolare emendamento alla direttiva sia accolto favorevolmente.
La questione sulla quale invito il Commissario a riflettere con particolare attenzione è il fatto che l'unico test richiesto dall'Unione europea e dalla legislazione irlandese è l'intradermotubercolinizzazione, previsto dalla direttiva 64/432/CEE.
Mi risulta che siano stati compiuti notevoli progressi nel campo degli esami del sangue di laboratorio per la tubercolosi.
Il test gamma-interferone è il più promettente ed è usato in condizioni pratiche sul campo come test aggiuntivo a quello della tubercolina negli allevamenti.
Vorrei chiedere al Commissario di riferire in merito allo stato di avanzamento di tali test ed entro quanto tempo ritiene che un esame del sangue possa essere accettato dall'Unione europea.
Il test della tubercolosi attualmente in uso è specifico per gli allevamenti, non per gli animali.
Dobbiamo raggiungere lo stadio in cui si possano imporre gli esami del sangue sui singoli animali.
Signor Presidente, signor Commissario, la rilevanza dei problemi di polizia sanitaria animale è determinante non solo sotto il profilo economico, ma anche in un'ottica di politica dei consumatori.
Inoltre, incorriamo sempre in enormi perdite economiche a causa delle epizoozie.
Per tener conto dei requisiti di sicurezza e trasparenza, la direttiva si prefigge in particolare di creare banche dati elettroniche in cui consultare dati su bovini e suini nonché sul loro trasporto.
Le banche dati da costituirsi rientrano al tempo stesso, in conformità del regolamento, nel sistema di marcatura e registrazione dei bovini.
Tuttavia, a causa delle difficoltà nell'applicazione della direttiva e dei tempi lunghi della procedura di codecisione, la Commissione è giunta alla conclusione che debbano essere adottate disposizioni transitorie per evitare problemi nel commercio di animali vivi delle specie bovina e suina.
Devo convenire col relatore che, in presenza di periodi di applicazione delle disposizioni transitorie eccessivamente lunghi, gli Stati membri pongono sempre in atto con estrema riluttanza le prescrizioni comunitarie non gradite.
Perciò dovremmo chiederci se questo margine di manovra di tre anni sia veramente sensato.
Ritengo che l'emendamento dell'onorevole Daul, che mira ad abbreviare il termine a due anni, costituisca un ottimo compromesso. A questo riguardo, vorrei ancora far rilevare che non dobbiamo infoltire la giungla di paragrafi e di eccezioni, bensì diradarla.
Bisogna assolutamente tener conto della posizione del Comitato economico e sociale in merito alla rigorosa limitazione delle eccezioni ed all'armonizzazione della normativa veterinaria!
Non posso quindi accettare che alcuni paesi facciano il loro dovere mentre altri continuano a trovare pretesti ed agiscono con riluttanza.
Ciò porta a distorsioni della concorrenza: in tal senso sono favorevole a far entrare in vigore la normativa per tutti a breve termine.
Signor presidente, cercherò di essere molto breve e non userò neppure tutto il tempo a mia disposizione.
Mi limiterò infatti a lasciare un messaggio, che è questo: stamane un collega, parlando in quest'Aula, ha detto che senza le regole non c'è libertà.
Ma quando c'è un eccesso di regole, credo che la libertà entri in collisione con la confusione.
A me pare che questo provvedimento risenta proprio di questo eccesso di regole.
Abbiamo avuto sulla materia una serie di norme che si sono succedute nel tempo a partire dal 1964: norme che sono state in qualche caso applicate e in molti casi non applicate; norme che sono state in parte rinviate; norme che non sono state adeguate dagli Stati nazionali.
Ora, molto probabilmente si dovrà ritenere inadeguato il comportamento di taluni Stati nazionali che non si sono adeguati a determinate direttive; c'è da chiedersi però come mai questo avvenga spesso e implichi una pluralità di Stati.
Molto probabilmente questo avviene perché ci sono difficoltà ad applicare le direttive.
Molto probabilmente l'adeguamento della legislazione nazionale tarda perché l'adeguamento è costoso, puntiglioso e sovente anche improduttivo.
Il messaggio che vorrei lasciare è dunque questo: quando c'è un eccesso di regole - in questo caso le regole sono riportate abbondantemente nei provvedimenti preparatori di questo testo che si propone e che nella buona sostanza può anche essere accettato - quando la moltiplicazione dei testi rende difficile l'applicazione, si arriva al rinvio e si rischia anche di creare lacune di natura non solo legislativa ma anche pratica: di natura legislativa per la sovrapposizione delle competenze e per la confusione normativa; di natura pratica perché evidentemente in molti settori esiste il rischio di una mancanza di controllo, per cui la politica del consumatore rischia anch'essa di non essere adeguata.
Signor Presidente, desidero innanzitutto ringraziare per l'interesse manifestato nei confronti della proposta della Commissione che modifica la direttiva 64/432 sui problemi di polizia sanitaria in materia di scambi intracomunitari di animali delle specie bovina e suina.
Sono particolarmente grato all'onorevole Graefe zu Baringdorf per la sua relazione in merito alla proposta, nonché ai membri della commissione per l'agricoltura e lo sviluppo rurale per il sostegno accordato a gran parte delle modifiche proposte dalla Commissione e per gli emendamenti presentati durante la fase iniziale della discussione in seno alla commissione.
Gli Stati membri hanno incontrato serie difficoltà nell'applicare le nuove norme in materia di salute degli animali per gli scambi intracomunitari previste dalla direttiva 64/432, entrata in vigore il 1º luglio dello scorso anno.
Per facilitare la transizione verso le nuove disposizioni, la Commissione, sulla base degli articoli 37 e 152 del Trattato, ha proposto una modifica della direttiva che prevede misure transitorie atte a risolvere i problemi commerciali più gravi, piccole correzioni e chiarimenti negli allegati nonché l'incarico generale alla Commissione di definire misure transitorie in conformità con la nuova procedura di comitatologia prevista dalla proposta.
La commissione per l'agricoltura e lo sviluppo rurale del Parlamento europeo ha approvato due emendamenti proposti dall'onorevole Graefe zu Baringdorf alla proposta della Commissione.
Il primo emendamento impone agli Stati membri di assicurare la piena applicazione della direttiva e agli Stati membri e alla Commissione di effettuare controlli su tale applicazione.
Il secondo emendamento mira a limitare a due anni il periodo di applicazione delle misure transitorie.
La Commissione può accettare gli emendamenti nn. 1 e 2 e deve quindi respingere l'emendamento della onorevole Auroi, che chiede l'eliminazione delle misure transitorie.
Tuttavia, sono spiacente di non poter accogliere l'emendamento scritto n. 3, presentato dall'onorevole Graefe zu Baringdorf la scorsa settimana.
Tale emendamento modifica la procedura di comitato, proponendo di introdurre una procedura di gestione con il diritto di controllo per le misure di esecuzione relative all'articolo 37.
Questa proposta è chiaramente in contrasto con l'articolo 2 della decisione 99/468 del Consiglio in materia di comitatologia, il quale prevede la procedura di regolamentazione per le questioni concernenti la salute degli animali; sembra che l'onorevole Graefe zu Baringdorf, in seguito alle discussioni approfondite con il mio gabinetto, forse non accetti che questa sia la posizione.
Ho però l'impressione che l'onorevole Graefe zu Baringdorf possa forse aver frainteso la procedura di comitato e intenda modificarla di nuovo durante questa sessione plenaria.
Consentitemi di esprimere la mia sorpresa e la mia preoccupazione su questo punto.
Sono spiacente di non poter accogliere il nuovo emendamento che sostituisce gli articoli 17 e 17 bis con un nuovo articolo unico comprendente l'intera procedura di comitato.
Tale emendamento introduce una procedura di regolamentazione con il diritto di controllo del Parlamento e cito dalla lettera che mi è stata inviata: "Nel caso di una procedura di codecisione basata sull'articolo 251, l'articolo 8 della stessa" , cioè l'articolo 8 della decisione 99/468 del Consiglio in materia di comitatologia.
Posso assicurarvi che attribuisco enorme importanza al ruolo del Parlamento nel processo legislativo, in particolare per quanto riguarda la comitatologia nel quadro della procedura di codecisione.
Lo scopo generale è di raggiungere risultati rapidi ed efficaci al fine di tradurre le politiche in atti legislativi.
Le disposizioni relative alle procedure di comitato sono definite chiaramente nella suddetta decisione del Consiglio.
Il diritto di controllo del Parlamento è previsto per i settori concernenti la codecisione, cioè l'articolo 8.
La modifica della direttiva 64/432 si basa sugli articoli 37 e 152 del Trattato.
La nuova disposizione relativa ai poteri esecutivi della Commissione di introdurre misure transitorie può avere un effetto diretto sulla salute pubblica.
Questo è il motivo per cui la Commissione, in queste circostanze, propone l'articolo 17 bis che fa riferimento a un comitato di regolamentazione con il diritto di controllo del Parlamento.
Vi rimando in particolare all'articolo 3 della direttiva, che modifica l'articolo 16 della versione originale, dove recita: "se necessario, per facilitare la transizione verso le nuove disposizioni previste dalla presente direttiva, la Commissione, deliberando conformemente alla procedura di cui all'articolo 17 bis, può adottare misure transitorie applicabili per un periodo non superiore a tre anni" .
Questo è, anche secondo il parere dei servizi giuridici, il modo corretto di affrontare la situazione.
In qualunque situazione in cui un atto legislativo di base preveda che le disposizioni possano essere modificate tramite procedura di comitato, l'atto di base deve indicare la procedura di comitato da seguire.
Questo è il motivo per cui ogni atto che preveda tale tipo di modifica delle disposizioni deve identificare chiaramente la procedura da adottare.
Pertanto, il potere conferito alla Commissione di prorogare il periodo previsto all'articolo 3 identifica chiaramente l'articolo 17 bis come quello adeguato ad affrontare questa situazione, il che riflette l'articolo 8 della decisione del Consiglio dello scorso giugno e conferisce così al Parlamento pieni poteri di controllo in relazione a qualsiasi proposta in tal senso.
Laddove nella versione attuale della direttiva 64/432 si fa riferimento all'articolo 17, tale riferimento riguarda le misure di esecuzione concernenti la salute degli animali, ossia basate sull'articolo 37, che non incidono, o in alcuni casi incidono in modo assai remoto, sulla salute pubblica e pertanto non dovrebbero essere soggette al diritto di controllo del Parlamento.
Per esempio, tali misure di esecuzione possono riguardare l'approvazione di procedure e di locali per la pulizia e la disinfezione, il formato delle relazioni sulle malattie, l'approvazione dei centri di raccolta, la definizione di garanzie supplementari per gli Stati membri indenni da malattie non trasmissibili agli esseri umani, quali la rinotracheite infettiva dei bovini o la gastroenterite infettiva dei suini.
Vorrei ora fare alcune osservazioni sulle conseguenze dell'emendamento proposto per l'equilibrio istituzionale.
Le competenze di esecuzione della Commissione sono definite all'articolo 202, terzo trattino, del Trattato CE in combinato disposto con la decisione 99/468 del Consiglio, cui ho già fatto riferimento, ossia la decisione del Consiglio che definisce la procedura corretta nel quadro della comitatologia.
Questo sistema è chiaramente inteso a definire il ruolo preciso rispettivamente del potere esecutivo e legislativo nello strumento legislativo di base.
Di conseguenza, nell'atto legislativo di base deve essere chiaro fin dal principio quali misure di esecuzione si basano su procedure di codecisione, cioè sull'articolo 152, e quali disposizioni non mirano direttamente a proteggere la salute pubblica e quindi non sono soggette al diritto di controllo del Parlamento.
La procedura deve essere definita in modo chiaro nella disposizione legislativa di base per la quale si prevede la modifica tramite comitatologia.
Qualsiasi formulazione che lasci spazio a trattative caso per caso metterebbe a repentaglio il delicato equilibrio istituzionale oltre a compromettere in modo grave la trasparenza.
La formulazione proposta nel nuovo emendamento per la procedura di regolamentazione con diritto di controllo - cito: "nel caso della procedura di codecisione basata sull'articolo 251, l'articolo 8 della stessa" - porta all'incertezza del diritto e non è compatibile con l'applicazione concordata della decisione del Consiglio in materia di comitatologia.
Rilevo che nel documento distribuito nel pomeriggio, con il quale esprime l'intenzione di presentare l'emendamento in questa fase, l'onorevole Graefe zu Baringdorf afferma: "Non ritengo necessario includere due riferimenti quasi identici alla procedura di comitato al solo fine di garantire che il Parlamento europeo non chieda diritti che non ha" .
Consentitemi di assicurare al Parlamento che nel definire queste due procedure - articoli 17 e 17 bis - non è mia intenzione garantire che il Parlamento europeo non chieda diritti che non ha.
Ribadisco il mio fermo impegno nei confronti della procedura di codecisione e delle procedure definite nel quadro della comitatologia.
Sono determinato ad assicurare al Parlamento la possibilità di effettuare un controllo completo delle proposte della Commissione nelle circostanze in cui le strutture giuridiche dell'Unione europea, cioè il Trattato e la direttiva, lo consentano.
Scostarsi da questo principio significa rischiare di dover comparire dinanzi alla Corte di giustizia, eventualità che intendo evitare.
Devo anche rispondere all'onorevole Graefe zu Baringdorf che i due riferimenti da lui definiti quasi identici alla procedura di comitatologia in realtà non sono affatto identici.
Sono anzi ben diversi e vanno esaminati separatamente.
Nondimeno, è nell'interesse di tutte le Istituzioni che le procedure siano ben definite e trasparenti per tutti.
Inoltre, adottare questo emendamento significherebbe ritardare la procedura legislativa che potrebbe altrimenti concludersi in sede di prima lettura.
Per concludere, vorrei confermare che accetto gli emendamenti nn. 1 e 2 dell'onorevole Graefe zu Baringdorf, ma non l'emendamento sulla procedura di comitato proposto oggi pomeriggio.
Di conseguenza, neanche l'emendamento della onorevole Auroi può essere accolto.
Quanto alle singole questioni sollevate dai deputati oggi pomeriggio, esaminerei innanzitutto i punti rilevati dall'onorevole Graefe zu Baringdorf, che non ho ancora affrontato. L'onorevole fa riferimento alla prolissità del testo e all'accordo con il Consiglio di adottare testi brevi.
La sua osservazione è corretta.
Tale accordo, tuttavia, è stato concluso con il Consiglio in seguito alla stesura iniziale del documento in esame e per questo motivo il progetto è stato elaborato in quel modo.
È precedente all'accordo e sarà modificato in modo automatico secondo quanto previsto dall'accordo con il Consiglio.
Pertanto, ai problemi sollevati in proposito sarà certamente posto rimedio, in conformità dell'accordo citato.
Inoltre ha lasciato intendere che, se la Commissione accoglierà la sua proposta, si abbrevierà la procedura.
Posso rispondere che se l'onorevole Graefe zu Baringdorf, alla luce di quanto ho rilevato oggi pomeriggio, deciderà di ritirare questo particolare emendamento, è altrettanto vero che la procedura sarà abbreviata e che la questione si potrà concludere in prima lettura.
Sussiste il rischio non trascurabile che se la questione sarà portata avanti in questo senso e se il Consiglio voterà a favore della proposta della Commissione, si arriverà alla seconda lettura, con ulteriori ritardi.
Soltanto oggi, in sede di consultazione con i membri della commissione per l'agricoltura e lo sviluppo rurale, è stato portato alla mia attenzione che sussiste un problema di cui non ero consapevole: l'interazione tra gli articoli 37 e 152.
Ho dato piena disponibilità a rispondere rapidamente a qualsiasi invito che la commissione voglia rivolgermi per discutere l'importante questione costituzionale relativa all'interazione tra gli articoli 37 e 152.
Affermo questo in circostanze in cui a mia volta invito l'onorevole Graefe zu Baringdorf a valutare attentamente, alla luce di quanto ho esposto, la possibilità di ritirare quel particolare emendamento, tenendo conto delle gravi difficoltà giuridiche ad esso connesse.
In risposta all'onorevole Hyland e alla onorevole Doyle, entrambi preoccupati in merito alla questione dei test, ho preso nota di quanto hanno affermato in proposito ed effettuerò opportuni accertamenti.
Signor Presidente, mi consenta di rivolgere ancora una domanda al Commissario Byrne.
La situazione è la seguente: il testo che lei ci ha presentato non corrisponde più alla procedura seguita di consueto con il Consiglio.
Lo abbiamo notato, e perciò abbiamo presentato i nostri emendamenti, che lei ritiene giusti sotto il profilo sostanziale e procedurale.
Poi lei ha operato la distinzione fra una relazione presentataci solo ai sensi dell'articolo 152 e questa relazione, presentataci ai sensi degli articoli 37 e 152, affermando che di conseguenza è necessario un rimando distinto alla comitatologia.
Naturalmente, anche noi abbiamo conferito con il nostro servizio giuridico, ed il testo presentatole verbalmente contiene appunto questo riferimento alla comitatologia, che conferma il testo giuridico.
Stando così le cose, si tratta di insensibilità da parte della Commissione, che insiste nell'attenersi alla sua proposta, come altre volte è accaduto in seno al Parlamento.
Quindi, Commissario Byrne, poiché lei afferma che io dovrei contemplare il ritiro della proposta, la pregherei a sua volta di contemplare la possibilità di accoglierla, tanto più che essa corrisponde alla decisione in materia di comitatologia.
A questo punto avremo la procedura semplificata.
Dovrebbe essere la Commissione a mostrarsi magnanima, e non il relatore!
Non è sensato continuare questa discussione.
Chiedo al Commissario Byrne di rispondere in modo molto conciso.
Temo che quanto ha affermato l'onorevole Graefe zu Baringdorf riveli un fraintendimento della questione.
In primo luogo, per quanto riguarda l'accordo raggiunto con il Consiglio in merito all'abbreviazione del testo, questo aspetto sarà risolto automaticamente in conformità all'accordo, come ho detto qualche minuto fa.
In secondo luogo, riguardo alla questione della comitatologia, posso solo ripetere quanto ho già affermato, cioè che in qualsiasi atto legislativo di base, che autorizzi la Commissione a modificare il testo tramite comitatologia, il testo stesso deve identificare la procedura da adottare.
Ciò che l'onorevole Graefe zu Baringdorf propone nel suo emendamento è di conferire il potere discrezionale di affrontare le questioni caso per caso, cosicché il testo da modificare farà riferimento all'articolo 17, in cui sarà prevista la discrezionalità in merito all'applicazione dell'articolo 7 o dell'articolo 8 della decisione 1999/468; questo significa che in tali circostanze qualcuno - cioè la Commissione - dovrà stabilire quale dei due articoli sia quello appropriato, a seconda che si tratti o non si tratti di codecisione.
Ritengo che questa soluzione non sia adeguata, perché di fatto conferisce alla Commissione il potere di adottare una decisione in materia come se fosse nel suo ufficio, anziché consentire al lettore di consultare il testo - il testo di base - in qualsiasi circostanza in cui la Commissione abbia la facoltà di modificare una disposizione mediante comitatologia e di fare riferimento a tale testo di base.
Da tale testo risulterà in modo chiaro quale procedura di comitato sia corretto adottare: sia che si tratti dell'articolo 17 nella versione proposta dalla Commissione, che si applica a tutte le circostanze previste da questa particolare direttiva, oppure dell'articolo 17 bis, che include la procedura di controllo nel quadro della comitatologia e che è adeguato alle circostanze di cui all'articolo 3, ossia in presenza di un ulteriore proroga del termine oltre il 31 dicembre 2000 e nel caso in cui la Commissione possa prorogarlo per un altro periodo, come è stato discusso in precedenza.
Questa soluzione garantisce la chiarezza della situazione, evita qualsiasi esercizio di poteri discrezionali da parte della Commissione o di chiunque altro e rende esplicito a chiunque legga il testo qual è la procedura corretta da applicare a questa particolare situazione.
Mi spiace di non poter essere più chiaro e di non poter accogliere la vostra richiesta: vi invito di nuovo, alla luce della mia volontà di mettermi a disposizione della commissione competente, ad esaminare l'interazione tra gli articoli 152 e 37 e a prendere in seria considerazione la possibilità di ritirare l'emendamento.
La ringrazio, signor Commissario.
La discussione è chiusa.
La votazione si svolgerà domani, alle 12.00.
Tempo delle interrogazioni (Consiglio)
interrogazione n. 1, della onorevole (H-0141/100):
Oggetto: Diritti umani delle donne in Europa Il 19 gennaio 2000, la commissione economica per l'Europa delle Nazioni Unite si è riunita per preparare la Conferenza straordinaria dell'Assemblea generale delle Nazioni Unite che dal 5 al 9 giugno 2000, a New York, farà il bilancio della situazione delle donne a cinque anni di distanza dalla Conferenza mondiale di Pechino sulle donne che aveva adottato un progetto d'azione riguardante la problematica femminile a livello mondiale.
Durante i lavori, il Ministro degli esteri della Svizzera, Ruth Dreifuss, ha dichiarato che 300.000 donne sono vittime della prostituzione in Europa.
Condivide il Consiglio questa dichiarazione?
Ritiene che le misure che essa prende siano sufficienti per garantire la sicurezza e la dignità delle donne in Europa dinanzi al pericolo della prostituzione?
Quali altri provvedimenti intende prendere per far fronte a un probabile aggravarsi della situazione in vista dell'ampliamento, dato che la maggiore parte delle donne implicate in questo mercimonio dei corpi proviene da paesi candidati all'Unione europea?
Signor Presidente, onorevoli parlamentari, innanzitutto terrei a ricordare che gli Stati membri dell'Unione europea hanno svolto un ruolo molto importante alla Conferenza di Pechino del 1995 e nell'elaborazione del relativo progetto d'azione.
In seguito all'adozione di tale progetto le Istituzioni europee e gli Stati membri si sono occupati attivamente della sua attuazione sia a livello nazionale che a livello di Unione europea.
Quanto alla questione attinente alla tratta delle donne, affrontata nel capitolo sulla violenza contro le donne, gli obiettivi sono molto chiari.
Le misure che i governi e le organizzazioni regionali ed internazionali dei paesi di origine, di transito e di destinazione devono adottare sono di vario tipo e lei fa bene, di fronte al pericolo di detto traffico, a puntare il dito contro la violazione della sicurezza e della dignità delle donne in Europa.
Può essere certa del fatto che le Istituzioni stanno affrontando la questione molto seriamente ed infatti sono già state adottate alcune misure volte a combattere tale traffico, che passo ad esporre nel modo più sintetico possibile.
In primo luogo va segnalato che già nel novembre 1993 il Consiglio "giustizia e affari interni" aveva messo a punto una serie di raccomandazioni sul commercio degli esseri umani ai fini della prostituzione, volte a combattere tale fenomeno.
Due anni più tardi, l'Assemblea ha fatto suo questo tema: oltre ad avere adottato un certo numero di risoluzioni, ha anche prodotto una relazione ed una risoluzione riguardanti proprio la tratta degli esseri umani.
A sua volta la Commissione, nel 1996, vale a dire esattamente un anno dopo l'adozione del progetto di Pechino, ha emesso la sua prima comunicazione sulla questione della tratta delle donne e lanciato il cosiddetto programma STOP, con una dotazione annuale di 6,5 milioni di euro.
Ritengo non si debba sottovalutare l'importanza di questo programma, dato che ha contribuito a finanziare molti progetti, rivelandosi realmente efficace.
In terzo luogo, la Commissione e l'Organizzazione internazionale per le migrazioni hanno organizzato a Vienna, sempre nel 1996, una conferenza di carattere interdisciplinare su questo tema, riunendo rappresentanti degli Stati membri, delle Istituzioni, dell'Unione europea, di ambienti accademici e di varie organizzazioni non governative.
Tutta una serie di conclusioni trae origine da tale lavoro.
Infine, sempre nel 1996, il Consiglio ha approvato un'azione comune tesa a combattere la tratta di esseri umani e lo sfruttamento sessuale dei bambini.
Nel 1997, la Conferenza ministeriale dell'Aia ha redatto una dichiarazione relativa agli orientamenti europei in materia di misure volte a prevenire e combattere in modo efficace la tratta delle donne a fini dello sfruttamento sessuale.
Infine, nel 1998, la Commissione ha adottato un'altra comunicazione relativa a nuove azioni di lotta contro tale traffico.
Desidero inoltre segnalare come la questione venga presa in esame periodicamente nell'ambito del dialogo transatlantico, in quanto il fenomeno colpisce in egual misura paesi come il Canada e gli Stati Uniti e non è circoscritto alle aree situate in prossimità dell'Unione europea.
Riteniamo che lo scambio di opinioni con altri paesi di destinazione assuma sempre maggiore importanza, nell'ottica di procedere ad un confronto e ad una valutazione del fenomeno, nonché ad un'armonizzazione delle misure di controllo.
Com'è naturale, la questione è entrata regolarmente a far parte dell'agenda relativa ai contatti con i paesi dell'Europa centrale e orientale, che sono sia paesi di transito che di origine di gran parte di tale traffico.
In questo campo esistono campagne finanziate dal programma PHARE, alcune delle quali con l'ausilio dell'Organizzazione internazionale per le migrazioni.
Tengo a mettere in chiaro che il Consiglio non vuole fare commenti sulle cifre fornite dal Ministro degli esteri della Svizzera, che parlano di 300.000 donne vittime della prostituzione in Europa.
Non ci sono dati statistici precisi al riguardo, in quanto si lavora sulla base di numeri difficili da reperire, essendo legati al problema dell'immigrazione clandestina, da un lato, e dell'occupazione illegale, dall'altro.
A prima vista il numero ci sembra abbastanza elevato; pensiamo sia necessario compiere uno sforzo per dare una più corretta valutazione di tale cifra e che non ci si debba fissare, nonostante tutto, su una stima del genere, che a noi pare alquanto priva di fondamento.
Ad ogni modo, il problema va affrontato molto seriamente, non solo a causa del numero di persone coinvolte, ma anche perché la tratta delle donne è un tipo di reato che, a quanto pare, è in fase di espansione in tutto il mondo, poiché è in grado di procurare profitti elevati con rischi relativamente bassi per i trafficanti.
Esiste un traffico di dimensioni minori, ma vi sono anche grandi imprese e reti internazionali che danno vita ad un'industria sofisticata e ben organizzata, che si avvale di appoggi politici e risorse economiche nei paesi di origine, di transito e di destinazione.
È per questa ragione che la questione deve essere affrontata al massimo livello, ovvero di concerto con le Nazioni Unite.
Lei saprà di sicuro che è attualmente in discussione un progetto di protocollo volto a prevenire, eliminare e punire la tratta delle persone, in particolare di donne e bambini, il quale fa da complemento alla Convenzione delle Nazioni Unite contro la criminalità organizzata.
A tal proposito il Consiglio ha adottato di recente una decisione proprio per autorizzare la Commissione a negoziare tale protocollo.
Gli Stati membri dell'Unione europea stanno svolgendo anch'essi un ruolo molto attivo nella sessione della commissione delle Nazioni Unite sullo statuto della donna, che sta preparando una sessione speciale dell'Assemblea generale delle Nazioni Unite dedicata, per l'appunto, alla donna.
Per concludere vorrei ribadire l'importanza che il Consiglio continua ad attribuire al problema della tratta dei bambini e delle donne e spero di essere riuscito, col mio intervento, a tranquillizzare in parte la onorevole parlamentare, perlomeno riguardo al modo in cui il Consiglio si è mobilitato sulla questione.
Signor Presidente in carica del Consiglio, la ringrazio sinceramente per la risposta così completa che ha dato a questa interrogazione citando i programmi che, come ci ha ricordato, sono stati realizzati.
Tuttavia l'interrogazione poneva l'accento sul fatto che il problema si è aggravato recentemente, proprio a causa della permeabilità delle frontiere; che il traffico ha origine, fondamentalmente, nei paesi dell'est candidati all'adesione; che, nella maggior parte dei casi, si tratta di donne in situazione illegale; che questa è un'immigrazione che avviene nelle peggiori condizioni e che queste donne si trovano in una situazione di abbandono e sono vittime di ogni tipo di emarginazione e di problemi.


Mi rendo conto degli sforzi compiuti nel corso degli ultimi anni, ma vorrei insistere sul fatto che a questo problema bisogna dedicare adesso una speciale attenzione e cercare di prevenirlo per il futuro, perché non potrà che continuare ad aggravarsi.
Signor Presidente, vorrei solo aggiungere che sono perfettamente d'accordo sull'osservazione della onorevole parlamentare e che l'Unione si adopererà, nell'ambito dei negoziati per l'ampliamento ed in particolare nel quadro delle relazioni esterne in materia di giustizia e affari interni, per portare avanti con i paesi candidati il dialogo su questioni specifiche riguardanti la libera circolazione delle persone ed in particolare l'immigrazione clandestina.
Pensiamo che, pur senza mettere in discussione la necessità di condurre all'interno dell'Unione europea una politica di tolleranza nei confronti degli immigrati e di accoglienza nei confronti dei rifugiati per motivi economici, dovremo cercare di evitare che vengano a crearsi, in tal modo, meccanismi atti a facilitare, in particolare, lo sfruttamento delle donne e lo sviluppo di forme di criminalità legate, per l'appunto, alla libera circolazione delle persone.
Riteniamo che risultati concreti possano emergere dal lavoro svolto e dalla consapevolezza dimostrata dai paesi candidati in merito all'importanza di portare avanti insieme all'Unione europea, nel periodo precedente l'adesione, un approfondimento sui meccanismi di controllo e di lavoro esistenti in materia.
Ritengo che la Commissione stia dedicando un'attenzione particolare alla questione e che il fatto che, proprio nel periodo della Presidenza portoghese, si aprano, con i paesi candidati della cosiddetta fase di Lussemburgo, vari capitoli di discussione aventi per oggetto tale tema, in particolare in materia di giustizia e affari interni e di libera circolazione, possa contribuire fin d'ora a creare quella cultura comune, in termini di rispetto dell'acquis comunitario, che i paesi candidati in seguito saranno tenuti a condividere.
Nell'unirmi ai ringraziamenti rivolti al Consiglio per la risposta precedente, vorrei interrogarlo su una questione correlata.
Di recente, la BBC ha fornito prove che in Romania, come si è detto, erano in vendita "uteri" , ossia si pagavano donne affinché dessero alla luce bambini da esportare verso i paesi membri dell'Unione.
Inoltre, la BBC ha sostenuto che ciò avveniva col tacito assenso delle autorità romene, in quanto faceva affluire valuta forte nel paese.
Il Consiglio solleverà questo punto nel suo dialogo con la Romania in merito alla domanda di adesione alla Comunità da essa presentata?
La ringrazio per la domanda, onorevole parlamentare, e ne approfitto per fornire un chiarimento su un'azione portata a termine dalla Presidenza portoghese in Romania.
Ho avuto uno scambio di opinioni con le autorità rumene meno di dieci giorni fa, non solo sulla questione del traffico di bambini, bensì anche sui problemi delle popolazioni zingare.
Sono questioni che le autorità rumene affermano di affrontare con la massima serietà e che, da quanto ho potuto appurare, a loro giudizio derivano da una situazione di carattere culturale che coinvolge alcuni settori della popolazione.
La determinazione delle autorità rumene nell'affrontare tale questione, che, come esse ben sanno, non mancherà di ripercuotersi concretamente sull'esame della candidatura del loro paese da parte dei Quindici, ci è sembrata genuina.
Credo esista un grande impegno da parte loro per contrastare a fondo tale tipo di situazioni.
interrogazione n. 2, dell'onorevole (H-0148/00):
Oggetto: Articoli 6 e 7 del TUE Il Consiglio ha dichiarato, il 2 febbraio scorso, che intende monitorare l'Austria a seguito dell'entrata nel governo del FPÖ, in virtù degli articoli 6 e 7 del TUE.
Il Parlamento europeo, nella sua risoluzione del 3 febbraio 2000 "invita Consiglio e Commissione ad essere pronti, in caso di violazione grave e persistente da parte di qualunque Stato membro dei principi di cui all'articolo 6, paragrafo 1 del TUE, ad avviare un'azione ai sensi dell'articolo 7 del TUE [...]".
Dal canto suo, la Commissione aveva risposto all'interrogazione H-0826/99 - sul fatto che l'Italia è il paese più condannato dalla Corte dei diritti dell'uomo per le lentezze e i disfunzionamenti del suo sistema giudiziario e che in Belgio i processi legati alla pedofilia procedono con una lentezza e con battute d'arresto inquietanti - che "non è suo compito interferire con l'amministrazione della giustizia negli Stati membri", che "ha istituito una struttura amministrativa" che "se necessario, sarà incaricata dell'esame dei casi di violazione grave e persistente da parte di uno Stato membro dei diritti fondamentali" applicando "i criteri e i principi già elaborati dalla Corte europea dei diritti dell'uomo e dalla Corte di giustizia delle CE" e che "al momento, nessun esame di casi di violazione grave e persistente dei diritti dell'uomo da parte di uno Stato membro è in corso".
Può il Consiglio escludere che i fatti sopra individuati costituiscano gravi e persistenti violazioni dei diritti fondamentali quali definiti all'articolo 6 del TUE e, in caso affermativo, per quali ragioni?
In caso negativo, intende esso attivare le procedure previste all'articolo 7 del TUE?
La questione, signor Presidente, è già stata affrontata in questi termini più di una volta durante la seduta odierna.
Dobbiamo renderci conto che la situazione austriaca, in particolare, e quella relativa all'Italia e al Belgio, descritte nell'interrogazione, esulano, se vogliamo, da quanto previsto dagli articoli 6 e 7 del Trattato di Amsterdam.
L'articolo 6 del suddetto Trattato - è importante ribadirlo in quanto si tratta di questioni inedite sul piano del contenuto dei Trattati - afferma che l'Unione si riconosce nei principi di libertà, democrazia e rispetto dei diritti umani e delle libertà fondamentali, nonché nello Stato di diritto.
Benché, come noto, l'Unione europea non sia firmataria della Convenzione europea dei diritti umani, lo stesso articolo aggiunge, a parziale concessione, che l'Unione europea rispetta i diritti fondamentali, allo stesso modo in cui li garantisce la Convenzione europea per la salvaguardia dei diritti dell'uomo e delle libertà fondamentali.
Quanto all'articolo 7 - si tratta tra l'altro di una proposta portoghese che ho avuto modo di presentare in seno al gruppo di riflessione dell'ultima Conferenza intergovernativa - esso ha creato un meccanismo particolare - ed è questo il punto cui si riferisce l'interrogazione - che è sanzionatorio nei confronti di qualsiasi Stato membro che violi in modo grave e persistente alcuni dei principi enunciati nel citato articolo 6.
Da tale sanzione può prendere le mosse la sospensione dei diritti dello Stato in questione in quanto membro dell'Unione.
Tale meccanismo risale ad una proposta contenuta nel progetto Spinelli del 1984, legata alla necessità di prevenire infrazioni ai principi democratici all'interno di uno Stato membro e, in particolare, fenomeni in grado di attentare ai principi dello Stato di diritto.
È importante ribadire che i fatti a cui fa riferimento l'onorevole Dupuis nella sua interrogazione non costituiscono una violazione dei principi menzionati nell'articolo 6 del Trattato.
Non si può invocare l'applicazione di questo articolo per motivare un'ingerenza nell'amministrazione degli affari interni degli Stati membri, in particolare nel settore della giustizia.
L'effettiva violazione di un principio enunciato nell'articolo 6 deve essere verificata dal Consiglio - anche questo è un punto importante ed è la ragione per cui non è stato attivato alcun meccanismo - in seguito alla proposta di un terzo degli Stati membri o su iniziativa della Commissione europea, previo parere favorevole del Parlamento.
Ebbene, nessuno degli organi con diritto d'iniziativa ha sollecitato tale procedura e, a nostro avviso, la situazione non presenta aspetti tali da richiedere l'applicazione dell'articolo 7.
Riguardo alla dichiarazione del Consiglio del giorno 2 scorso, torno a ripetere, dal momento che sono stato io a pronunciarla davanti all'Assemblea, che è stata fatta sì dalla Presidenza del Consiglio, ma a nome di quattordici Stati membri e che, ovviamente, gli effetti di tale dichiarazione e degli elementi in essa contenuti relativamente all'Austria vincolano i singoli Stati membri solo sul piano bilaterale.
Non vincolano il Consiglio e non toccano il libero e normale funzionamento delle Istituzioni comunitarie, delle quali l'Austria, del resto, continua a far parte a pieno titolo.
Signor Sottosegretario di Stato, ritengo abbia illustrato in modo chiaro e completo la questione tecnica relativa agli articoli 6 e 7.
Su questo nulla da dire. La cosa fondamentale da prendere in considerazione in questo frangente è la seguente: siamo di fronte a un'Europa che ha compiuto un cammino immenso in termini economici, col mercato interno e la moneta unica, ma nulla o quasi è successo nel settore della sicurezza e della giustizia.
Continuiamo ad avere un'idea quasi esclusivamente nazionale della sicurezza e della giustizia di fronte a realtà che sono senza dubbio transnazionali.
Ci troviamo costantemente a fare i conti con questa contraddizione, in particolare per quanto riguarda i diritti dell'infanzia, ambito in cui esistono casi nei quali è coinvolto più di un paese e le cui vittime, oltre a non ricevere alcuna notifica dallo Stato in cui viene emessa la sentenza, non godono neanche di assistenza a livello giudiziario.
Signor Presidente in carica del Consiglio, vorrei ringraziarla esplicitamente di aver constatato, durante il Tempo delle interrogazioni dell'ultima sessione, che in Austria non è stata riscontrata alcuna violazione degli articoli 6 e 7, e che quella inflittale è stata una condanna preventiva.
La mia domanda riguarda la decisione ad hoc dei Primi ministri. Nella fattispecie, si tratta di sanzioni bilaterali adottate escludendo i Ministri degli esteri dei governi nonché i parlamenti degli Stati europei.
Si sono altresì scavalcate tutte le Istituzioni comunitarie, mettendole davanti al fatto compiuto.
Donde il mio quesito: quali saranno gli sviluppi in futuro, a prescindere dal caso Austria?
In futuro saranno i Primi ministri dei vari paesi a condannare gli Stati europei?
A tal fine, basta una maggioranza di otto voti o ne sarà necessaria un'altra?
Quanto potere e capacità d'intervento perdono di conseguenza il Consiglio d'Europa e le Istituzioni europee?
Ne deriva una nuova concorrenza fra Istituzioni europee e Stati nazionali?
Onorevole Casaca, vorrei dirle che nonostante tutto non sono così pessimista rispetto ai progressi registrati dall'Unione europea nella creazione di una dimensione etica e, in particolare, nella messa a punto di meccanismi di carattere giuridico che le permettano di affrontare situazioni nuove, come in particolare quelle da lei citate.
Penso sia importante tener conto del fatto che, con l'evoluzione derivante dal Trattato di Amsterdam, c'è stato un trasferimento di competenze e che nei prossimi cinque anni avverranno altri passaggi da quello che era il vecchio terzo pilastro al primo pilastro dell'Unione, soprattutto in materia di visti, cooperazione giudiziaria in ambito civile e cooperazione doganale.
Rimarranno nel terzo pilastro le questioni riguardanti la cooperazione giudiziaria in materia penale e la cooperazione delle forze di polizia, ma stiamo già lavorando alla creazione di uno spazio europeo di libertà, giustizia e sicurezza, cui speriamo la Commissione possa contribuire con la presentazione di uno scoreboard in grado di fornirci una serie di provvedimenti ad hoc.
Tengo inoltre a sottolineare che la Carta europea dei diritti fondamentali, attualmente in discussione, può rivelarsi, con tutta probabilità, un elemento di rafforzamento di questa nuova configurazione e può sicuramente contribuire a dare all'Unione europea un corpo di principi compatto con una base giuridica più solida, come alcuni di noi, e il Consiglio in particolare, auspicano.
Rispetto alla domanda sull'Austria, ribadisco quanto ho affermato sull'osservanza, da parte di quest'ultima, degli articoli 6 e 7, almeno fino a questo momento.
Mi fa piacere che lei abbia usato l'espressione "decisione ad hoc" : è evidente che si è trattato di una decisione ad hoc adottata dai quattordici Stati membri nell'ambito delle loro relazioni con il governo austriaco e che non è il comportamento di quest'ultimo a essere messo in discussione, bensì la compagine politica da cui è costituito.
Ho affermato in una discussione precedente - e torno a ripeterlo - che in questo frangente è come se tutti noi, cittadini dell'Unione europea, fossimo austriaci.
Siamo tutti austriaci perché lo spazio dell'Unione è uno solo dal punto di vista dei diritti e della cittadinanza, ed io voglio godere in Austria degli stessi diritti di cui godono i cittadini austriaci nel mio paese.
Di conseguenza non voglio essere governato da un partito che tiene comportamenti e fa affermazioni di natura razzista e xenofoba, di fronte ai quali è legittimo nutrire una certa preoccupazione.
Tale preoccupazione si esprime al momento su un piano politico bilaterale, non a livello di Unione europea, poiché qui c'è posto solo per decisioni che potrebbero essere adottate in seguito alla violazione di quanto previsto dagli articoli 6 e 7 del Trattato di Amsterdam. Ragion per cui, onorevole parlamentare, in futuro avremo il compito di valutare in che misura il comportamento dell'FPO prende le distanze dalla matrice culturale del suo passato, poiché questo è il punto fondamentale.
È importante che l'FPO chiarisca se intende rimanere ancorato ai principi enunciati nelle sue dichiarazioni precedenti, in particolare alle personalità che hanno rilasciato tali dichiarazioni, perché in tal caso non vedo altra soluzione se non quella di mantenere lo stesso tipo di reticenza nei confronti del governo austriaco, con tutte le conseguenze che ciò avrà - come ho già detto, a livello esclusivamente bilaterale.
Gli austriaci hanno il diritto di avere il governo che vogliono, ma noi abbiamo il diritto di avere la nostra opinione sul governo austriaco.
Signor Presidente del Consiglio, avete affermato che nel governo austriaco c'è un partito che ha espresso pubblicamente opinioni di stampo razzista.
Qui, nel Parlamento europeo sono le persone a parlare, non i partiti.
Nella sua risposta all'interrogazione dell'onorevole Dupuis ha ricordato che le sanzioni approvate da quattordici paesi membri e dai rispettivi Capi di governo sono di natura bilaterale.
A questo punto, può un paese membro decidere di rinunciare all'applicazione di queste sanzioni bilaterali e tornare a rapporti normali?
Se ciò fosse possibile, quando intende il Consiglio liberare i cittadini austriaci da questa situazione che offende i loro diritti democratici?
Pensa che per far tornare la ragione al Consiglio e fargli decidere di abrogare questa decisione ogni paese membro debba decidere unilateralmente di rinunciare alle sanzioni?
Probabilmente non ha udito bene ciò che ho detto oppure c'è stato un errore di interpretazione.
Non ho mai asserito che il governo austriaco è un governo fascista, sia ben chiaro.
Ci sono persone nel governo austriaco, con le quali ho lavorato in passato e con cui spero di continuare a lavorare in futuro, che sono ben lontane dal nutrire simpatia per ideologie razziste.
Quello che affermo apertamente è che questo governo ha al suo interno un partito i cui dirigenti, oltre ad aver rilasciato dichiarazioni estremamente gravi in materia di razzismo e xenofobia, sono giunti a proporre - sul piano interno - provvedimenti legislativi che configurano chiaramente un'ideologia razzista.
E sinora non si è avuta da parte dell'FPO una chiara smentita riguardo al suo legame con questo genere di ideologie.
Quanto all'altra domanda, la risposta è affermativa.
Ogni paese può sciogliersi dall'impegno preso nell'ambito dei Quattordici.
Si tratta di quattordici paesi liberi, i quali liberamente hanno deciso di manifestare all'Austria, a livello bilaterale, il loro dissenso riguardo alla formula di governo scelta, ma ognuno di questi paesi può dissociarsi in qualsiasi momento da tale iniziativa congiunta.
La stessa volontà, che li ha portati ad unirsi su tale decisione, domani potrà portarli a separarsi, per esempio quando vi siano interpretazioni differenti sull'evolversi della situazione austriaca.
Lei mi domanda inoltre quando il Consiglio permetterà al popolo austriaco di sottrarsi a tale pressione.
Innanzitutto, il Consiglio non ha adottato alcuna decisione, in quanto la questione non si colloca nell'ambito dell'Unione europea; al suo posto ci sono quattordici paesi.
Vorrei fosse chiaro, rispetto a quanto ho affermato sul funzionamento formale delle Istituzioni dell'Unione europea, che l'Austria vi ha preso parte appieno e continuerà a farlo.
Non si può pretendere, tuttavia, che tutti i membri dei governi dell'Unione europea siano contenti di sedere accanto a figure che essi considerano seguaci di ideologie in grado di richiamare alla memoria vicende storiche del passato e di risvegliare i fantasmi della vecchia Europa.
Ciò riguarda il modo di sentire di ognuno.
Da parte mia, non desidero sedermi accanto a fascisti.
interrogazione n. 3 dell'onorevole (H-0151/00):
Oggetto: "Azione per la democrazia" a favore della Repubblica federale di Iugoslavia L'inverno che stiamo attraversando è uno dei più rigidi degli ultimi decenni e ha colpito tantissimi paesi europei tra cui la Repubblica federale di Iugoslavia.
Questo paese è per di più sottoposto a un embargo sui combustibili che costringe gli ospedali e le scuole a sospendere o a limitare la loro attività. In tali circostanze, la mancanza di combustibile è già costata la vita a molte persone.
Poiché l'embargo viene mantenuto e la morsa del freddo non accenna a diminuire, intende il Consiglio provvedere affinché il programma denominato "Azione per la democrazia" venga quanto prima esteso in modo tale da soddisfare le esigenze dei suddetti ospedali e scuole?
Come è noto, signor Presidente, su proposta del Consiglio si è deciso di promuovere, nell'ambito delle sanzioni in campo energetico applicate nei confronti della Repubblica federale di Jugoslavia, alcune misure eccezionali a favore delle municipalità governate da forze democratiche.
Si trattava di una misura volta ad inviare un messaggio di sostegno alle forze democratiche e a servire da stimolo a coloro che, all'interno della Repubblica federale di Jugoslavia, si impegnavano, nonostante le condizioni avverse in cui erano costretti a operare, a tenere un comportamento consono alla difesa dei diritti democratici e degli interessi del popolo jugoslavo.
Tale programma ha preso le mosse in due territori controllati dall'opposizione.
Successivamente l'Unione europea ha deciso, su proposta di vari Stati membri, di estendere tale regime ad altre cinque municipalità.
Si tratta di un processo complesso, che comporta onerosi impegni di bilancio e la Commissione, su questo piano, si è adoperata enormemente per trovare i mezzi necessari ad ampliare l'azione comunitaria.
Ci auguriamo che il segnale dato dall'Unione europea venga recepito dalle forze democratiche serbe.
Deploriamo profondamente che si debba mantenere il regime di sanzioni in campo energetico nei confronti della Jugoslavia, ma ciò fa parte di un insieme di misure messe a punto per esercitare una forma di pressione sul regime e, in particolare, sul modo in cui Milosevic governa il paese.
È ovvio che ciò va a scapito delle popolazioni civili. Di questo siamo consapevoli.
Dobbiamo però renderci conto che la situazione politica che sta vivendo la Jugoslavia ed il modo in cui Milosevic continua a comportarsi sul piano internazionale giustificano, secondo il parere finora unanime del Consiglio, il mantenimento di questo genere di sanzioni.
Stiamo assistendo a intensi preparativi in vista di una nuova fase della sporca guerra contro la Jugoslavia e contro il suo popolo, come provano i fatti di questi giorni al di fuori del Kosovo.
D'altronde, come abbiamo sentito anche stamani, il famoso programma "Energia in cambio di democrazia" non è che un brutale ricatto della NATO e dell'UE ai danni del popolo iugoslavo per imporre un nuovo ordine e per sottomettere definitivamente questo popolo.
Ci si chiede se un popolo abbia il diritto di decidere del proprio destino, scegliendosi il governo che vuole.
In Jugoslavia il popolo ha democraticamente scelto il governo e il presidente: che ci piaccia o no, le cose stanno così!
Come definire altrimenti la logica in base alla quale, per punire un presunto oppressore del popolo, si colpiscono le sue presunte vittime?
Signor Presidente, questo è il risultato dei violenti bombardamenti e del blocco dei rifornimenti di carburante verso la Jugoslavia.
Si tratta di una strategia di genocidio contro un intero popolo che non accetta le scelte che gli vorrebbero imporre gli USA, la NATO e l'UE.
Il freddo ha già causato molte vittime e quindi ora si chiede di metter fine al blocco dei rifornimenti e di lasciare che il popolo iugoslavo sia l'artefice del proprio destino.
Signor Presidente, confesso che non può non suonarmi strana la parola genocidio riferita ad un'azione contro il governo jugoslavo, lo stesso governo che ha attuato in Kosovo varie azioni che ricalcano esattamente tale modello di comportamento.
Allo stesso modo non posso fare a meno di ricordare che detto governo è stato protagonista in passato di moltissime situazioni di tensione in Bosnia-Erzegovina e in Croazia, venendo a configurarsi sistematicamente come un fattore destabilizzante per l'intera regione.
Capisco perfettamente cosa intende dire quando afferma che ogni popolo deve poter decidere del proprio destino: non desideriamo altro.
Ma vogliamo che ciò significhi accesso ai mezzi di comunicazione sociale, piena libertà di espressione degli organi d'informazione di opposizione, totale fruizione dei diritti, delle libertà e delle garanzie individuali, Stato di diritto e completa trasparenza delle Istituzioni.
Se è questo che lei riscontra in Serbia, allora è superfluo aggiungere altro.
interrogazione n. 4, della onorevole (H-0155/00):
Oggetto: Censimento dei cittadini dell'Unione europea condannati a morte Visto che il Consiglio non ha risposto all'interrogazione P-2697/99, violando i termini previsti dal regolamento del Parlamento europeo, i quesiti in essa formulati vengono riproposti:
Conosce il Consiglio il numero, l'identità, la situazione giuridica, le condizioni di detenzione e la situazione personale e familiare dei cittadini di Stati membri dell'Unione europea condannati a morte nel resto del mondo?
Ha compilato un censimento di queste persone, e può trasmetterlo all'interrogante e al Parlamento europeo? Se non dispone di tali informazioni, non ritiene necessario assumere iniziative volte a istituire un controllo sistematico di questi casi?
Quali azioni considera opportune per porre rimedio a questa mancanza d'informazione?
La questione sollevata è importante, ma devo confessare che il Consiglio non dispone delle informazioni da lei richieste sul censimento dei cittadini dell'Unione europea condannati a morte in paesi terzi.
Tuttavia si sta lavorando - e ci terrei ad essere chiaro al riguardo - ad un'ipotesi di cooperazione consolare tra gli Stati membri, in modo da seguire e salvaguardare gli interessi e i diritti dei cittadini di qualsiasi Stato membro che si trovino in paesi terzi, in particolare se condannati alla pena di morte.
A questo scopo, se un cittadino di uno Stato membro è minacciato di pena di morte in un paese terzo, si mette in moto un meccanismo di coordinamento che permette alle missioni consolari dell'Unione europea presenti nei paesi in questione di effettuare, congiuntamente e in modo concertato, interventi presso i governi dei medesimi.
La cooperazione tra le missioni consolari degli Stati membri includerà anche lo scambio di informazioni sui cittadini minacciati di pena di morte.
Ritengo, perciò, che entro breve tempo sarà possibile dare una risposta precisa all'interrogazione e, soprattutto, ottenere informazioni concrete ed aggiornate, ma ciò dipenderà, ovviamente, dal grado di evoluzione raggiunto dall'Unione europea nel consolidamento della cooperazione consolare.
Signor Presidente in carica del Consiglio, la ringrazio per le sue parole ma non per il loro contenuto.
Voglio dire che la ringrazio per la sua preoccupazione ma non per il contenuto, e mi perdoni se insisto, del messaggio che mi trasmette.
Non è certo per mancanza di tempo, visto che ho presentato questa interrogazione al Consiglio tre mesi fa e non ho ottenuto risposta scritta.
Il Consiglio non ha risposto nei tempi previsti e risponde adesso, in forma orale, con due mesi di ritardo.
Lei non crede, signor Presidente in carica del Consiglio, che un censimento dei cittadini europei condannati a morte nel mondo sarebbe uno strumento molto utile per difendere il diritto alla vita, per fare in modo che le Istituzioni politiche dell'Unione europea difendano il diritto alla vita?
Non ritiene che sia abbastanza difficile da accettare che una potenza economica come l'Europa, capace di costruire satelliti, di mandare uomini sulla luna, di creare una moneta unica, insomma, una potenza importante, sia incapace di scoprire quanti cittadini europei sono condannati a morte nel mondo?
Non crede che per i cittadini europei questa sia una cosa difficile da capire?
So che abbiamo bisogno dell'impegno di tutti gli Stati membri, ma non crede anche lei che quello di cui abbiamo davvero bisogno sia una volontà politica che, fino a questo momento, non si è vista affatto?
Onorevole parlamentare, lei mi ha posto due domande: la prima concerne la risposta da parte del Consiglio e i tempi di tale risposta.
Come ben sa, si tratta di una questione di carattere procedurale che riguarda i termini stabiliti unilateralmente dal Parlamento europeo.
Il Consiglio non ha preso parte alla loro approvazione, né li ha mai accettati e, pertanto, la nostra posizione consiste nel ribadire in modo sistematico tale punto.
Quanto al quesito da lei postomi, vorrei dirle che non posso non darle ragione e che questo è senz'altro uno dei temi che dovrebbero entrare a far parte in tempi rapidi del calendario dei lavori relativo a questo settore.
Quello che dice è molto sensato.
Infatti, è importante che l'Unione europea, essendo - come lei dice - una potenza in grado di dotarsi di vari strumenti e meccanismi atti a rafforzarla, sappia proteggere in misura adeguata i diritti dei propri cittadini all'estero.
Si renderà comunque conto che la cooperazione consolare è una pratica recente nell'ambito dell'Unione europea.
Solo negli ultimi anni sono stati sviluppati modelli sistematici di coordinamento di tale cooperazione e modelli comuni di concertazione delle azioni a livello consolare.
Certo lei ha ragione: stiamo procedendo a rilento e quindi qualsiasi pressione esercitata sul Consiglio in tal senso è, a mio modo di vedere, benvenuta.
Mi permetto di aggiungere che condivido l'opinione della onorevole Díez González e che anch'io sono convinto che l'Unione europea sia in grado di mandare un uomo sulla luna, ma non l'ha ancora dimostrato.
È una sfida che non si è ancora realizzata, ma capisco il senso della sua affermazione.
interrogazione n. 5, dell'onorevole (H-0158/00):
Oggetto: Il Parlamento e l'Euratom Intende il Consiglio presentare una richiesta generale di parere al Parlamento concernente gli accordi internazionali nel quadro del trattato Euratom, in modo da facilitare la procedura KEDO stabilita nel 1998 tra la Commissione e il Parlamento e, in caso contrario, intende il Consiglio presentare una richiesta di parere in ogni occasione e, in ogni caso, per l'accordo con l'Ucraina attualmente in discussione, e l'accordo USA-Euratom sulla fusione, in fase di preparazione?
È preparato il Consiglio a formalizzare la procedura KEDO modificando il trattato Euratom presso la CIG o, almeno, a fissarla quale accordo interistituzionale sull'Euratom tra tre istituzioni, in modo da compensare le carenze democratiche del trattato Euratom?
È d'accordo il Consiglio sul fatto che il Parlamento, in quanto altro ramo dell'autorità di bilancio, dovrebbe essere consultato in anticipo sull'imminente prestito Euratom all'Ucraina relativo al k2/r4, tenendo conto in particolare dei recenti incidenti verificatisi negli impianti di Khmelnitsky e Rivne, nonché dei cali nella produzione e nel consumo di elettricità e dell'arresto della riforma del mercato dell'energia, che rende sempre più incerta la sostenibilità del prestito ed anche il suo rimborso?
Signor Presidente, l'articolo 101 del Trattato EURATOM costituisce la base giuridica degli accordi internazionali in campo nucleare, come l'accordo sulle condizioni di adesione della Comunità europea dell'energia atomica all'Organizzazione per lo sviluppo energetico della penisola coreana (KEDO).
Tale articolo prevede che gli accordi o le convenzioni con paesi terzi vengano negoziati dalla Commissione secondo le direttive stabilite dal Consiglio e stipulati con l'approvazione di quest'ultimo, che delibererà a maggioranza qualificata.
Il Consiglio è tenuto a rispettare e ad applicare le disposizioni principali contenute nel Trattato EURATOM, il quale non prevede - come avviene in generale per i Trattati - la consultazione del Parlamento europeo in materia.
Si rammenta che, in quanto Istituzione, il Consiglio non è autorizzato a procedere ad alcuna modifica del Trattato - com'è ovvio in quanto di solito una questione del genere può essere sollevata solo nell'ambito della Conferenza intergovernativa.
Tuttavia, in qualità di presidente del Gruppo preparatorio, non mancherò di tener conto anche di questa richiesta.
Rispetto ai quesiti sulle centrali nucleari ucraine di cui a malapena riesco a leggere il nome - Khmelnitsky e Rivne - ricordo che spetta alla Commissione procedere alle valutazioni tecniche relative alle centrali nucleari, al fine di determinarne il mantenimento o la chiusura.
Nel marzo 1994 il Consiglio ha approvato una decisione che autorizzava la Commissione a concedere prestiti EURATOM fino a 1.100 milioni di euro, allo scopo di finanziare attività tese a migliorare l'efficacia e la sicurezza delle centrali nucleari di taluni paesi terzi.
Finora, però, nessuno di essi ha fatto ricorso a tale agevolazione.
La procedura, basata sul Trattato EURATOM, non presuppone neppure in questo caso la consultazione del Parlamento europeo.
Per concludere dirò che le questioni poste toccano un tema delicato che, come ben sappiamo, negli ultimi anni l'Assemblea ha sollevato al fine di ottenere maggiori competenze e rispetto al quale ha utilizzato, come legittimo strumento di pressione, la propria autorità in materia di bilancio.
Nel caso concreto della procedura KEDO, vorrei ricordare che il Parlamento nel 1998 ha bloccato i fondi relativi a quell'esercizio e che è stato possibile superare tale situazione solo grazie ad un compromesso con la Commissione, la quale si è impegnata ad informare il Parlamento, all'inizio di ogni anno, sugli accordi EURATOM in fase di negoziazione, in modo da consentire a quest'ultimo di prenderli in esame.
Grazie, signor Ministro.
Per proseguire l'esame della questione della CIG, probabilmente il Parlamento chiederà, nell'ambito delle riforme istituzionali ed in particolare del capitolo sulle procedure decisionali, di poter dare l'assenso agli accordi internazionali e ricorrere alla procedura di codecisione su altri punti.
Cosa pensa del probabile andamento di questa discussione in seno alla CIG?
Onorevole parlamentare, la questione riguardante l'estensione della procedura di codecisione in materia legislativa è stata discussa nell'ambito della Conferenza intergovernativa e, come ben sa, esiste al riguardo una posizione ormai nota, alquanto radicale, appoggiata tra l'altro da molti Stati membri, secondo la quale tutte le decisioni di carattere legislativo adottate a maggioranza qualificata in seno al Consiglio dovrebbero essere sottoposte a codecisione del Parlamento europeo.
Si tratta di una posizione che è stata accolta positivamente nell'ambito della Conferenza intergovernativa, anche se ci sono Stati membri che sostengono la necessità di esaminare caso per caso gli argomenti da sottoporre a procedura di codecisione, persino in materia legislativa.
Rispetto alla ratifica degli accordi internazionali, ho già avuto modo di sollevare la questione nell'ambito della Conferenza intergovernativa.
Ad un primo approccio questa rivendicazione e posizione tradizionale del Parlamento europeo non ha trovato grande accoglienza tra gli Stati membri, ragion per cui, pur restando nell'agenda fino al termine della Conferenza, come avviene per tutte le questioni del genere, non ci pare che in questa fase possa fare progressi significativi.
Cercheremo tuttavia di tenere aperto il dialogo con il Parlamento a questo proposito.
Martedì prossimo parteciperò ad una riunione della commissione per gli affari costituzionali nella quale non mancherò di aprire la discussione su tale proposta e di illustrare più nel dettaglio il modo in cui il Gruppo preparatorio della Conferenza intergovernativa sta affrontando questo genere di questioni nonché, in particolare, la lista di rivendicazioni e di proposte presentate dal Parlamento europeo, cui speriamo vada ad aggiungersi la risoluzione che sarà votata il giorno 23.
interrogazione n. 6, dell'onorevole (H-0160/00):
Oggetto: Indennizzo delle vittime della guerra fascista Molte sentenze di tribunali greci hanno confermato gli indennizzi a cui hanno diritto i cittadini greci in quanto vittime del regime nazista, mentre restano in sospeso e non sono ancora state versate le riparazioni di guerra che la Germania deve alla Grecia, nonché la liquidazione del prestito coatto che, durante l'occupazione nel 1943, la Germania aveva chiesto alla Banca di Grecia.
Intende il Consiglio adottare iniziative affinché i legittimi indennizzi vengano corrisposti alle vittime della guerra fascista e siano restituiti i prestiti di cui sopra, alla luce del recente accordo firmato dalla Germania per indennizzare, con 10 miliardi di marchi, quanti erano stati costretti a lavorare con la forza nelle industrie tedesche dato che, con l'unificazione della Germania, non sussiste più alcuna ragione formale addotta dalla Germania per non soddisfare le suddette rivendicazioni legittime e del tutto motivate?
Onorevole deputato, è facile rispondere alla sua domanda: la questione non è di competenza del Consiglio, ma dipende dalle relazioni bilaterali tra Grecia e Germania.
Di conseguenza il Consiglio non è autorizzato a prendere iniziative, segnatamente quelle richieste dall'onorevole deputato.
Signor Presidente, mi permetta di definire l'affermazione del Presidente in carica del Consiglio come una risposta da Ponzio Pilato.
Durante la guerra, il governo tedesco d'occupazione obbligò il governo greco a concedere un prestito che oggi, tenuto conto degli interessi e dell'inflazione, ammonta a 25 miliardi di dollari.
Si tratta di un prestito sottoscritto e quindi vincolante.
In altre parole, questo problema di rapporti commerciali riguarda due Stati membri dell'UE e il Consiglio d'Europa non può chiudere gli occhi di fronte al fatto che la Germania, sentendosi forte, rifiuta di assumersi le proprie responsabilità, mentre in genere pretende di riscuotere fino all'ultimo centesimo le somme che le sono dovute.
Non dobbiamo dimenticare la terribile distruzione causata dall'esercito tedesco d'occupazione in Grecia, i cui danni si aggirano sui 40 miliardi di dollari.
La Germania ha già risarcito altri paesi, ma non la Grecia: perché?
Anche i governi greci hanno le proprie responsabilità, che prima o poi dovranno essere analizzate.
Di tanto in tanto la Germania ha ammesso la propria responsabilità, ma con vari pretesti è riuscita a non pagare.
Ora che le giustificazioni sono venute meno, la Germania è tenuta a pagare e il Consiglio non può lavarsene le mani.
Giudico quindi inaccettabile la risposta del Presidente in carica del Consiglio.
Terrei a precisare, onorevole parlamentare, che il Consiglio è assolutamente disponibile ad intervenire su tale questione, sempre che lei sia in grado di spiegarci qual è, alla luce dei Trattati, la base giuridica che ci consente di farlo.
interrogazione n. 7, dell'onorevole (H-0162/00):
Oggetto: Aiuti europei all'industria cinematografica I film europei sono molto importanti per la molteplicità culturale e il patrimonio artistico non soltanto dei singoli paesi ma anche dell'Europa nel suo insieme.
In un paese come la Svezia, tuttavia dall'80% al 90% dei film proiettati sono americani.
Attualmente la quota di aiuti di Stato a una produzione cinematografica considerata accettabile dall'Unione europea è del 50% al massimo.
Stando alle informazioni ricevute, si starebbe discutendo in seno alla Commissione della possibilità di abbassare il massimale per gli aiuti di Stato, con l'idea di ammettere una deroga per gli aiuti alla cultura del solo 30% al massimo.
Questa misura metterebbe a repentaglio l'industria cinematografica europea, giacché produrre film, soprattutto nei piccoli paesi, è estremamente costoso e legato a forti rischi commerciali.
Conviene il Consiglio che gli aiuti di Stato sono importanti per promuovere la cultura europea?
Non ritiene esso forse che è importante promuovere una produzione cinematografica europea diversificata?
Signor Presidente, a proposito della domanda postaci dalla onorevole parlamentare, che riteniamo della massima importanza, non ci risulta che la Commissione abbia intenzione di ridurre gli aiuti a tale settore.
Tra l'altro, al Consiglio è giunta notizia del fatto che la Commissione, nell'ambito della sua azione, sta discutendo la questione con gli Stati membri.
Desidero chiarire che questo tipo di aiuto, rientrando nel quadro delle azioni nazionali, è di competenza degli Stati membri, fatte salve le restrizioni giuridiche previste dal Trattato.
È inoltre contemplata nel programma attuale, MEDIA II, e in quello successivo, MEDIA-PLUS, la fornitura di misure complementari di sostegno finanziario destinate a rafforzare la presenza del cinema europeo.
Si tratta di una linea d'azione essenziale portata avanti dall'Unione europea al fine di mantenere e salvaguardare la propria diversità culturale, linea che, fra l'altro, rientra negli orientamenti che hanno caratterizzato la posizione assunta nei negoziati in seno all'Organizzazione mondiale del commercio, in particolare nel settore degli audiovisivi.
Ringrazio il rappresentante del Consiglio per la sua risposta.
In primo luogo, tengo a precisare che c'è una bella differenza fra la produzione, poniamo, di autovetture o autocarri e la produzione di un film.
Sappiamo che la produzione cinematografica è dipendente dalle sovvenzioni, perché si tratta di una produzione in cui si mescolano aspetti culturali e commerciali.
Sappiamo inoltre che la cinematografia europea, specie quella prodotta in lingue poco diffuse, fatica a mantenere le dimensioni produttive desiderate.
Ciò spiega l'enorme importanza degli aiuti alla cinematografia sia a livello nazionale, sia a livello europeo, nonché della possibilità di mantenere anche in futuro la prassi che consente di erogare alla produzione cinematografica aiuti di Stato sino a una quota del 50 per cento.
Desidero comunque domandare al rappresentante del Consiglio se egli non ritenga importante la possibilità di erogare alla produzione cinematografica in lingue meno diffuse, in base a questa prassi, aiuti sino a una quota del 50 per cento.
Onorevole parlamentare, per quanto concerne la situazione dei piccoli Stati membri dell'Unione cui lei accennava, come può ben capire si tratta di un tema che mi sta particolarmente a cuore.
Anche noi nutriamo preoccupazione al riguardo.
È evidente che tutti gli Stati membri dell'Unione sono stati autorizzati in passato, e sono tuttora autorizzati, proprio in virtù della specificità culturale dell'Unione europea e della necessità di garantire che tale specificità vada oltre una mera lettura in chiave economica dell'attività dell'industria cinematografica, a mantenere in vita aiuti specifici a favore di quest'ultima.
Ci auguriamo che tali aiuti vengano mantenuti e che risultino pienamente compatibili con le nuove regole dell'Organizzazione mondiale del commercio, in particolare nell'ambito del nuovo ciclo di negoziati di cui, prima o poi, si attende l'inizio.
Al momento il massimale per gli aiuti finanziari comunitari è pari al 50 percento del costo globale di ogni progetto, ma tale percentuale può arrivare al 60 percento nei casi espressamente previsti dal programma.
Finora non ci è giunta notizia del fatto che la Commissione abbia intenzione di ridurre gli aiuti, tanto meno nella misura e nella percentuale da lei citata.
interrogazione n. 8, dell'onorevole (H-0166/00):
Oggetto: Informazione dei cittadini È disposto il Consiglio a elaborare un elenco positivo dei partiti per i quali gli elettori possono tranquillamente votare senza rischiare che il loro paese venga messo in castigo?
È ovvio, signor Presidente, che non rientra tra le attribuzioni dell'Unione intervenire nel processo di organizzazione costituzionale degli Stati membri, così come non le compete la definizione di un cosiddetto elenco positivo dei partiti per i quali si possa votare.
Se ci addentrassimo in questo argomento, rischieremmo di trovarci su un terreno pericoloso.
Ciò non vuol dire che nell'interrogazione non sia insito alcun significato di carattere politico: ci sono paesi, ad esempio il mio, in cui un partito nazista o fascista non ha il diritto di iscriversi ad il tribunale costituzionale.
Pertanto non gode di legittimità nel quadro politico democratico.
In altri paesi, rispettabili quanto il mio, esistono sistemi differenti.
Ciò di cui dobbiamo renderci conto è che, quando entriamo a far parte di uno spazio comunitario più ampio, la situazione che viene a crearsi all'interno di un paese nel campo dei diritti democratici non può lasciare indifferente gli altri paesi ed i loro cittadini.
Siamo tutti cittadini europei e siamo cittadini di un'Europa retta da un complesso basilare di principi.
Ogni qualvolta questi principi vengono lesi, abbiamo il diritto e il dovere di lanciare l'allarme.
Quanto ad elenchi di partiti accettabili o inaccettabili, speriamo che nell'ambito dell'Unione europea non esistano mai.
Senza dubbio, ma il problema sta proprio qui.
Poiché l'Austria ha un presidente del consiglio provinciale a Klagenfurt che si è espresso in un modo che lei ed io detestiamo in egual misura, lei ha punito per mezzo di sanzioni l'intero paese e tutta la sua popolazione, compresi quanti hanno votato contro il partito in questione, senza precisare in che consista il reato commesso.
Per ora lei punisce solo le opinioni e non le azioni.
Se si trattasse di azioni, allora forse dovrebbe punire la Danimarca per un divieto di immigrazione che l'FPÖ non è riuscita ad attuare.
Come già detto, in tal modo lei ha punito le opinioni e non le azioni.
Vorrei allora sapere se, quando voterò la prossima volta, il Portogallo e gli altri paesi - oltre al Consiglio - proporranno sanzioni contro il mio paese qualora, ad esempio, il governo comprenda ministri dei partiti Socialistisk Folkeparti e Enhedslisten, entrambi contrari all'Unione economica e monetaria, oppure se si ostacolerà la nomina di un governo con Fogh Rasmussen del partito Venstre qualora si basi sul sostegno del Dansk Folkeparti, che da molti giornali è descritto come il partito omologo dell'FPÖ in Austria.
Queste informazioni sarebbero utili per i consumatori, ma potrebbe anche accadere che ci si penta dell'azione dei 14 Primi ministri.
Lei certo non ignora quanto abbiamo già detto nelle risposte precedenti: nel caso specifico dell'Austria, cui fa implicito riferimento nella sua interrogazione, non ci stiamo muovendo su un piano comunitario, bensì all'interno di un processo di relazioni bilaterali.
L'atteggiamento assunto da alcuni Stati membri nei confronti del governo austriaco dipendeva da un'interpretazione negativa data al carattere del nuovo governo, il che non va a toccare il quadro comunitario.
Non ci stiamo muovendo in veste di Consiglio, né l'Unione europea ha adottato alcuna misura discriminatoria verso l'Austria.
I quattordici Stati membri hanno deciso liberamente di manifestare alle autorità austriache il loro dissenso per il modello di governo da loro scelto e, in particolar modo, per il fatto di aver accolto nel governo un partito che difende o che ha difeso - non si capisce bene dove finisce il passato e dove inizia il presente nelle dichiarazioni dell'FPO - una determinata ideologia e un determinato modo di interpretare i valori europei.
Ma lei non può assolutamente paragonare l'Unione economica e monetaria al regime nazista, perché sono due cose leggermente differenti.
È ovvio che qualsiasi partito ha il diritto di opporsi all'Unione economica e monetaria, agli accordi di Schengen o a qualunque altra cosa, persino all'Unione europea.
Difatti, come sappiamo, ci sono partiti contrari all'Unione europea, ma non per questo vengono esclusi dalla sfera politica democratica.
Tuttavia, quello che stiamo constatando - e lei lo sa quanto me - è l'esistenza di partiti che si richiamano a ideologie che mettono in discussione il sistema stesso e vanno a toccare i valori che costituiscono l'essenza dell'Unione europea e che sono addirittura alla base della creazione stessa dell'Unione europea.
Pertanto, onorevole parlamentare, è naturale che ci sia, da parte di alcuni governi, un certo disagio.
Tale disagio ha avuto ripercussioni soltanto nelle relazioni di carattere bilaterale.
Non è stata fatta confusione tra piano comunitario e piano bilaterale.
interrogazione n. 9, dell'onorevole (H-0169/00):
Oggetto: Segretezza delle deliberazioni del Consiglio In risposta ad una precedente interrogazione dell'interrogante, presentata per il tempo delle interrogazioni della tornata di gennaio, il Presidente in carica del Consiglio aveva affermato che tutte le informazioni riguardanti le sessioni legislative della sua Istituzione - risultati delle votazioni, processi verbali e resoconti - sono prontamente messe a disposizione del pubblico.
Avendo l'interrogante espresso alcuni dubbi al riguardo e posto un quesito supplementare, il Presidente in carica si era impegnato a scrivergli, prima del tempo delle interrogazioni della tornata di febbraio, una lettera contenente dettagli riguardo a dove e come tali informazioni sono tempestivamente messe a disposizione del pubblico.
Il fatto che il Presidente in carica non gli abbia trasmesso alcuna lettera conferma i peggiori sospetti dell'interrogante quanto alla segretezza ossessiva vigente in seno del Consiglio.
Può dire ora il Presidente in carica dove il pubblico può trovare queste informazioni (risultati delle votazioni, processi verbali e resoconti) che, come egli ha sostenuto durante il tempo delle interrogazioni della tornata di gennaio, verrebbero prontamente messe a sua disposizione?
Signor Presidente, l'attività del Consiglio può essere seguita dal pubblico attraverso estratti mensili elaborati dal Segretariato generale del Consiglio e pubblicati nel sito Internet di quest'ultimo, relativi agli atti legislativi e non legislativi approvati a partire dal gennaio 1999, compresi i risultati delle votazioni, le dichiarazioni di voto e le dichiarazioni a processo verbale quando il Consiglio delibera in qualità di legislatore.
In caso di atti legislativi definitivi adottati dal Consiglio, gli estratti indicano, all'occorrenza, il risultato delle votazioni, nonché le dichiarazioni fatte a processo verbale dal Consiglio, dalla Commissione o dagli Stati membri.
Tuttavia, fanno fede soltanto i processi verbali definitivamente adottati, i cui estratti vengono messi a disposizione dal Segretariato generale del Consiglio su Internet, in primo luogo nel sito EUDOR, gestito dall'Ufficio delle pubblicazioni ufficiali della Comunità europea all'interno della sua rubrica "Trasparenza delle attività legislative del Consiglio" .
Tra l'altro, questa è una conquista del tanto vilipeso Trattato di Amsterdam e ritengo valga la pena sottolinearlo.
Al termine di ogni sessione del Consiglio viene divulgato un comunicato stampa che contiene informazioni sulle decisioni adottate e indica quali sono le decisioni le cui dichiarazioni a verbale sono accessibili al pubblico e possono quindi essere richieste all'ufficio stampa.
Esiste anche la possibilità di ottenere informazioni sulla trasparenza legislativa del Consiglio mediante posta elettronica.
La questione relativa al diritto di accesso ai documenti del Consiglio si colloca nell'ambito dell'articolo 255 del Trattato sull'Unione europea, che stabilisce un termine di due anni, a decorrere dalla data dell'entrata in vigore del suddetto Trattato, entro il quale il Consiglio deve definire i principi generali e le restrizioni a tale diritto.
È bene tener presente che la disposizione del Trattato di Amsterdam dà la possibilità alle varie Istituzioni di disciplinare l'accesso ai propri documenti - e ciò è comprensibile data la particolare riservatezza di certe materie, in cui sono in gioco aree alquanto delicate come la politica estera e di sicurezza comune, la giustizia e gli affari interni.
È necessario che tale regolamento vada incontro a una serie di esigenze e che, senza mettere in discussione le regole della trasparenza, non porti quest'ultima ad un livello tale da vanificare del tutto qualsiasi attività del Consiglio.
Per questo motivo, come già affermato, l'articolo stesso prevede la definizione, all'interno dei regolamenti del Parlamento europeo, del Consiglio e della Commissione, di disposizioni specifiche sull'accesso ai rispettivi documenti.
Tale punto rientra nelle regole generali di trasparenza delle Istituzioni europee, definite peraltro nelle conclusioni dell'ultimo Consiglio europeo di Helsinki - cito testualmente - "un elemento importante per ravvicinare l'Unione ai cittadini e migliorare l'efficienza delle medesime" .
Sotto la Presidenza finlandese sono stati registrati importati progressi per quanto riguarda l'accesso ai documenti tramite l'utilizzo delle moderne tecnologie dell'informazione, in particolare di Internet.
È stata anche approvata una decisione del Consiglio sul miglioramento dell'informazione relativa alle attività legislative e al registro pubblico dei documenti del Consiglio.
Ai sensi di questa decisione - cito ancora testualmente - "il Segretariato generale del Consiglio rende accessibile al pubblico l'elenco dei punti all'ordine del giorno provvisorio del Consiglio e dei suoi organi preparatori quando tali punti si riferiscono a materie in cui il Consiglio agisce in qualità di legislatore" .
Questa è anche la prassi seguita dall'attuale Presidenza.
Quanto al registro pubblico dei documenti del Consiglio, la decisione prevede che includa la citazione del numero di documento e la materia dei documenti classificati, eccetto nei casi in cui la divulgazione di informazioni sulla materia trattata possa nuocere alla tutela dell'interesse pubblico, dell'individuo e della vita privata, del segreto commerciale e industriale, degli interessi finanziari della Comunità e/o della riservatezza chiesta dalla persona fisica o giuridica che ha fornito una delle informazioni contenute nel documento, ovvero prevista dalla legislazione dello Stato membro che ha fornito una di tali informazioni.
La Presidenza portoghese ha manifestato fin dall'inizio il suo impegno a lanciare la discussione sull'accesso ai documenti, nonché la sua intenzione di affidare la gestione del dossier al gruppo "Amici della Presidenza" , non appena la Commissione avesse proceduto alla presentazione della proposta di regolamento sull'accesso ai documenti del Parlamento europeo, del Consiglio e della Commissione.
La proposta è stata presentata dalla Commissione riunita in Collegio lo scorso 26 gennaio e, come ho già detto, si prefigge di perseguire gli obiettivi di rafforzamento della trasparenza, in particolare attraverso significative modifiche al Codice di condotta del 1999.
La Presidenza ha dato immediatamente inizio alla discussione della proposta, la quale è stata presentata alla riunione del COREPER del 2 febbraio ed esaminata in due riunioni successive.
Come vede, signor Presidente, si tratta di una serie di iniziative basate sulle proposte della Commissione e sviluppate nell'ambito del Consiglio, iniziative che mi sembra configurino una reale volontà di aumentare la trasparenza dei rispettivi lavori.
Vorrei ringraziare il Presidente in carica del Consiglio della sua risposta così lunga, dettagliata ed approfondita.
Dato che non parlo portoghese, studierò la risposta prima del prossimo Tempo delle interrogazioni e le farò avere i miei commenti in aprile.
Per ora, vorrei che lei mi fornisse una risposta semplicissima ad una domanda di principio altrettanto semplice.
Conviene che, affinché l'attività legislativa avvenga in un ambito democratico, quale quello voluto dall'Unione europea, il pubblico, la cui vita è influenzata dalla legge, debba essere in grado di vedere e sentire che cosa fanno i rappresentanti da essa eletti per approvare le leggi?
Non penso che attualmente, in seno al Consiglio, il pubblico sia in grado di vedere e sentire tutto quanto i suoi rappresentanti dicono e fanno nell'approvare le leggi.
È disposto ad accettare tale principio?
Onorevole parlamentare, si tratta di una questione complessa che riguarda ovviamente il tipo di prassi amministrativa e, in particolare, le analogie esistenti tra le varie prassi legislative adottate nell'Unione europea e negli Stati membri.
Negli Stati membri ci sono competenze legislative che spettano ai parlamenti, dove la discussione si svolge apertamente ed è pubblica, e altre che ricadono, vuoi per delega del parlamento, vuoi per disposizioni giuridiche, nella sfera delle funzioni di governo.
La discussione delle proposte legislative a livello di governo non è di dominio pubblico, lo è invece il risultato di tali proposte, che possono essere deferite o meno al parlamento.
A livello di Unione europea non mi pare si possa andare oltre quanto già previsto, cioè la possibilità di conoscere i risultati delle discussioni tenute in seno al Consiglio e, in particolare, il senso del voto e le relative dichiarazioni di voto.
Mi pare che ciò sia sufficiente, ma è una posizione che, tengo a dirlo, assumo a titolo personale, dal momento che è la filosofia stessa della procedura nell'ambito del processo legislativo dell'Unione a essere in discussione.
Signor Presidente, durante la Presidenza finlandese, nel Tempo delle interrogazioni si riuscivano a trattare venti interrogazioni.
La volta scorsa, con la Presidenza portoghese, ne abbiamo trattate dodici.
Sembra che non si riesca a trattarne di più.
La mia domanda, comunque, riguarda la lettera inviata dal Presidente della Commissione Prodi al Parlamento europeo, in cui si critica il Mediatore Jacob Söderman per aver partecipato al dibattito sulla pubblicità delle deliberazioni, affermando di volere una trasparenza maggiore e che nell'Unione europea si dovrebbero dare più informazioni sulle diverse attività.
Chiederei, quindi, al Consiglio se pensa che la reazione del Presidente della Commissione sia o meno giusta e giustificata e se anch'esso desidera limitare la libertà d'espressione del Mediatore europeo in merito alla trasparenza.
Ho due osservazioni da fare, onorevole parlamentare.
In primo luogo, se l'intenzione del Parlamento fosse quella che lei dice, anche noi potremmo dare non venti, ma trenta risposte alle interrogazioni che presentate.
Invece le rispondo, in quindici secondi e senza entrare nei particolari, che mi pare sia volontà della Presidenza approfondire le questioni e dare risposte quanto più precise possibile alle vostre preoccupazioni.
Però potremmo anche optare per risposte burocratiche, ufficiose, rapide, sintetiche e, probabilmente, poco soddisfacenti e forse avremmo più successo in Parlamento, almeno dal punto di vista quantitativo.
Sono qui dalle nove di stamattina, pertanto non mi pare si possa accusare il Consiglio di non avere affrontato seriamente i quesiti da voi posti.
Rispetto alla questione da lei sollevata sul dissidio tra Parlamento e Commissione, è evidente che immischiarsi in tale dissidio sarà l'ultima cosa che il Consiglio farà, ma lascerà piuttosto che le due Istituzioni risolvano queste eventuali divergenze autonomamente.
Riprendendo la domanda dell'onorevole Newton Dunn circa le decisioni prese segretamente in seno al Consiglio, può il Ministro elencare gli organi legislativi nel mondo, cui ha fatto riferimento, ove tali decisioni vengono adottate in segreto?
Onorevole parlamentare, chiedo scusa, ma non ho capito.
La pregherei di riformulare la domanda.
Lei diceva che il Consiglio non è il solo organo legislativo a prendere decisioni in segreto.
Mi chiedevo se potrebbe fornirmi esempi di organi governativi analoghi che adottino la stessa procedura decisionale.
Onorevole parlamentare, se non sbaglio, la maggioranza dei governi non trasmette le proprie sedute mentre esercita il potere legislativo.
Quest'ultimo di solito viene esercitato in sedute ristrette e a porte chiuse, in qualsiasi Stato del mondo.
Non mi pare vi siano governi che svolgano l'attività legislativa nel corso di sedute pubbliche; soltanto i parlamenti lo fanno e, siccome sia i parlamenti che i governi hanno competenze legislative, ci sono due maniere diverse di procedere a tale proposito.
Pertanto, per rispondere alla sua domanda, dirò che a mio avviso ciò succede nella maggior parte dei paesi del mondo.
Il Presidente in carica del Consiglio Seixas da Costa ci aveva annunciato che avrebbe dovuto lasciarci alle 19.
Ci ha anche detto che è dalle 9 di questa mattina che lavora con noi.
Ritengo che oggi si sia guadagnato il suo stipendio di Ministro e di Presidente in carica del Consiglio.
Pertanto, concludiamo il Tempo delle interrogazioni ringraziandolo per la sua presenza.
Alle interrogazioni dalla 10 alla 38 verrà risposto per iscritto.
Con questo si conclude il Tempo delle interrogazioni.
(La seduta termina alle 19.00)
Ha facoltà di parola l'onorevole Evans.
Evans, Robert (PSE).
(EN) Signor Presidente, il mio richiamo al Regolamento si riferisce agli articoli 148 e 135, che riguardano la distribuzione del processo verbale e, in particolare, le votazioni per appello nominale.
Questa mattina tutti i deputati hanno ricevuto un allegato che consta di 113 pagine di votazioni per appello nominale.
Sono certo che questo interesserà alcuni deputati e che pochi altri desidereranno darvi un'occhiata.
Per motivi economici ed ecologici suggerirei però al Parlamento di riconsiderare (eventualmente per mezzo dei suoi servizi) la questione dell'interpretazione del termine "distribuzione".
Forse i risultati delle votazioni per appello nominale potrebbero essere riportati in Intranet o essere messi a disposizione dei deputati che ne hanno bisogno; in tal modo eviteremmo lo spreco della distribuzione generalizzata di un documento di 113 pagine che riporta le votazioni per appello nominale.
Signor Presidente, forse potrebbe chiedere ai servizi di riconsiderare la questione.
Grazie, onorevole Evans, per la sua osservazione, che sarà trasmessa non ai servizi, ma all'Ufficio di presidenza.
Se si considera anche il costo economico per il bilancio del Parlamento di ciascuna di queste votazioni, esiste un ulteriore motivo di preoccupazione.
Accordo interinale UE-Messico
L'ordine del giorno reca la discussione sulla relazione (A5-0066/2000), presentata dalla onorevole Ferrer a nome della commissione per l'industria, il commercio estero, la ricerca e l'energia, sulla proposta di decisione del Consiglio riguardante la posizione della Comunità nell'ambito del Consiglio congiunto CE-Messico in merito all'applicazione degli articoli 3, 4, 5, 6 e 12 dell'accordo interinale sugli scambi e sulle questioni commerciali [5965/1/2000 - C5-0076/2000 - 2000/0024(CNS)].
Signor Presidente, onorevoli colleghi, signor Commissario, la discussione a cui do inizio e che ha il lunghissimo titolo che lei stesso ha appena annunciato rappresenta l'ultima parte di un lavoro che il Parlamento, in stretto contatto con la Commissione, ha realizzato per rafforzare le relazioni con il Messico sulla base dei principi e dei valori che costituiscono il fondamento del sistema democratico.
Nel maggio del 1999, infatti, il Parlamento ha espresso il suo parere conforme sulla conclusione di un accordo di associazione economica, concertazione politica e cooperazione sottoscritto nel 1997 tra la Comunità europea ed i suoi Stati membri, da una parte, e il Messico, dall'altra, accordo che, una volta ratificato da tutti gli Stati membri, sostituirà l'accordo di cooperazione sottoscritto nel 1991 tra la Comunità e il Messico.
L'accordo del 1997 era accompagnato da un accordo interinale sugli scambi e sulle questioni commerciali, a carattere provvisorio, sul quale il Parlamento ha espresso parere conforme nel maggio del 1998.
L'obiettivo di tale accordo era di consentire che quanto prima potessero avere inizio i negoziati per la liberalizzazione degli aspetti commerciali di competenza comunitaria presenti nell'accordo globale, senza dover attendere la ratifica da parte dei quindici Stati membri.
Terminati i negoziati ed essendosi pronunciato il Consiglio sul loro contenuto, spetta ora al Parlamento, in risposta alla consultazione formale richiesta dal Consiglio, esprimere il proprio parere sui risultati dei negoziati.
In tal senso desidero ringraziare la Commissione per aver reso possibile la consultazione da parte del Consiglio in un clima di collaborazione con il Parlamento - e di ciò mi rallegro e spero che costituisca un precedente.
Mi rammarico, tuttavia, del fatto che non sia stato mantenuto l'impegno, assunto dalla precedente Commissione, di informarci sull'andamento dei negoziati, data l'importanza delle questioni dibattute.
Per quanto riguarda i temi della mia relazione, vorrei innanzitutto sottolineare che ci troviamo dinanzi a un accordo la cui applicazione, nonostante il carattere esclusivamente commerciale, implica una dimensione politica che dobbiamo tenere presente al momento di esprimere il nostro parere.
L'accordo di associazione economica, coordinamento politico e cooperazione, in cui s'inserisce il testo oggetto della mia relazione, è infatti il frutto della volontà di promuovere un sistema politico autenticamente democratico e rispettoso dei diritti umani, sociali ed ambientali, nonché un equilibrio sociale più giusto, grazie al maggior sviluppo economico conseguente alla liberalizzazione degli scambi.
L'articolo 1, infatti, stabilisce che il rispetto dei principi democratici e dei diritti dell'uomo, intesi nella loro espressione più avanzata, costituisce un elemento essenziale e fondamentale dell'accordo.
L'inserimento di una clausola di rispetto degli obblighi assunti permette di sospendere la validità dell'accordo in caso di mancato adempimento di quanto previsto dall'articolo 1, garantendo così l'impegno delle parti nei confronti della democrazia e del rispetto dei diritti fondamentali.
D'altra parte, istituzionalizzando in modo particolare la cooperazione tra Unione europea e Messico in materia di diritti dell'uomo, affari sociali e lotta alla povertà, si crea uno strumento che può essere di grande utilità per ridurre le disparità sociali tuttora presenti in Messico e per migliorare le condizioni di vita delle fasce più disagiate della popolazione.
In secondo luogo, riguardo al contenuto dei negoziati sull'applicazione degli articoli 3, 4, 5, 6 e 12 dell'accordo interinale relativi a scambi di beni, appalti pubblici, concorrenza, meccanismo di consultazione in materia di proprietà intellettuale e composizione delle controversie, occorre rilevare che il pacchetto di misure concordato costituisce un buon accordo, nonostante la presenza di ombre in alcuni settori (mi riferisco al settore tessile e alle preoccupazioni per la questione delle norme d'origine); tale accordo risulterà vantaggioso sia per l'Unione europea che per il Messico.
Per l'Unione europea, in quanto l'istituzione di una zona di libero scambio consentirà di recuperare la presenza che gli Stati membri avevano sui mercati messicani prima dell'entrata in vigore dell'accordo NAFTA, con conseguenti nuove possibilità di espansione per le imprese europee; per il Messico, perché renderà possibile la diversificazione e il riequilibrio dei rapporti commerciali con l'estero, oggi dipendenti per circa l' 80 percento dai partner NAFTA, nonché l'incremento del volume delle esportazioni verso l'Unione europea, con il conseguente impatto favorevole che tale aumento avrà sull'economia messicana.
È vero che durante il periodo transitorio, e finché non si arriverà alla piena liberalizzazione di tutti i prodotti, l'accordo a cui si è giunti andrà più a beneficio del Messico che dell'Unione europea, ma quest'asimmetria esiste anche nei livelli di sviluppo e di competitività dell'economia europea rispetto a quella messicana.
Va inoltre riconosciuto che, nonostante l'asimmetria, i produttori comunitari si troveranno in una posizione molto migliore di quella finora occupata per competere sul mercato messicano.
Per tutte queste ragioni, onorevoli colleghi, la commissione per l'industria, il commercio estero, la ricerca e l'energia raccomanda ad amplissima maggioranza un voto favorevole sulla decisione del Consiglio in merito al risultato dei negoziati. Spetterà a noi vigilare affinché i benefici dei negoziati contribuiscano a promuovere un sistema politico più democratico e rispettoso dei diritti dell'uomo e della giustizia sociale.
Signor Presidente, onorevoli colleghi, innanzitutto vorrei ringraziare la onorevole Ferrer per l'eccellente relazione.
Ha lavorato intensamente e nella sua relazione ha esposto i problemi, i vantaggi e gli svantaggi di questo progetto per il Messico.
Si tratta di un accordo commerciale che rientra tra le competenze dell'Unione europea e, come ha giustamente detto, noi possiamo solo dichiararci favorevoli o contrari, non lo possiamo rinegoziare.
Tutto sommato, il nostro gruppo darà la sua approvazione all'accordo commerciale, che valutiamo favorevolmente.
Inoltre, vorrei dire all'onorevole Folias, che vede nell'accordo dei problemi per le scuole: in generale i rapporti commerciali tra Europa e Messico hanno sempre dato ottimi risultati.
Infatti, ieri non avremmo potuto ascoltare la relazione dell'onorevole Lannoye sul cioccolato se in passato i messicani non ci avessero regalato il cacao.
Oltretutto, la parola cioccolato, "chocolatl", è messicana.
Senz'altro, l'esperienza della storia ci aiuterà a sviluppare anche in futuro i rapporti con il Messico.
I vantaggi per il Messico sono evidenti.
Grazie a questo accordo, il Messico potrà ridurre la sua dipendenza a senso unico dagli Stati Uniti.
Infatti l'85 percento delle esportazioni messicane è destinato all'America settentrionale e solo il 5 percento all'Europa.
Con questo accordo il Messico ha la possibilità di dare un assetto più equilibrato ai propri commerci.
Un altro vantaggio riguarda l'industria dell'automobile messicana, del resto in parte di origine europea, perché le automobili potranno essere esportate anche verso l'Europa.
Inoltre, l'accordo è vantaggioso anche per noi, cioè per l'industria europea, sia per l'accesso al mercato messicano che per il fatto che attraverso tale mercato si può esportare negli Stati Uniti.
Dal punto di vista commerciale l'operazione è quindi assolutamente conveniente.
Tuttavia, vorrei accennare a due aspetti che vanno tenuti presenti.
Da una parte abbiamo la problematica sociale, nel senso che il Messico dovrà rivedere la propria politica sociale, dato che i problemi sociali non si risolvono con la sola politica commerciale.
La crescita del libero commercio crea anche dei perdenti: la povertà in Messico è aumentata, invece di diminuire.
Quindi la politica sociale è un tema importante per il Messico, un tema che dovrebbe costituire parte integrante del dialogo con questo paese.
Il secondo aspetto è la collaborazione scientifica e tecnica.
Ritengo che in questo campo tra Europa e Messico vi sia un margine di manovra che dovremmo sfruttare.
Signor Presidente, onorevoli colleghi, signor Commissario, l'accordo di associazione economica, coordinamento politico e cooperazione firmato con il Messico nel dicembre del 1997 torna in quest'Aula per l'esame delle misure commerciali negoziate nell'ambito dell'accordo interinale.
Poche settimane fa mi sono recato in Messico per vari motivi e, fra l'altro, per conoscere l'opinione dei messicani sul nuovo quadro dei rapporti fra il loro paese e l'Unione europea, annunciato con grande enfasi da molti mass-media.
Dopo aver analizzato ciò che ho visto, sentito e letto durante il mio soggiorno nella Repubblica degli Stati Uniti messicani, giungo alla stessa conclusione della onorevole Ferrer, autrice della relazione che discutiamo oggi e con la quale mi congratulo: è il miglior accordo firmato dall'Unione europea per stimolare la crescita di scambi commerciali e investimenti, e porterà grandi benefici a entrambe le parti.
Di recente, dopo l'annuncio e l'approvazione dell'accordo, in Messico ci sono stati alcuni cambiamenti, generalmente positivi.
Per questo sottoscrivo le conclusioni della relatrice, sebbene mi preoccupi l'impatto della liberalizzazione doganale nel caso dei fiori recisi, per le possibili ripercussioni negative su alcune regioni europee (per esempio quelle ultraperiferiche) specializzate in questo tipo di coltivazioni.
Per me che provengo da una regione come le Canarie, situate a nord-ovest del continente africano, con un'anima politica divisa tra Europa e America, è gratificante essere testimone della discussione sulla relazione della onorevole Ferrer, nella quale si esprime l'opinione del Parlamento riguardo all'accordo di associazione, non solo per il carattere commerciale dello stesso, ma per ciò che significa dal punto di vista politico, in uno scenario singolare come quello che stiamo vivendo a causa della globalizzazione.
A mio parere, con l'avvio di questo accordo, Unione europea e Messico inizieranno indubbiamente un cammino di speranza per migliorare i livelli di reddito e di qualità della vita delle comunità che ne fanno parte, in momenti e circostanze che evocano, con le debite distanze, il leggendario incontro tra Suchil e Quetzalcoatl immortalato nell'opera di Salvador de Madariaga El corazón de piedra verde.
Tuttavia, in merito all'invito ad approvare la relazione, vogliamo fare alcune puntualizzazioni di carattere costruttivo sui seguenti punti: primo, la necessità di dotare di maggiori risorse umane i servizi e i dipartimenti comunitari responsabili, al fine di permettere una maggiore efficienza nelle azioni commerciali; secondo, la disponibilità di strumenti finanziari per le imprese al momento di attivare i diversi aspetti commerciali dell'associazione euromessicana prevista, ad esempio, nei vecchi ECIP, che hanno dato ottimi risultati per il Messico.
In caso contrario, correremo il rischio di trasformare in carta straccia un accordo di così grande significato.
Signor Presidente, oggi ci occupiamo per la terza volta dell'accordo tra Unione europea e Messico. Si tratta dell'accordo più ampio mai stipulato dall'Unione europea con un paese terzo e noi non possiamo, in questa occasione, stravolgere quei principi che devono stare alla base di una collaborazione in grado di funzionare in futuro.
Non solo noi, ma anche i cittadini del Messico hanno riposto grandi speranze nell'accordo, nel quale hanno visto la possibilità di superare la dipendenza a senso unico dal NAFTA.
Con l'Unione europea essi pensavano di trovare un partner che si ergesse a difesa della democrazia, dei diritti dell'uomo e dello sviluppo sociale ed ambientale.
Oggi, analizzando l'accordo, ci rendiamo conto del fatto che i termini che impone sono non solo simili a quelli del NAFTA, ma in alcune parti addirittura peggiori.
La libertà di investimento, come quella del giustamente naufragato AMI - qui riprodotto a livello bilaterale - non porta ad un'economia democratica e orientata allo sviluppo locale.
L'apertura senza frontiere degli appalti pubblici serve solo a far divorare su scala mondiale i piccoli fornitori da parte dei grandi.
Disposizioni come il trattamento degli indigeni e il divieto di imporre vincoli hanno l'effetto di estromettere le aziende che, per esempio, assumono di preferenza donne oppure vogliono produrre nel rispetto dell'ambiente.
Per casi come questi l'Unione europea si è riservata la possibilità di applicare delle deroghe, che invece per il Messico non sono previste!
È un altro passo indietro rispetto al NAFTA: mentre in esso è contenuto un accordo sui diritti dei lavoratori accompagnato da un meccanismo di sanzioni, l'accordo dell'Unione europea non riconosce nemmeno il patto sociale delle Nazioni unite.
Per i conflitti commerciali è invece previsto un meccanismo di soluzione delle controversie accompagnato dalla possibilità di imporre sanzioni.
Dall'esperienza dell'OMC sappiamo però che tali controversie portano regolarmente a scardinare la legislazione ambientale.
Parlando di "Un accordo di libero commercio deciso alle spalle dei messicani" le organizzazioni rappresentative della società civile messicana si sono appellate in questi giorni al Senato, chiedendogli di modificare l'accordo e di non approvarlo frettolosamente.
In alcuni punti l'accordo è addirittura in contrasto con la costituzione messicana.
"Non abbiamo paura della globalizzazione", scrivono le organizzazioni civili nelle loro conclusioni, "ma vogliamo una globalizzazione che porti dei benefici all'umanità ed un ordine mondiale giusto, senza emarginazione".
Anche noi nel Parlamento europeo non siamo contrari ad un accordo con il Messico; anzi, ma non possiamo dare la nostra approvazione a questo accordo per le ragioni già indicate.
Noi dobbiamo lavorare per fare in modo che in futuro vengano stipulati accordi migliori.
Un'ultima frase: è necessario che nel Parlamento europeo si levi una voce critica, a sostegno della società civile messicana nella giustificata difesa dei suoi interessi.
Ringrazio la relatrice Ferrer della raccomandazione inerente all'applicazione di diversi articoli dell'accordo interinale sul commercio CE-Messico.
È un lavoro serio, di cui mi spiace però non condividere le scelte e le raccomandazioni, anche se talune critiche ivi contenute trovano la nostra approvazione.
Per noi sono però critiche dirimenti, che ci fanno esprimere parere contrario.
Mi riferisco, ad esempio, alla mancata trasparenza democratica nel percorso effettuato per giungere all'accordo. A tal riguardo abbiamo ricevuto - e come noi, penso, tutti gli altri deputati - molte critiche da parte di organizzazioni della società civile messicana ed europea, riprese anche dal collega Kreissl-Dörfler.
Ci dispiace soprattutto che la relatrice si compiaccia dei progressi compiuti da parte del Messico in materia di diritti dell'uomo e di democrazia, che sarebbero avvenuti successivamente all'applicazione dell'accordo globale.
Ora, noi abbiamo altre evidenze che denunciano, invece, l'aggravamento delle violazioni dei diritti umani: evidenze non solo della società civile ma anche di rappresentanti e funzionari dell'ONU, della stessa Mary Robinson, della commissione interamericana per i diritti umani e di molti altri.
Le maggiori violazioni riguardano l'uso sistematico della tortura, detenzioni illegali, desaparecidos, esecuzioni da parte di squadre paramilitari, arresti di sindacalisti, proibizione di sciopero, denunce, nello Stato di Guerrero, di sterilizzazioni forzate.
Nello stesso tempo non si rispettano gli accordi di Saint Andrés e la soluzione rispettosa dei diritti degli indigeni.
La situazione è nota, ed è quindi inutile continuare.
Alla stessa stregua dei parlamenti della Germania e del Belgio, noi riteniamo di dover rendere pratico il rispetto dell'articolo 1 del trattato, che ne costituisce il fondamento, e dotarci di strumenti e di controlli reali sull'applicazione.
Vi sono molte altre questioni che, a nostro giudizio, occorre correggere in questo accordo; basti un solo esempio: una politica economica dell'Unione europea che non tiene conto delle realtà sociali ed economiche del Messico e non ne considera lo sviluppo umano.
L'accordo Europa-Messico potrebbe avere effetti negativi se non si tiene conto della necessità di uno sviluppo equilibrato e non di una liberalizzazione selvaggia, che può accrescere povertà e disuguaglianze.
Signor Presidente, la relazione della onorevole Ferrer ha un titolo che ci sembra perlomeno incompleto, per non dire fuorviante.
Sarebbe in effetti più giusto parlare di accordo tra Unione europea e NAFTA, e non di un accordo che associa l'Unione solo con il Messico, poiché tale accordo, presentato dalla relatrice come il più importante mai firmato dall'Unione con un paese terzo, non influirà solo sulle nostre relazioni con questo paese, ma produrrà conseguenze più ampie sulle relazioni che intratteniamo con i paesi dell'America settentrionale e centrale.
La relazione Ferrer, in uno stile palesemente di moda in Parlamento, si prefigge di contribuire alla creazione di un nuovo quadro che consenta alle imprese europee di competere in condizioni di parità soprattutto con Stati Uniti e Canada.
Tale obiettivo è assolutamente irrealizzabile in un futuro prossimo ed è fin troppo chiaro per chi siano state formulate le misure previste nel testo.
Com'è possibile non capire che il calo delle esportazioni europee in Messico è dovuto all'accordo NAFTA che fa dell'intera area un'unica e sola zona di libero scambio?
Chi mai può pensare che, ad esempio, i prodotti tessili e le automobili europee attualmente sottoposti a un'imposizione fiscale del 35 e del 23 percento, potranno competere in tempi brevi - a prescindere dai dettagli del dispositivo varato - in pari condizioni di concorrenza rispetto alle esportazioni americane tassate al 1,8 percento?
In tali condizioni com'è possibile giustificare l'apertura reciproca dei mercati a ritmi diversi a scapito dell'Europa?
Infine, chi non teme che in Europa le conseguenze per l'occupazione si facciano immediatamente sentire nei settori aperti ai prodotti messicani, soprattutto in quelli più deboli - il tessile, per citarne uno - che non necessitano di una concorrenza supplementare, e la cui contropartita è l'apertura di mercati ipotecati dagli americani?
Inoltre i termini che dovrebbero rassicurarci e che riguardano la tutela della denominazione d'origine e, più in generale, la proprietà intellettuale, hanno invece l'effetto opposto, poiché l'indeterminatezza e la formulazione che li caratterizza costituiscono, a nostro avviso, più una minaccia che una garanzia.
Signor Presidente, vista da una prospettiva favorevole, la conclusione dei negoziati commerciali tra Unione europea e Messico potrebbe dar luogo ad una struttura nuova e durevole tale da consentire di istituzionalizzare la cooperazione e il dialogo politico, a condizione che l'accordo commerciale vada a beneficio di entrambe le parti.
L'esperienza del NAFTA insegna purtroppo che quest'obiettivo non è stato raggiunto automaticamente; è stato dimostrato che il libero scambio ha avuto un impatto negativo sulla vita di molta persone, aggravando i danni ambientali ed emarginando ampie fasce della popolazione messicana. Le ONG messicane che operano nel campo dei diritti dell'uomo hanno anzi riferito che, da quando l'accordo interinale è entrato in vigore nel 1998, il rispetto di tali diritti è divenuto sempre più precario.
Nel complesso quindi l'accordo vigente non ha permesso al Messico di proteggere la forza lavoro più vulnerabile, i settori ad alta intensità di manodopera o gli standard ambientali minimi.
Alla luce di tutto ciò non possiamo essere ottimisti, poiché la procedura seguita nei recenti negoziati, in mancanza di un efficace controllo da parte di questo Parlamento o del Senato messicano, dimostra chiaramente che l'accordo è privo dei meccanismi necessari per evitare in futuro gli errori che si stanno commettendo oggi.
. (ES) Signor Presidente, signor Commissario, dobbiamo votare su qualcosa che costituisce un ulteriore passo avanti su un cammino intrapreso a metà del 1995 e che allora, come tutte le novità, incontrò critiche e resistenze.
Oggi, fortunatamente, tali critiche e resistenze sono scomparse; ma, purtroppo, se ne sentono ancora alcune, come quelle espresse in questo Parlamento poco fa.
A mio giudizio, dobbiamo essere coscienti del fatto che quanto stiamo facendo consiste proprio nel dissipare i timori appena espressi, con un accordo che, in questo caso, ha un carattere puramente commerciale.
Dissipiamo, dunque, il timore che l'Europa stia perdendo peso dinanzi alla potenza esportatrice degli Stati Uniti verso il Messico.
Con questo accordo, inoltre, stiamo anche rendendo più solido il processo di democratizzazione di quel paese.
Grazie all'incontro di civiltà che ebbe luogo ormai 500 anni fa, il Messico è un paese legato sul piano culturale e politico all'Europa.
Tuttavia, a svolgere il ruolo principale sul terreno politico e geopolitico sono stati essenzialmente gli Stati Uniti, il potente vicino del nord.
Fino a quando gli accordi in questione non hanno iniziato a svilupparsi, il dominio degli Stati Uniti in campo economico e commerciale e in termini d'investimenti era praticamente assoluto.
Anche il Messico, tuttavia, ha compiuto grandi passi avanti in tema di diritti dell'uomo.
È entrato come osservatore permanente nell'OCSE e ha realizzato una riforma costituzionale nel 1999, concedendo l'autonomia alla propria commissione nazionale per i diritti dell'uomo.
Per questi due motivi, per ragioni economiche e politiche, raccomandiamo vivamente l'approvazione dell'accordo.
Signor Presidente, questo è un argomento sul quale il gruppo Verts/ALE non ha una posizione comune.
Quest'ultima componente, in quanto rappresentante, com'è noto, di gruppi che si considerano difensori di nazioni e regioni interne agli Stati europei, ha una posizione diversa. All'interno del gruppo, logicamente, è riconosciuta la libertà di adottare posizioni differenti.
Condividiamo la preoccupazione di fondo per tutto ciò che ha a che fare con i diritti dell'uomo e lo sviluppo sostenibile, soprattutto in un contesto libero dalla discriminazione sociale.
Siamo tuttavia in molti a credere con sincerità che non ci si possa realisticamente opporre a un accordo come quello in questione; crediamo infatti che un simile accordo, oltre a prevedere una clausola sospensiva in caso di mancato rispetto dei diritti dell'uomo, creerà le condizioni oggettive per un maggiore sviluppo ed una maggiore democrazia.
D'altra parte, ritengo che si possano proporre strumenti di controllo per esaminare gli effetti prodotti a tutti i livelli, non soltanto sui cambiamenti doganali, eccetera.
Mi preoccupa maggiormente ciò che ha detto l'onorevole Sánchez ossia che firmiamo un accordo che sia poi impossibile mettere in pratica per carenza, ad esempio, di risorse e di servizi sufficienti o che abbia effetti perversi, perché non abbiamo previsto strumenti finanziari per le imprese.
Provvediamo dunque a tutto ciò e vigiliamo per impedire che accada quello che vogliamo evitare: il ripetersi di violazioni dei diritti dell'uomo.
Signor Presidente, in primo luogo desidero congratularmi con la onorevole Ferrer per l'eccellente relazione; questa volta, sfortunatamente, non possiamo esprimere un voto favorevole, nonostante si tratti di un buon lavoro.
Questa decisione non dipende dal suo impegno ma dalla situazione presente in Messico.
Tre settimane fa ho avuto a Madrid un colloquio con il Presidente Zedillo e gli ho manifestato la nostra preoccupazione per le notizie che stavamo ricevendo sulle violazioni dei diritti dell'uomo in Messico, sulla situazione all'università e nei comuni indigeni del Chiapas e di altre località.
Il Presidente Zedillo ha promesso di fornirmi tutte le informazioni necessarie per dimostrarmi che tali preoccupazioni erano prive di fondamento.
Tuttavia, sono passati i giorni e le informazioni del Presidente Zedillo non arrivano, mentre invece arrivano da molte fonti notizie che ci segnalano il persistere di gravi violazioni dei diritti dell'uomo in vari luoghi, il che aumenta la nostra preoccupazione.
Comprendiamo perfettamente i benefici che comportano i contenuti economici dell'accordo, ma ci è risultato impossibile rimuovere - com'era nelle nostre intenzioni - il tremendo peso dell'influenza americana che, come uno stivale, schiaccia con la sua pressione il Messico e altri paesi dell'America Latina.
Pertanto, così come la volta precedente ci siamo consultati su come votare con i partiti della sinistra messicana - ed abbiamo optato per l'astensione - questa volta non possiamo nemmeno astenerci, poiché credo che sia opportuno trasmettere un segnale al governo messicano; un segnale d'affetto, un segnale di solidarietà, affinché tenga conto della necessità di prendere sul serio il rispetto dei diritti dell'uomo, il mantenimento degli impegni di San Andrés ed il recupero della normalità democratica, come stabilisce la nostra clausola democratica.
Signor Presidente, non esaminerò il contenuto dell'accordo, dato che parecchi colleghi e la relatrice hanno già avuto modo di farlo; desidero richiamare l'attenzione su un aspetto significativo sotto il profilo politico, vale a dire la stipula dell'accordo UE-Messico sugli scambi commerciali.
In primo luogo, dal punto di vista strategico e politico, assume grande rilievo per l'Unione europea il rapporto con un paese dell'importanza che il Messico riveste in quell'area e, soprattutto, con un paese che ha registrato dei progressi in termini di adesione ai valori dei diritti dell'uomo.
Poco fa è stata ricordata la sua adesione all'OCSE; vale la pena di menzionare anche la sua adesione in qualità di membro osservatore al Consiglio d'Europa.
D'altro canto non vanno dimenticate le opportunità offerte dai circa 100 milioni di abitanti del Messico.
È evidente che questa simbologia politica non deve farci scordare le nostre preoccupazioni, citate quest'oggi da molti colleghi (questioni ambientali, sociali e soprattutto legate ai diritti dell'uomo).
Vogliamo che tali preoccupazioni aumentino il livello delle nostre esigenze nei rapporti con il Messico.
È quanto faremo entro dieci giorni.
La nostra delegazione che si occupa delle relazioni con l'America Centrale e il Messico si recherà in quel paese.
Non ci limiteremo al dialogo istituzionale tra parti, ossia tra Congresso messicano e Parlamento europeo, ma incontreremo organizzazioni non governative, visiteremo il Chiapas per parlare con gli indigeni e i rappresentanti della comunità locale.
È questo il livello che intendiamo mantenere e che non può esimerci dal dare il nostro appoggio all'accordo in esame.
Credo che, nel complesso, non si possa che essere favorevoli a questo accordo, e ciò per le considerazioni espresse dai colleghi Westendorp y Cabeza e Seguro, che condivido.
In questo accordo vi sono però dei limiti che il dibattito odierno ha evidenziato: carenza nel nesso tra liberalizzazione economica e garanzia sul rispetto dei diritti umani, democratici, sindacali e per quanto riguarda il lavoro minorile; esistenza, d'altro canto, di una pericolosa norma derogatoria in merito all'origine dei prodotti, che certamente tende a penalizzare le produzioni europee, in particolare nei settori tessile, dell'abbigliamento e della calzatura.
Poiché si tratta di settori produttivi europei ad alta intensità di lavoro, sarebbe veramente paradossale che questa penalizzazione avvenisse proprio a favore di pratiche contrarie ai diritti umani, di pratiche di lavoro inammissibili - si pensi, ad esempio, al lavoro minorile - o in assenza di protezioni sindacali; sarebbe veramente paradossale se finissimo per favorire, a danno delle nostre imprese della calzatura e dell'abbigliamento, imprese e situazioni che víolano quei diritti umani che sempre dichiariamo di voler tutelare.
Ritengo pertanto che siano necessarie molta cautela ed attenzione da parte del Consiglio e della Commissione in fase di applicazione, e molta vigilanza continuativa nel tempo durante la vita di questo accordo.
Il mio giudizio è favorevole e riguarda l'accordo nel suo complesso, un accordo che certamente costituisce un progresso.
Ciononostante, rivolgo anche un invito alla vigilanza, all'attenzione, alla cautela nel corso della vita futura di questo accordo.
Signor Presidente, innanzitutto desidero ringraziare la onorevole Ferrer per la relazione e il Parlamento europeo per il costruttivo contributo ai risultati dei negoziati commerciali con il Messico.
Questi risultati si basano sull'accordo UE-Messico approvato da questo Parlamento il 6 maggio dell'anno scorso.
L'accordo s'ispira ai diritti dell'uomo e ai principi democratici e abbraccia tutti i nostri rapporti con il Messico, in particolare la cooperazione e il dialogo politico.
I risultati dei negoziati sono equilibrati e ambiziosi e offrono un'ampia gamma di opportunità a entrambe le parti.
Sono inclusi tutti i settori importanti, in particolare scambi di beni, servizi, approvvigionamenti, diritti sulla proprietà intellettuale, concorrenza, movimenti di capitali, investimenti e composizione di controversie.
Gli operatori dell'UE presto saranno in grado di competere sul mercato messicano, su una base di parità, con le industrie di altri paesi, per esempio degli Stati Uniti.
Come in tutti i negoziati, è stato necessario trovare un compromesso in alcuni campi, ma i risultati rappresentano un pacchetto equilibrato che garantisce l'accesso al mercato pur tutelando le specifiche peculiarità.
Come ultimo - ma non meno importante - punto del mio discorso, vorrei esprimere l'apprezzamento della Commissione per la rapidità con cui il Parlamento emetterà il proprio parere, ossia in un solo mese.
Ciò è essenziale perché spianerà la strada ad una riunione del Consiglio congiunto CE-Messico ai margini del Consiglio di Lisbona che si terrà la prossima settimana.
In tal modo, si potranno applicare rapidamente i risultati ottenuti che, com'è facile capire, vanno a vantaggio nostro e del Messico.
La ringrazio, Commissario Liikanen.
La discussione è chiusa.
La votazione si svolgerà alle 12.00.
Una società dell'informazione per tutti
L'ordine del giorno reca la discussione sulla relazione (A5-0067/2000), presentata dalla onorevole Read a nome della commissione per l'industria, il commercio estero, la ricerca e l'energia, su una comunicazione della Commissione concernente un'iniziativa della Commissione per il Consiglio europeo straordinario di Lisbona dei giorni 23 e 24 marzo 2000 - Europa - Una società dell'informazione per tutti [COM(1999) 687 - C5-0063/2000 - 2000/2034(COS)].
Signor Presidente, vorrei cominciare ringraziando la Commissione per il suo documento tempestivo ed equilibrato, la cui presentazione è stata programmata per coincidere con il Vertice che si terrà a Lisbona la settimana prossima; il Parlamento ha dovuto quindi lavorare molto celermente, ragion per cui desidero ringraziare i molti colleghi che hanno collaborato e il Segretariato generale.
Quando ero piccola, nel villaggio in cui sono nata e cresciuta aprirono una biblioteca. Allorché il direttore della scuola locale inaugurò la biblioteca, disse che conteneva più di 4.000 libri e, con la saggezza tipica di una bambina di sei anni, pensai che fossero tutti i libri del mondo.
Adesso possiedo da sola più di 4.000 libri; ciò di per sé non equivale certo a una rivoluzione del sapere ma, se posso estrapolare a livello politico le mie esperienze personali, dimostra il ritmo dei mutamenti verificatisi nel modo in cui si accede, viene distribuito, applicato e affinato il sapere.
Dovremmo però contestualizzare tutte queste osservazioni e ricordarci che gran parte della popolazione mondiale non ha mai fatto, né mai farà, una telefonata.
Le proposte della Commissione e la risposta del Parlamento riconoscono chiaramente che il mercato può e deve essere il motore di questo mutamento, anche se non in tutti i casi.
Si tratta di capire quando l'Unione europea deve permettere al mercato di assumere il ruolo guida e quando invece deve intervenire e regolamentare, specificando in quali casi agire, nell'interesse di chi e per quanto tempo.
Dobbiamo ricordare - come emerge distintamente dalla proposta della Commissione e dalla risposta del Parlamento - che i telefoni cellulari della terza generazione, da cui dipende gran parte del nostro futuro, rappresentano un settore in cui l'Unione europea svolge un ruolo primario e ciò si spiega, almeno in parte, con una politica d'intervento.
L'adozione dello standard GSM ha conferito all'Unione europea un vantaggio considerevole.
La nostra relazione menziona questioni relative alla tutela sociale e alle implicazioni sociali del mutamento; sono grata alla commissione per l'occupazione e gli affari sociali e soprattutto all'onorevole Cercas, relatore per parere di quella commissione - l'unica che sia riuscita ad esprimere un parere nel breve lasso di tempo a disposizione -, per l'impegno profuso.
Permettetemi di illustrare in breve la situazione dal punto di vista procedurale: lunedì sera la commissione per gli affari sociali ha votato, contemporaneamente alla commissione per l'industria, il commercio estero, la ricerca e l'energia; con il consenso del relatore per parere, ho raccolto alcune delle sue proposte e le ho presentate a nome del mio gruppo.
Spero che vengano appoggiate perché contengono dettagli importanti.
Altri emendamenti riguardano i diritti dei disabili; mi sono ripetutamente consultata sulla necessità di garantire che alcuni principi fondamentali dei diritti degli utenti disabili e dei disabili sul posto di lavoro vengano presto incorporati sia in questa relazione sia, spero, nella legislazione futura, nell'ambito della revisione del 1999 della legislazione sulle telecomunicazioni.
Vi sono degli emendamenti sulla protezione dei consumatori - un elemento essenziale per infondere fiducia nel commercio elettronico - concernenti il futuro dell'imposizione fiscale, nonché le implicazioni per l'assistenza sanitaria e i trasporti.
Particolare importanza avranno le conseguenze occupazionali già prese in considerazione: a questo proposito ho cercato di raggiungere, per quanto possibile, un equilibrio fra una posizione eccessivamente allarmistica perché è ovvio che alcuni di questi mutamenti produrranno disoccupazione e le nuove opportunità di lavoro che essi favoriranno.
Mentre stavo conducendo alcune ricerche per preparare il mio intervento odierno, ho cercato alcuni esempi, che credo potranno chiarire ai cittadini dell'Unione europea il modo in cui questi sviluppi produrranno benefici per la loro vita.
È anche importante che il Parlamento e le Istituzioni dell'Unione europea applichino nell'ambito delle nostre deliberazioni metodi moderni, caratterizzati dalla trasparenza e dall'apertura.
Vorrei usare il poco tempo rimasto a mia disposizione per attirare l'attenzione su tre progetti che interessano la mia regione.
Uno di questi è stato condotto nel Rutland, la più piccola contea inglese, in cui è stata realizzata una Rutnet virtuale, mettendo in contatto persone che abitano in comunità rurali isolate per attività che riguardano i settori del tempo libero, dei trasporti, dell'occupazione e della vita sociale in generale.
Più a nord, il consiglio della comunità rurale di Nottingham ha dato vita ad un progetto analogo in una zona mineraria molto povera; questo sta portando benefici enormi a molte delle persone che vivono in quella regione.
Su più vasta scala dobbiamo ricordare M-net, la rete europea delle Midlands orientali che aiuta le piccole imprese e le aziende artigianali e che assicura il loro collegamento con università e college.
Signor Presidente, per finire vorrei dire qualcosa su ciò che ci riserva il futuro.
È interessante cercare di guardare al futuro; vorrei citare le parole della famosa canzone di Louis Armstrong What a wonderful word: "I bambini nascono, noi li guardiamo crescere e loro impareranno più cose di quante io ne potrò mai sapere".
Credo che noi tutti concordiamo sul fatto che il futuro dei nostri figli e dei nostri nipoti è un futuro di grandi opportunità, anche se di grandi incertezze.
Il tentativo della Commissione di svolgere un ruolo guida in questo campo è certamente lodevole; raccomando quindi per la vostra approvazione le proposte della Commissione e la mia relazione.
. (ES) Signor Presidente, signor Commissario Liikanen, onorevoli colleghi, prima di entrare nel merito del mio intervento a nome della commissione per l'occupazione e gli affari sociali, esprimo il nostro vivo e sioncero ringraziamento alla relatrice, onorevole Read.
Abbiamo lavorato contro il tempo e abbiamo avuto come interlocutrice un'eccellente collega, solidale e disponibile ad accogliere tutte le prospettive che la nostra commissione ha voluto introdurre in questa importante discussione.
La ringrazio, onorevole Read, per la sua relazione e per il suo atteggiamento.
La Commissione ha presentato, in vista dell'appuntamento del Consiglio europeo straordinario di Lisbona dei prossimi 23 e 24 marzo, un'iniziativa molto importante, l'iniziativa eEurope, salutata dalla nostra commissione per l'occupazione e gli affari sociali con favore e speranza.
Plaudiamo agli sforzi della Commissione volti a diffondere i vantaggi della società dell'informazione in tutti i settori e in tutte le regioni d'Europa; ora abbiamo anche l'opportunità, in presenza del signor Commissario, di considerare il punto di vista dei cittadini e di ricordare alla Commissione e all'opinione pubblica che non possiamo accontentarci di enunciare retoricamente obiettivi o di esprimere desideri; occorre che tutta questa letteratura si concretizzi il più possibile in obiettivi tangibili e in precisi impegni finanziari, poiché soltanto così avremo una vera e propria strategia che inglobi tutti gli aspetti della società dell'informazione.
Solo se si assumeranno impegni concreti, ne trarranno beneficio le fasce e i cittadini più deboli o quelli che corrono il maggior rischio di rimanere esclusi dalla nuova società.
La Commissione è molto generosa; tuttavia, nel momento in cui si affronta la questione dal punto di vista dei lavoratori e delle persone più sfavorite, continua a non fornire risposte agli interrogativi che il Parlamento ha già formulato in molti documenti - come ad esempio nel Libro verde "Vivere e lavorare nella società dell'informazione: priorità alle persone" -, dato che non si sa ancora con precisione chi finanzierà il gigantesco sforzo di alfabetizzazione digitale che è necessario compiere in Europa per superare il gap nei confronti degli Stati Uniti.
Non si capisce bene in che modo si dividano le responsabilità tra governi e Commissione, né quale ruolo svolgano i sindacati nella società civile.
Vogliamo quindi che siano prese in considerazione analisi complementari e che si prendano impegni più concreti, che vi sia un punto specifico sul quale si rafforzi l'occupazione e la coesione sociale nella società dell'informazione - visto che non esiste niente al riguardo nella comunicazione della Commissione - e che vi sia una strategia con chiare direttrici, raccomandazioni ed indicatori.
Vogliamo che si parli non soltanto dei giovani ma anche degli anziani; vogliamo che si parli dei settori sfavoriti; vogliamo che vengano ricordate anche le pari opportunità.
La nuova società non può essere motivo di una nuova disuguaglianza tra uomini e donne.
Dinanzi a noi, signor Commissario, abbiamo grandi opportunità, che però devono essere alla portata di tutta la popolazione.
Vogliamo inoltre che sia difeso il modello sociale europeo.
Le chiediamo pertanto di compiere un ulteriore passo avanti, assumendo impegni più concreti realizzando sforzi politici e finanziari molto più precisi.
Signor Presidente, signor Commissario Liikanen, onorevoli colleghi, l'iniziativa eEurope della Commissione europea è da accogliere con favore.
È fuori discussione che le nuove tecnologie porteranno profondi cambiamenti, non solo nel mondo del lavoro, ma in tutti gli aspetti della vita della società.
È anche vero che la transizione dalla società industriale alla società dell'informazione non può essere arrestata; politicamente è quindi giusto preparare l'Europa alla società dell'informazione.
Pertanto sono d'accordo con quanto affermato nell'iniziativa eEurope, ossia che il suo obiettivo primario è quello di accelerare nell'Unione europea la transizione verso la società dell'informazione e di favorire l'integrazione sociale e regionale.
Nella comunicazione sull'iniziativa eEurope, la Commissione europea presenta dieci misure per spianare la strada all'avvento della società dell'informazione in Europa.
Per quanto le singole misure siano degne di plauso, è però necessario dare una struttura alla loro articolazione complessiva e fissare chiare priorità politiche.
Ciò comporta una netta distinzione tra i compiti che l'Unione europea può e deve assumere direttamente e quelli che sono invece di competenza dei singoli Stati membri. A questo proposito, è necessario tenere presente che ci sono Stati membri e regioni che già da anni promuovono le nuove tecnologie e la loro diffusione tra i cittadini.
Perciò al Vertice di Lisbona potranno essere indirizzate ai singoli Stati delle raccomandazioni, ma non potranno essere imposti loro degli obblighi, in particolare nessun eccessivo onere finanziario.
Che cosa deve fare l'Unione europea nel quadro dell'iniziativa eEurope?
Secondo me l'Unione deve porsi le seguenti priorità, che dovrebbero essere trattate come punti centrali anche nella relazione della onorevole Read, che ringrazio di cuore.
In primo luogo, dobbiamo dotarci di un'infrastruttura aperta, moderna e multimediale di elevata qualità.
Il compito della politica deve essere quello di promuovere la creazione in Europa di un'infrastruttura moderna ad alte prestazioni, che assicuri la domanda e l'offerta di servizi di comunicazione di elevata qualità dal telefono al computer ed al televisore.
Ciò richiede la riduzione dei costi di accesso ad Internet per tutti i cittadini europei. Per raggiungere questo obiettivo deve essere ulteriormente stimolata la concorrenza, in particolare nelle reti locali, per esempio con il decentramento delle utenze.
Ciò richiede anche che le piattaforme vengano rese accessibili a prezzi concorrenziali ai fornitori di servizi, per esempio mettendo a loro disposizione i cavi della distribuzione televisiva.
Ciò richiede anche un ripensamento della politica di ripartizione delle frequenze in Europa e l'adozione di un'impostazione strategica, fondata su principi economici, come ha proposto anche lei, signor Commissario.
Naturalmente non dobbiamo trascurare le applicazioni non commerciali, per la maggior parte d'interesse pubblico, come per esempio il servizio radiofonico.
Anzi, proprio alla radio pubblica deve essere dedicata particolare attenzione nell'assegnazione delle frequenze, data la sua importanza nel formare le opinioni e nel tutelare il pluralismo.
Secondo: dobbiamo creare al più presto le condizioni giuridiche quadro per il commercio elettronico.
Per questo devono essere adottati rapidamente i progetti legislativi in sospeso, come per esempio la direttiva sul commercio elettronico oppure quella sulla tutela del diritto d'autore.
Nell'attività legislativa è necessario procedere con cautela, per evitare l'eccesso di regolamentazione: in futuro, prima di elaborare un progetto di risoluzione ci si dovrà chiedere se esso sia veramente necessario.
Terzo: dobbiamo sottoporre tutte le iniziative europee ad una verifica sulla base dei criteri di eEurope.
Ho già detto che le tecnologie dell'informazione e i nuovi mezzi di comunicazione influenzano tutti i settori della vita.
Di conseguenza, è necessario sottoporre ad una verifica dal punto di vista di eEurope le varie iniziative a livello europeo, cioè ...
(Il Presidente interrompe l'oratore) Signor Presidente, la prego di scusarmi: chiedo il permesso di terminare la frase.
Per errore ho parlato troppo a lungo; mi consenta di concludere dicendo ancora una volta che sono favorevole all'iniziativa eEurope; chiedo però che i suggerimenti avanzati nel mio intervento vengano tenuti in considerazione.
Signor Presidente, quest'oggi sono d'obbligo le congratulazioni per l'ottima relazione della onorevole Read e per la presenza del Commissario Liikanen.
Questo dibattito è destinato ad avere risvolti molto positivi per l'Europa e ha infatti destato vivo interesse, come dimostra il gran numero di emendamenti presentati.
Vorrei sottolineare alcuni dei punti che riteniamo più importanti: le infrastrutture, la certezza giuridica - la gente dev'essere in grado di conoscere con sicurezza la propria posizione - e infine le iniziative per migliorare le competenze professionali; tali iniziative non dovranno rivolgersi soltanto a scolari e studenti, ma anche alle fasce di popolazione finora trascurate, come donne e anziani, che rappresenterebbero una ricchissima fonte di competenze, se solo le mettessimo a frutto.
È un vero peccato che in passato alcuni grandi paesi non abbiano previsto il fabbisogno di formazione professionale, altrimenti la Germania e il Regno Unito, per esempio, non sarebbero costretti a importare forza lavoro dall'estero.
So che lanceremo un'ottima campagna promozionale e informativa che attirerà l'attenzione dei cittadini europei.
Non dobbiamo dimenticare i disabili.
I nostri documenti, per esempio, non sono accessibili agli ipovedenti, e questo errore andrà corretto in futuro.
Dobbiamo scongiurare le divisioni tra le regioni europee, tra le famiglie europee e tra i singoli cittadini europei.
Le comunicazioni fra le imprese sono buone, ma nell'Unione europea dobbiamo migliorare quelle tra imprese e consumatori, un settore in cui siamo in ritardo rispetto agli Stati Uniti.
Per raggiungere questo obiettivo dobbiamo far sì che i cittadini, cioè i consumatori, siano convinti dell'importanza della privacy e della sicurezza, e le misure previste contribuiranno a diffondere la fiducia necessaria.
Le comunicazioni fra imprese e consumatori sono particolarmente importanti per gli anziani, le persone costrette a casa e coloro che, a causa delle responsabilità familiari, hanno difficoltà a destreggiarsi fra lavoro e carriera, soprattutto donne.
Si tratta di temi di natura morale che dobbiamo considerare; sono comunque molto ottimista e credo che la onorevole Read continuerà a lavorare al vostro fianco. In quest'Aula troveremo molti sostenitori della comunicazione "eEurope".
Signor Presidente, signor Commissario, questa iniziativa è importante per rendere ogni autorità preposta a decidere più consapevole dell'evoluzione in atto, ma anche del fatto che essa ha raggiunto in Europa livelli molto diversi.
Ce ne rendiamo conto anche in base al documento di monitoraggio approntato dalla Commissione.
L'iniziativa è essenziale perché si smetta di dire che gli Stati Uniti sono al primo posto in questo ambito.
Stando al 2000 IDC/World Times Information Society Index, pubblicato in febbraio, la Svezia avrebbe spodestato gli Stati Uniti dalla prima posizione quale economia dell'informazione.
Gli Stati Uniti vengono al secondo posto.
Seguono in rapida successione Finlandia, Norvegia e Danimarca.
Si possono nutrire opinioni divergenti in merito alla validità di simili ricerche, ma mi pare importante evidenziare che il modello degli Stati Uniti non è l'unico che conduca al successo nella società dell'informazione, come fin troppi hanno invece sostenuto in questo Emiciclo.
I paesi nordici se la cavano piuttosto bene, grazie alla loro infrastruttura sociale e, forse, anche grazie ai loro sistemi pensionistici.
Ciò va tenuto presente e sono certa che la Commissione l'ha fatto.
Va inoltre tenuto in considerazione che i paesi dell'Unione europea sono molto diversi fra loro e che l'evoluzione è molto rapida.
Ciò deve trovare un riscontro nel programma d'azione.
È inoltre importante che i paesi più avanzati non si vedano intralciati nel loro sviluppo.
È essenziale chiarire che cosa venga fatto a livello di Unione europea e che cosa venga fatto con fondi comunitari, ma occorre anche essere pronti a modificare la politica regionale e a convogliare una parte dei fondi di ricerca verso l'eEurope.
Inoltre, alla luce del diverso grado di sviluppo dei vari Stati, avanzo riserve nei confronti dei programmi e delle campagne di informazione condotte a livello comunitario. eEurope è molto più che mero commercio elettronico.
La direttiva sul commercio elettronico riguarda tutt'altro che il commercio nell'ottica dei consumatori.
Esorto quindi la Commissione a prestare attenzione al tema discusso con il Federal Trade Commissioner Thompson, ossia come incrementare la fiducia del consumatore.
In materia di commercio elettronico il consumatore deve essere il re, altrimenti questo tipo di commercio non decollerà mai.
Per discutere delle modalità alternative per la risoluzione dei contenziosi occorre cooperare con gli Stati Uniti su un piano globale, ma è altrettanto necessario appoggiare i lavori dell'OCSE.
La questione della connessione a banda larga, la questione di un'adeguata infrastruttura sono all'ordine del giorno in quasi tutti i paesi.
La pluralità è necessaria, ma oggi si chiede una maggiore standardizzazione delle Digital Subscriber Lines, con l'aiuto delle quali è possibile riqualificare le reti.
Molti sostengono che le società telefoniche non fanno uso di queste tecnologie perché non esistono gli standard.
Onorevoli colleghi, smart card, criptazione, telefonia mobile ed eEurope sono la nostra forza!
Dobbiamo proseguire lo sviluppo in questi ambiti, ma in materia di standard dobbiamo fare di più.
Non sta a noi politici definire tali standard; dobbiamo permettere all'industria di fissare degli standard, ove necessario.
Il nostro compito è quello di legiferare più rapidamente e di studiare nuovi modelli di legislazione, ove possibile.
Sono lieta che questo punto figuri nella relazione.
Signor Presidente, onorevoli colleghi, signor Commissario e onorevole Read, che vorrei ringraziare per il franco dibattito e per la relazione da lei elaborata.
Innanzitutto vorrei parlare dell'impostazione politica dell'iniziativa eEurope e della relazione della onorevole Read.
Si ha l'impressione che Internet, posta elettronica e telefonia mobile elimineranno la disoccupazione.
La realtà è diversa.
Il boom della tecnologia dell'informazione è accompagnato da fusioni tra imprese e da licenziamenti.
Anche storicamente questo approccio si rivela errato: l'industrializzazione, l'energia atomica e la biotecnologia non hanno portato benessere e libertà per tutti.
Nell'iniziativa e nella relazione si fa strada l'idea che sia necessario spianare la strada ai più giovani e ai migliori.
Purtroppo questo significa ignorare del tutto il fatto che questo gruppo è quello destinato ad avere comunque successo, mentre la grande massa rimane a mani vuote.
Noi dobbiamo fare in modo che tutti possano godere dei vantaggi del progresso tecnologico, indipendentemente dalla loro età, dalla loro ricchezza e dalla regione nella quale vivono.
Noi dobbiamo mettere veramente in pratica il principio delle pari opportunità.
Il concetto di servizio universale ci indica la direzione da seguire, ma l'idea non deve essere applicata da quei provider che censurano Internet, impedendo con espedienti tecnici ai loro clienti l'accesso ad alcune parti della rete.
La proposta della Commissione vuole creare uguaglianza tramite la cosiddetta liberalizzazione del mercato.
È un'idea che di per sé non ha senso, perché qualunque liberalizzazione presuppone che i forti diventino più forti e che lo Stato aiuti il meno possibile i deboli.
Nel campo delle tecnologie dell'informazione però le premesse sono diverse.
Per esempio, ci sono molte iniziative tese a promuovere l'introduzione di Internet e del computer nelle scuole.
Se però non si tiene conto del fatto che in ogni classe c'è almeno un alunno che ne sa più del suo insegnante, l'iniziativa non può che fallire.
Che in molti passaggi della relazione della onorevole Read la politica della liberalizzazione sia spesso accompagnata da forti argomentazioni antiamericane dimostra una volta di più quanto abbiano pesato sulla relazione gli interessi dell'industria privata.
Con ciò arrivo al prossimo punto controverso: i diritti dei cittadini.
Quello di cui abbiamo davvero bisogno è un modello di tutela universale dei dati.
Invece, la Commissione e parti del Parlamento europeo propongono una smart card, una carta nella quale sarebbero registrati tutti i dati.
Il sistema sanitario sarebbe quindi a conoscenza delle vostre tendenze omosessuali, il vostro datore di lavoro sarebbe sempre informato sulle malattie avute da voi in passato, su quelle che probabilmente vi colpiranno in futuro ed anche sulla storia medica della vostra famiglia.
Significherebbe fare un passo in più in direzione dell'uomo di vetro, cioè verso una sempre maggiore ingerenza dello Stato nella sfera privata.
Con questa misura si pianifica deliberatamente un'ulteriore importante riduzione dei diritti fondamentali, e la si applica a livello europeo.
Da una parte, si spaccia tutto ciò come politica innovativa, dall'altra il Parlamento si scontra con le altre Istituzioni per ottenere una Carta dei diritti fondamentali.
Come si conciliano le due cose?
Proprio alla luce del sistema ECHELON chiedo che ci sia un ripensamento in questo campo.
Quello che ci serve sono sistemi di tutela e di cifratura dei dati.
E poi, sono i cittadini che devono controllare lo Stato e non viceversa!
Signor Presidente, nel documento originale in lingua inglese la Commissione utilizza il termine information society e non knowledge society.
Sono due concetti completamente diversi.
L'informazione rappresenta la materia prima, il caos, mentre il sapere rappresenta la sistematicità, l'organizzazione di questo caos.
La società dell'informazione è, quindi, la società del caos.
La società del sapere è qualcosa di più: può essere organizzazione sociale, multiculturalità e solidarietà tra gli individui.
Fino ad oggi la società dell'informazione è apparsa ai cittadini come un'oscillante quotazione di borsa.
Il valore delle azioni del settore tecnologico è lievitato in modo eccessivo, pur non basandosi su fatti concreti.
Spesso questi capitali sono andati a finire nelle tasche degli azionisti, diventati milionari o miliardari, e non sono stati investiti per sviluppare le attività delle imprese.
Questa è l'immagine che il cittadino ha della società dell'informazione, una bolla di sapone economica in cui si evidenziano le diversità sociali e la disuguaglianza.
La società dell'informazione ha fatto in modo che i milionari abbiano avviato una rivoluzione sociale basata sull'introduzione innovativa delle vecchie strutture societarie.
La loro rivoluzione è consistita nel vendere i propri macchinari e programmi a tutti.
A noi, quindi, il compito di sviluppare una controrivoluzione.
Dobbiamo definire obiettivi nettamente più ambiziosi di quelli della Commissione.
Dobbiamo chiedere una società del sapere e non una caotica società dell'informazione per tutti.
Non si tratta di garantire a tutti il cellulare, la posta elettronica o l'accesso al commercio elettronico.
Si tratta di sviluppare una società del sapere che, nel migliore delle ipotesi, può rappresentare la dimensione sociale del capitalismo.
Una società dell'informazione per tutti è un obiettivo troppo modesto, troppo commerciale e limitato dal punto di vista culturale.
In nome della democrazia dobbiamo chiedere una società del sapere per tutti.
Signor Presidente, c'è un proverbio che dice: "Il meglio è il nemico del bene" , e temo proprio che la relazione della onorevole Read ne sia un esempio lampante.
Nessuno può negare l'importanza dei mezzi di comunicazione, in particolare di Internet, per il futuro sviluppo della nostra società, né il ritardo accumulato in tale ambito dagli Stati membri dell'Unione europea nei confronti degli Stati Uniti e nemmeno la necessità di codificare lo sviluppo potenzialmente anarchico di tali mezzi in modo da limitarne le possibili conseguenze negative e da garantirne la piena diffusione e il più ampio uso da parte della gente.
Temo, tuttavia, che l'elenco di buone intenzioni sottopostoci oggi sia in realtà controproducente per l'obiettivo prefissato.
Invece di procedere passo dopo passo, fissando un obiettivo concreto e identificabile a breve o a medio termine per gli Stati membri, il Parlamento lancia un segnale composito e confuso che, bisogna dirlo, è dovuto in gran parte alle bizzarrie del lavoro in sede di commissione.
Avremmo gradito maggiori precisazioni sulla specificità dell'approccio europeo in materia e, soprattutto, sul modo in cui la Commissione intende aiutare gli Stati membri a frenare l'uniformazione galoppante, ricalcata sul modello americano, che non mancherà di favorire lo sviluppo di strumenti basati unicamente su considerazioni di natura tecnica e commerciale.
Le preoccupazioni pedagogiche e sociali espresse nella relazione sono senz'altro lodevoli, ma in fin dei conti non avranno molto peso di fronte alle ripercussioni provocate dalla diffusione di tali strumenti, che i cittadini europei avvertiranno immediatamente.
Come si concilia il testo della Commissione con le norme fiscali in materia di commercio e di occupazione in vigore nei vari Stati membri?
Che possibilità abbiamo di far rispettare i nostri concetti di libertà individuale e di libertà d'espressione che non sono ancora stati armonizzati a livello mondiale?
Quali sono le garanzie per la sicurezza degli Stati nell'ambito dello sviluppo di una tecnologia i cui principali operatori appartengono a una grande potenza che, da un lato, dà lezioni di liberalismo al mondo intero e, dall'altro, non dimentica mai di esigere dalle sue imprese la stretta osservanza del proprio concetto di interesse nazionale?
C'è da sorprendersi, onorevole relatrice, quando si legge al paragrafo 55 della relazione che il Parlamento appoggia esplicitamente ...
(Il Presidente interrompe l'oratore)
Signor Presidente, signor Commissario, ritengo che sia estremamente positivo il fatto che a Lisbona si discuterà attivamente su come sviluppare la società europea dell'informazione.
Anche in Europa la nuova economia, la new economy, rappresenta ormai una realtà quotidiana.
Ciononostante l'Europa non è riuscita ancora a reagire sistematicamente alle nuove sfide né a sfruttare le nuove opportunità.
Ecco perché l'iniziativa eEurope svolge un ruolo ancora più importante dal punto di vista sia della competitività sia dei cittadini.
Le riforme previste da questa iniziativa sono ambiziose, ma non sufficienti.
Soprattutto per la mia nazione, la Finlandia, in cui, in considerazione dell'organizzazione a ombrello delle attività, siamo molto più avanti rispetto ai nostri partner europei.
L'iniziativa dovrebbe prevedere le sfide future anche per quelle società dell'informazione più sviluppate.
Signor Commissario, apprezzo l'impegno dimostrato nello sviluppare la questione della società dell'informazione.
Però, i deputati del Parlamento europeo non possono permettersi di rimanere inerti davanti ad una situazione in cui l'Europa segna continuamente il passo nella sfida globale del mondo di Internet.
Non basta essere gli indiscussi leader europei del settore delle telecomunicazioni cordless se poi la nostra società dell'informazione non riesce a far fronte alla concorrenza.
Per poter creare una società europea dell'informazione bisogna garantire la piena liberalizzazione della rete delle telecomunicazioni. Ciò ridurrebbe i costi.
E proprio i costi delle telecomunicazioni dovrebbero essere ridotti drasticamente per permettere ai consumatori ed alle piccole e medie imprese di sfruttare al massimo i vantaggi della rivoluzione elettronica.
Per garantire la riduzione dei costi e la crescita del commercio elettronico è importante che vengano risolti i problemi legati alla sicurezza dei consumatori e recepite le leggi in vigore.
Personalmente ritengo che sia anche fondamentale che aumentino i finanziamenti di rischio per le piccole e medie imprese del settore delle tecnologie avanzate.
Attualmente in Europa gli investimenti di rischio ammontano annualmente a venti miliardi di euro, appena un quarto della somma investita negli Stati Uniti.
Questa somma è fin troppo modesta.
Per fortuna, anche in questo caso, la Commissione ha preso l'iniziativa, impegnandosi a tenere maggiormente in considerazione la crescita.
Un maggior sviluppo della società dell'informazione contribuirebbe a cambiare decisamente il nostro ambiente, il nostro lavoro ed il nostro tenore di vita.
Se desideriamo che la legislazione continui ad essere al passo con i tempi, noi, legislatori europei, dobbiamo affrontare una grande sfida.
Non sempre il legislatore deve intervenire nel processo di sviluppo. Alcuni problemi, infatti, possono essere risolti rapidamente attraverso l'interazione dell'industria e degli operatori.
Un esempio chiaro di ciò è rappresentato dalle esperienze positive registrate durante il processo di sviluppo degli standard per i telefoni cellulari della seconda generazione, esperienze che adesso hanno permesso di godere di una competitività maggiore, anche in merito ai telefoni della terza generazione.
La gestione di questo nuovo ambiente di lavoro impone alle scuole di offrire maggiori competenze tecniche e pedagogiche.
Di conseguenza, anche il sistema educativo europeo dovrà impegnarsi maggiormente nella formazione del personale docente.
Infine desidero sottolineare che appoggio l'uso dei parametri di misurazione relativi allo sviluppo della società dell'informazione, il benchmarking.
In merito alle proposte concrete illustrate nella comunicazione sull'iniziativa eEurope, posso solo dire che mi meraviglio che non siano state esaminate in precedenza dal Consiglio per garantire l'impegno degli Stati membri.
Signor Presidente, nel quadro della comunicazione della Commissione sulla società dell'informazione mi sembra particolarmente importante sottolineare l'accento che è stato posto sulla necessità di mettere le nuove tecnologie alla portata dell'insieme dei cittadini europei.
Non è solo una sfida economica, ma forse, ancora di più, un processo di cambiamento culturale profondo che dovrà toccare ogni famiglia, ogni scuola, ogni impresa, ogni amministrazione pubblica.
Per raggiungere questo importante obiettivo, se, da un lato, occorre aiutare la diffusione delle nuove tecnologie, dall'altro, è fondamentale mettere in opera le misure necessarie a rafforzare la fiducia dei consumatori nelle grandi opportunità offerte dal commercio elettronico.
Questo rappresenta una vera e propria necessità, data la grande circospezione con la quale i nostri concittadini si avvicinano a questi nuovi strumenti.
Solo un grado elevato di protezione potrà permettere la reale diffusione dell'uso delle nuove tecnologie nella vita quotidiana di milioni di persone, e solo la definizione di regole chiare potrà permettere ai cittadini europei di avvalersi pienamente dei vantaggi da esse prodotte.
In questa logica, avevo presentato all'attenzione della commissione per l'industria una serie di emendamenti volti, appunto, a sottolineare l'importanza della tutela dei consumatori nel progetto di diffusione delle nuove tecnologie, avanzato dalla Commissione Prodi.
Con rammarico ho potuto constatare che solo una parte di questi emendamenti sono stati accolti nella relazione della collega Read, che peraltro condivido nelle sue linee generali, e spero ardentemente che questo sia stato solo il frutto delle sfortunate circostanze che hanno fatto sì che la mia commissione, che si occupa della tutela dei consumatori, non abbia fatto in tempo a votare un parere ufficiale.
Sono sicuro che in futuro, in fase di trattazione del piano d'azione che farà seguito al Vertice di Lisbona, fra le due commissioni ci sarà una collaborazione più efficace.
Signor Presidente, signori Commissari, onorevoli colleghi, quando - giustamente - massimo è lo l'interesse ad elaborare le opportunità per creare una società dell'informazione per tutti, massima deve essere anche l'attenzione per evitare che si divida nuovamente la società in esperti e profani dell'informatica.
Sottolineo l'importanza della tutela delle piccole e medie imprese, soprattutto delle prime.
A questo proposito è indispensabile prevedere delle garanzie in relazione alla pubblicità.
A causa della mancanza di una politica armonizzata in materia di comunicazione commerciale, possono sorgere degli ostacoli che colpiscono in modo inaccettabile soprattutto le piccole imprese.
È dunque indispensabile procedere a un'armonizzazione forzata nel campo della comunicazione commerciale.
Infine, ribadisco in questa occasione che è importante che le parti interessate - consumatore, da un lato, e imprenditore, dall'altro - abbiano la possibilità di accordarsi a priori in merito al regime giurisdizionale da applicare.
Infatti, se la norma stabilirà che il consumatore ha sempre la facoltà di rivolgersi al proprio tribunale, la situazione sarà insostenibile per le piccole imprese, che dovranno farsi assistere legalmente anche negli altri 14 Stati membri.
È impossibile per le piccole imprese gestire una situazione di questo tipo.
Signor Presidente, con l'iniziativa eEurope la Commissione ci ricorda che l'Europa ha accumulato un ritardo nello sviluppo della società dell'informazione.
Per ritardo s'intende quello nei confronti degli Stati Uniti, è ovvio e nessuno può negarlo.
Al di là di questa constatazione è necessario stabilire di che genere di ritardo si tratti: economico, politico, sociale.
Qual è l'unità di misura?
La Commissione intende lanciare un'iniziativa politica; prendiamo dunque la questione alla lettera.
Ebbene sì, esiste effettivamente un ritardo europeo nell'accesso alla società dell'informazione come strumento, strumento di conoscenza, di creazione e di scambio.
Esiste un ritardo nello sviluppo del commercio fondato su Internet.
Ma questi due ritardi sono identici?
Alcuni potrebbero dire che non importa, che bisogna sviluppare a tutto campo questo splendido strumento rappresentato dall'informazione digitale e che l'obiettivo è già sufficiente di per sé.
Proprio questa potrebbe essere infatti l'impressione che dà l'iniziativa della Commissione.
In effetti, potremmo persino accontentarci di un elenco di obiettivi in cui lo sviluppo delle piccole imprese è posto sullo stesso piano dello sviluppo dei servizi pubblici, in cui il commercio elettronico compete con la formazione universitaria.
Emerge però una questione di cui non si è fatto cenno e che riguarda i contenuti dell'informazione che si presume debba circolare grazie allo strumento digitale.
Si tratterà di un contenuto standardizzato o di un contenuto che riflette la diversità culturale e linguistica dell'Europa?
Si tratterà di un contenuto sociale o di un contenuto esclusivamente commerciale?
Già oggi la società dell'informazione costruisce reti sociali, genera nuove esperienze culturali, crea luoghi di dibattito pubblico e di opinione.
Dobbiamo misurarne la portata.
La Commissione parla del ritardo europeo e dell'urgenza di colmarlo.
Tra il ritardo e l'urgenza non dobbiamo accontentarci di dare impulso a un determinato processo a scapito di una riflessione sulle condizioni democratiche e politiche connesse alla sua realizzazione.
Il progresso tecnologico rappresenta uno slogan ormai logoro.
Il cambiamento a cui stiamo assistendo è analogo a quello provocato alla nascita della stampa.
Gli sviluppi e i mutamenti innescati richiedono una riflessione profonda.
Se gli obiettivi sono lo sviluppo dell'occupazione e l'accesso democratico, come illustra molto bene la relazione Read, sarebbe dannoso permettere che l'unico metro di valutazione sia il mercato e lo sviluppo economico.
Signor Presidente, è difficile ricapitolare in tre minuti pensieri e sensazioni del tutto naturali al momento di commentare un'iniziativa tanto ampia e interessante quanto quella messa a punto dal Commissario Liikanen.
Le nuove tecnologie qui in discussione hanno modificato radicalmente le condizioni di quasi tutto nella nostra società: dalla produzione, all'assistenza, alla distribuzione, al commercio, alla ricerca, allo sfruttamento delle informazioni, eccetera.
Cresce la produttività, cresce la qualità di svariati prodotti e una delle spiegazioni di questa crescita relativamente elevata dell'economia mondiale accoppiata a bassi tassi di inflazione va ricercata proprio nelle nuove tecnologie.
Credo che tutti siano affascinati dai nuovi prodotti e dalle nuove applicazioni che ci vengono offerti.
È tuttavia importante che noi, in qualità di politici, prestiamo attenzione alle possibilità schiuse da queste nuove tecnologie per contribuire alla soluzione di pressanti problemi sociali che l'economia di mercato non affronterà in modo automatico.
Un esempio del genere è rappresentato dall'ambito della formazione.
Viviamo in un periodo in cui il sapere come fattore di produzione diviene sempre più importante.
Un aspetto ignorato in questo ambito è che il sapere, diversamente da altri fattori di produzione quali il capitale, i terreni, il suolo o i minerali, non costituisce una risorsa limitata.
Anzi, il sapere tende ad aumentare, ad espandersi quando viene utilizzato.
Ciò spalanca la porta a una straordinaria, affascinante evoluzione in termini di democrazia e di giustizia.
Tutti nasciamo nelle condizioni di poter apprendere e acquisire conoscenze, ma ciò non può avvenire in assenza di un contesto favorevole all'istruzione e all'apprendimento.
Ecco perché in questa relazione le proposte relative all'istruzione e alla formazione sono così importanti.
Non si tratta soltanto di offrire apparecchiature tecniche, ma anche di sviluppare una nuova pedagogia e l'insegnamento a distanza.
È un aspetto importante nella nostra regione del mondo, ma non lo è di meno nei paesi poveri.
Confido che le esperienze che raccoglieremo a livello di Unione europea in questo campo verranno valorizzate anche nelle nostre attività di cooperazione allo sviluppo.
Esorto il Commissario Liikanen a discuterne con il Commissario Nielson.
Un altro aspetto, non meno importante, è rappresentato dalle possibilità di rendere più efficiente, grazie alle nuove tecnologie, la gestione energetica e l'impiego dei materiali.
Il presente programma rinvia al settore dei trasporti, e io lo reputo un bene, ma non dimentichiamo che è anche possibile ridurre la necessità di trasporti sul piano squisitamente materiale, possibilità che dobbiamo tentare di sfruttare.
In conclusione, per quanto concerne il commercio elettronico è della massima importanza creare un quadro che permetta ai consumatori di sentirsi tutelati in questa tipologia di commercio, di semplificare gli scambi all'interno dell'Unione, di affrontare adeguatamente gli aspetti fiscali e i rischi per la privacy.
Siamo soltanto agli inizi di un dibattito importante, e per il futuro intravedo un dialogo che continuerà a essere avvincente.
Grazie, Commissario Liikanen, e grazie, onorevole Read, per l'interessante relazione.
Signor Presidente, signor Commissario, con le nuove tecnologie abbiamo immesso, in senso figurato, nuovo carburante nella nostra locomotiva economica.
Ma vorrei anche parlare di tre aspetti che dobbiamo tenere presenti.
Primo: nell'articolo 6 del Trattato di Amsterdam si afferma che tutte le politiche devono essere fondate sul principio della sostenibilità.
Sinceramente, signor Commissario, esaminando la comunicazione si rileva un'insufficiente attenzione per la sostenibilità, per la compatibilità dei prodotti con l'ambiente, per gli incentivi ai comportamenti ecologici, per gli effetti che le nuove tecnologie hanno sull'ambiente.
Sono tutti temi rispetto ai quali il testo avrebbe bisogno di essere migliorato.
Secondo: in che modo cambiano il nostro modo di lavorare e i nostri rapporti di lavoro?
È possibile influenzare le caratteristiche che questi avranno in futuro?
La questione è se, in presenza di tali rivoluzionarie trasformazioni, servano nuove strutture di partecipazione dei lavoratori ai processi decisionali, nuove strutture di consultazione e nuove forme di organizzazione.
Anche questo è un aspetto che dovrebbe essere trattato con maggiore attenzione.
Terzo: il quinto Programma quadro per la ricerca contiene molte analisi socioeconomiche che mirano ad individuare i fattori comuni nella nostra Europa proprio nel campo delle nuove tecnologie.
Non possiamo quindi procedere alimentando la locomotiva con carburante convenzionale e d'altra parte fare ricerca socioeconomica nel Programma quadro, senza che vi sia alcun rapporto con la presente comunicazione.
Il punto quindi è: facciamo pure andare la locomotiva, evitando che essa vada in una direzione a caso: le servono anche dei binari.
Signor Presidente, onorevoli colleghi, per la prima volta dalla concessione del suffragio universale nel secolo scorso la nostra società si confronta con un trasferimento di potere di tale portata.
La società dell'informazione è in grado di trasferire il potere dal governo al singolo individuo, dal burocrate al cittadino e dall'impresa al consumatore.
Essa apre un mercato globale e offre informazioni quasi illimitate a chiunque abbia accesso allo schermo di un computer.
È il motore più potente per abbattere le barriere tra comunità e nazionalità - più potente di qualsiasi direttiva comunitaria.
Essa offre più potere, maggiore scelta e prezzi più bassi ai cittadini in tutta Europa e in tutto il mondo; a mio avviso, la cosa migliore che i governi possono fare nel cyberspazio è restarne fuori, per quanto possibile, lasciando che consumatori, imprese e cittadini svolgano le proprie attività e conducano la propria esistenza.
I legislatori non possono stare al passo con questa tecnologia, neanche se ci provano.
La tecnologia e l'industria sono meglio attrezzate per placare i timori dei consumatori in un mercato estremamente competitivo.
Ed è proprio la competitività del mercato a tutelare il consumatore, non una legislazione imposta dall'alto che potrebbe arrestare lo sviluppo del commercio elettronico, lasciando che siano altri, in diversi paesi del mondo, a cogliere i benefici di una rivoluzione economica che non ha precedenti dalla rivoluzione industriale del XIX secolo.
Sappiamo tutti però che una partecipazione di base da parte del governo è necessaria.
Abbiamo bisogno di un quadro legislativo generale, possibilmente leggero e flessibile, per il commercio elettronico; dev'essere istituito rapidamente, perché il tempo scorre inesorabile e ci sono molte organizzazioni in tutto il mondo che si contendono quest'attività.
È nel nostro interesse offrire risposte e una legislazione adeguate e farlo celermente.
Il Parlamento deve approvare quanto prima la direttiva sul commercio elettronico con il principio relativo al paese d'origine.
Dobbiamo adottare nuove norme sulla giurisdizione che confidino nella capacità del consumatore di fare una scelta informata sulla competenza giurisdizionale per cui egli vuole optare.
Dobbiamo approvare il pacchetto sulla liberalizzazione delle telecomunicazioni, perché soltanto con un mercato delle telecomunicazioni competitivo e a basso costo potremo offrire ai consumatori potere, prezzi bassi e importanti opportunità, seguendo l'esempio di grandi protagonisti globali come la finlandese Nokia.
In ambito scolastico gli Stati membri devono costruire sulle competenze acquisite nel settore della tecnologia dell'informazione, ma devono farlo rapidamente, altrimenti saranno altri a vincere ila posta in palio, cioè il dominio del mercato globale del commercio elettronico.
Signor Presidente, signor Commissario, onorevoli colleghi, desidero innanzitutto ringraziare la onorevole Read per la relazione e vorrei subito precisare che mi concentrerò sugli aspetti sociali che, a nostro giudizio, meritano di essere sviluppati.
A pochi giorni dal Vertice di Lisbona ritengo che il Parlamento europeo abbia il dovere di lanciare un segnale chiaro ai governi degli Stati membri, affinché l'entrata dell'Europa nell'era digitale - e quindi in una nuova economia dalle grandi potenzialità - non vada a scapito della coesione sociale.
La necessità di un solido legame con l'aspetto sociale, la considerazione dei bisogni reali dei cittadini sono, a mio avviso, le condizioni sine qua non per il successo della società dell'informazione, come la intendiamo in Europa; la società dell'informazione infatti non può essere costruita solo attraverso le forze di mercato.
Dobbiamo essere estremamente vigili affinché tutte le componenti sociali ne traggano vantaggio e non si venga a creare una società in cui l'accesso alle nuove tecnologie e lo sfruttamento del loro potenziale determinino l'inclusione o l'esclusione sociale.
Intendo evidenziare tre punti con tutti i rischi e le preoccupazioni che ne derivano.
Il primo riguarda gli utenti e il rischio di creare un divario tra le vittime dell'esclusione sociale.
Infatti, i costi connessi all'accesso a Internet, l'emarginazione di intere fasce di popolazione (giovani disoccupati, casalinghe, anziani), nonché le lacune nei sistemi d'istruzione e di formazione professionale costituiscono altrettante ipoteche che gravano su una società dell'informazione dalla quale invece tutti devono trarre vantaggio.
Il secondo punto verte sulle persone che lavorano in questo settore. A fronte della flessibilità che rappresenta una caratteristica saliente del comparto, i lavoratori dipendenti devono poter usufruire di strutture di organizzazione e di garanzie dei propri diritti in materia di previdenza sociale, di pensioni e di lavori in adeguate condizioni di sicurezza.
Il terzo e ultimo punto attiene alla questione del servizio pubblico e al miglioramento dei sistemi democratici di sviluppo delle procedure ...
(Il Presidente interrompe l'oratore)
Signor Presidente, signor Commissario, eEurope è un programma veramente importante per tutti nella transizione dalla società industriale alla società dell'informazione.
Per questa ragione mi congratulo con la Presidenza portoghese per la decisione di porre questo tema al centro del Vertice straordinario.
Mi congratulo con la Commissione per la sua proposta e con la relatrice per il documento elaborato. Vorrei anche spiegare il perché di queste mie lodi e perché mi aspetto che alle parole facciano seguito i fatti.
Al centro della relazione e quale primo obiettivo della proposta della Commissione viene posta la necessità di garantire le pari opportunità e lo stesso livello di partecipazione di tutti i cittadini alla società dell'informazione. eEurope, come è scritto nel testo, deve prima di tutto aprire la strada per permettere ad ogni cittadino, ad ogni famiglia, ad ogni scuola, ad ogni azienda e ad ogni amministrazione di entrare nell'era digitale e nella rete.
Tale obiettivo, secondo me, non giustifica le preoccupazioni qui manifestate in merito ad un'eventuale divisione della società in coloro che hanno e coloro che non lo hanno accesso all'informazione.
Perciò sottolineo questo obiettivo, perché credo che possa illustrare in modo particolarmente efficace per i cittadini il vantaggio dell'impegno dell'Unione europea a favore della società dell'informazione, naturalmente solo a condizione che teniamo fede alle promesse fatte ai cittadini e che realizziamo quanto diciamo di voler fare, a condizione cioè che forniamo davvero entro la fine del 2002 in tutte le classi un collegamento ad alta velocità ad Internet e alle risorse multimediali, come si afferma nel programma, che davvero garantiamo entro il 2003 a tutti i cittadini, poveri o ricchi che siano, un accesso ampio e sicuro al sistema sanitario, che facciamo per tempo quanto è urgentemente necessario fare per lo sviluppo delle nostre PMI, ossia garantire la protezione del capitale di rischio nell'Unione europea.
È un compito che spetta a Consiglio, a Parlamento e Commissione.
Auguro a tutti noi di riuscire nell'impresa, nell'interesse dei cittadini.
Signor Presidente, signor Commissario, ringrazio la relatrice per l'ottimo lavoro svolto in tempi così brevi.
Il concetto di società dell'informazione rappresenta per tutti la chiave che ci permette di capire meglio l'impegno della Commissione in questo processo.
Ciò è importante e, quindi, esprimo il mio più vivo ringraziamento.
Per questo motivo sarebbe importante che a Lisbona si trovi un accordo sul principio del finanziamento di una previdenza sociale sostenibile.
Se desideriamo creare una società dell'informazione per tutti, bisognerebbe inoltre trovare un accordo con le parti sociali, per esempio, sul telelavoro e sulla formazione professionale.
Senza la tutela dei diritti dei lavoratori, ciò non sarebbe possibile.
Il pericolo è che, attraverso Internet, i servizi si trasformino in autoservizi, a tutto svantaggio dell'occupazione.
Un altro problema: sono dieci anni che cerchiamo di liberalizzare il settore delle telecomunicazioni e adesso le grandi fusioni industriali ci fanno temere un'inversione di rotta.
Secondo me dovremmo intervenire.
Quest'inversione deve essere impedita a tutti i costi; attendo con impazienza una proposta della Commissione sulle misure da adottare.
Terzo: recentemente la quotazione delle azioni di una società operante nel settore dei servizi in rete è aumentato del quattromila percento sulla base di infondate comunicazioni di borsa.
Se pensiamo che vi sono molte imprese simili, vuol dire che il settore è come una grande bolla di sapone; se scoppierà spero che a farne le spese non saranno i contribuenti.
Signor Commissario, come pensa di evitare che i contribuenti paghino le spese dell'eventuale scoppio di queste imprese palloncino, così come è avvenuto durante la crisi bancaria?
Signor Presidente, signor Commissario, onorevoli colleghi, mi sembra assai importante che il Parlamento europeo partecipi alla discussione su come l'Unione europea valuti le nuove opportunità aperte dalla società dell'informazione - tema che sarà trattato nel corso del Vertice di Lisbona.
Sottolineo che molti sperano che da questo Vertice sull'occupazione giungano risposte più chiare in tale settore; ribadisco l'importanza del problema e la necessità di definire una strategia europea in questo campo.
Sappiamo che in detto comparto, delicato ed essenziale per il nostro futuro, l'Unione europea ha accumulato un grave ritardo rispetto agli Stati Uniti.
Concordo con la relazione presentata dalla onorevole Read e ricordo, con un'espressione utilizzata dal Presidente del Consiglio Guterres, i tre principali deficit in questo ambito.
Primo: il deficit pragmatico.
Come ben evidenziato dalla relazione Read, il documento presentato dalla Commissione è ricco di orientamenti generali e di intenti che meritano il nostro plauso, ma è povero di misure concrete e di azioni ad hoc.
In questo campo, così come in altri, non abbiamo bisogno di ulteriori dichiarazioni e discorsi, ma di provvedimenti e di decisioni che consentano di ridurre il gap che ci separa dagli Stati Uniti.
Secondo: il deficit democratico. C'è anche un deficit democratico - che, riconosciamo, è stato anche più rilevante -; è importante combattere la divisione tra coloro che hanno accesso alla rete, alle nuove tecnologie e ai benefici della società dell'informazione e coloro che ne sono esclusi per motivi economici, a causa di un'informazione o di una formazione tecnologica insufficienti.
Le scommesse sul sistema dell'istruzione e sulle strutture dei trasporti e delle telecomunicazioni che rendano più conveniente, rapido e potente l'accesso alla rete rappresentano delle priorità che devono essere in cima alle nostre preoccupazioni.
Terzo: il deficit a livello d'investimenti.
Come ben sottolineato dalla relazione, non si può lasciare al mercato il compito di rispondere a questi problemi.
A livello del sistema sanitario, della pubblica amministrazione, dei rapporti tra Stato e cittadino, dei servizi pubblici si può e si deve fare molto per permettere all'Europa di compiere il salto qualitativo che tutti noi riteniamo necessario.
Signor Presidente, nel Vertice straordinario di Lisbona della prossima settimana dovrà essere definita una strada specifica che permetta agli europei di entrare nel futuro mondo del lavoro.
Come diventare più competitivi?
Come creare nuovi mercati?
Come creare posti di lavoro stabili e altamente qualificati?
Nella società globale dell'informazione di domani noi possiamo avere un ruolo da protagonista, se conosciamo il copione.
L'Europa possiede i talenti e le capacità.
A volte le mancano dei registi competenti che sappiano infondere la necessaria motivazione.
Per me è importante che ai profondi cambiamenti partecipino attivamente ampie fasce di popolazione.
Sin da piccoli devono familiarizzare con Internet e con le banche dati, come ha già detto la mia collega Hieronymi.
Le scuole non dotate di computer devono diventare una rarità!
Abbiamo bisogno di un'offensiva della qualificazione, basata su un apprendimento assistito da computer e su un'utilizzazione attiva delle reti.
La commissione per l'occupazione e gli affari sociali del Parlamento europeo è del parere che la società dell'informazione debba diventare un patrimonio comune di tutti i cittadini, compresi quelli socialmente più deboli, i disabili e gli anziani.
Nell'economia europea la velocità a cui avviene il mutamento aumenta incessantemente.
Le imprese sono soggette ad un continuo processo di riorganizzazione, con scambio di partecipazioni, alleanze strategiche, acquisizioni ostili e non.
Le conseguenze sono le stesse per lavoratori e dirigenti: elevata mobilità e necessità di adeguarsi sempre più rapidamente.
Aumenta l'autonomia, ma anche la falsa autonomia.
Nelle aziende crescono le responsabilità.
Le équipe di lavoro hanno scadenze sempre più ristrette.
Questo si ripercuote sulla loro coesione interna e sulla capacità di rappresentanza dei lavoratori.
Molte imprese sono troppo piccole per dotarsi di un consiglio aziendale oppure sono talmente grandi che diventa difficile mantenere i rapporti ed i rappresentanti dei lavoratori diventano dei grandi viaggiatori.
Coloro che lavorano nei settori delle tecnologie dell'informazione e delle comunicazioni - analisti, ingegneri o programmatori creativi - hanno molte libertà e vogliono gestirsi da soli.
Vogliono nuove norme per l'orario di lavoro ed anche nuovi schemi delle retribuzioni e delle gratifiche, sulla base di contratti flessibili.
Inoltre, i sindacati temono che i rapporti di lavoro non regolamentati si diffondano in altri comparti e si riduca il livello di tutela sociale.
I lavoratori devono acquisire familiarità con le nuove forme di lavoro e i nuovi tipi di rapporti contrattuali che vigono nell'industria informatica e delle telecomunicazioni, che si tratti della produzione di hardware o di software, nel settore dei servizi oppure in quello della consulenza.
Solo se essi potranno partecipare alle innovazioni e se si faranno convincere dalla società dell'informazione, risulterà che i vantaggi che quest'ultima comporta non riguardano soltanto le aziende private o pubbliche, ma anche i consumatori ed i lavoratori.
Signor Presidente, onorevoli colleghi, desidero anzitutto ringraziare la onorevole Read per tutto il lavoro che ha dedicato a questa relazione.
Fa piacere constatare il grande interesse destato da questa materia e credo che sia importante approfondire, in seno al Parlamento, le nostre conoscenze in questo ambito tanto complesso quanto affascinante, dotandoci al contempo degli strumenti per un cambiamento.
Il Commissario Liikanen, con il suo impegno personale, e il documento della Commissione "eEurope" incarnano una visione positiva della nuova economia e una politica orientata alla crescita che io non posso che sottoscrivere di tutto cuore.
È un peccato che alcuni colleghi vedano nell'emergente società dell'informazione una minaccia, anziché apprezzare le opportunità che essa schiude.
Il significato del commercio elettronico può difficilmente essere esagerato.
Sin qui il mercato interno ha rappresentato una realtà solo per le grandi imprese. Il commercio elettronico comporta come conseguenza un'inedita accessibilità al mercato interno anche da parte della piccola impresa e del singolo individuo, del cliente, del consumatore, che finalmente ha la possibilità di trarre vantaggio dall'intero mercato interno europeo.
Sulla scia del cambiamento tecnologico non soltanto cambiano gli schemi commerciali, ma si creano anche nuove possibilità in materia di cultura, svago e contatti.
Per sostenere la nuova economia nel migliore dei modi è importante che noi politici non nutriamo la velleità di poter prevedere ogni esigenza di imprese e persone.
Dobbiamo lasciare che a scegliere sia il mercato, ossia acquirenti e venditori.
Alla luce del panorama offerto da questa porzione della società e dell'economia, diviene ancora più importante astenersi dalla pretesa di disciplinare in dettaglio le attività, in ossequio a una smania di regolamentare tutto.
Occorre invece deregolamentare ancor più i mercati, in modo da aumentare la concorrenza e far calare i prezzi.
È questo il miglior modo per rendere i servizi dell'informazione accessibili a ogni cittadino.
Nella nuova economia, un elemento importante ai fini della crescita è rappresentato dall'aumento dei flussi di capitale di rischio per le nuove aziende e le imprese in espansione.
Dobbiamo incrementare la competitività e la creatività della nostra regione, l'Europa.
La cosa di gran lunga più importante che Capi di stato e di governo potranno fare a Lisbona sarà quella di iniziare a diminuire la tassazione sui capitali nei rispettivi paesi, dal momento che essa rappresenta, allo stato attuale, il principale ostacolo a un aumento dell'afflusso di capitale di rischio.
All'ala sinistra di quest'Aula, alla luce di questa discussione, vorrei dire quanto segue: dite sì alle opportunità che la nuova società dell'informazione schiude ai cittadini!
Non lasciatevi stregare dalla paura, non siate così negativi!
Ascoltate le argomentazioni della onorevole Villiers!
Fate vostro l'atteggiamento positivo a tutto campo dell'onorevole Wijkman, apprendete dall'esperienza della giovane onorevole Kauppi!
Non dico certo che il problema delle riconversioni vada preso sottogamba, ma, per favore, evitate di affossare questa iniziativa in nome di una visione obsoleta della realtà.
Sarebbe la sconfitta dell'Europa!
Signor Presidente, innanzitutto desidero ringraziare la onorevole Read e il Parlamento per questa relazione, che è stata elaborata con estrema rapidità ed è veramente importante, in quanto il Vertice straordinario avrà luogo la settimana prossima e l'iniziativa eEurope sarà oggetto di uno dei principali documenti discussi in quella sede.
Il sottotitolo dell'iniziativa eEurope "Una società dell'informazione per tutti", - ma potremmo definirla, come ha proposto l'onorevole Seppänen, "Una società della conoscenza per tutti" - vuole indicarci i suoi ambiziosi obiettivi.
Apprezziamo il contributo del Parlamento a questo cruciale dibattito politico.
Attualmente la Commissione sta preparando il Vertice che si terrà a Lisbona la prossima settimana.
A tal fine la Commissione ha adottato numerose comunicazioni fra cui, la settimana scorsa, una relazione sui progressi di eEurope e, due settimane fa, un documento che traccia un'agenda per il rinnovamento economico e sociale d'Europa.
Mi sembra assai importante che il Parlamento partecipi, con la discussione odierna, alle discussioni preparatorie del Vertice di Lisbona: si è trattato di un dibattito chiarificatore che ha messo in luce il grande interesse e l'esperienza del Parlamento su questi temi.
Mi auguro che il Consiglio europeo di Lisbona sostenga iniziative politiche indirizzate a obiettivi concreti, dando così un forte segnale che i leader europei sono fermamente determinati a trasformare l'Europa in un'economia dinamica e competitiva.
Per quanto riguarda il contenuto delle relazioni, noto che considerate preoccupante il fatto che, nel nostro documento iniziale, non vengono indicati esplicitamente i meccanismi che dovrebbero consentire di raggiungere gli obiettivi di eEurope.
A tale proposito troverete dettagli più precisi nella relazione sui progressi realizzati, che la scorsa settimana è stata presentata dalla Commissione sia al Consiglio di Lisbona che al Parlamento; inoltre - come era stato richiesto al Vertice di Helsinki - entro giugno sarà pronto un piano d'azione su eEurope.
Spero che in questi documenti troverete una risposta a gran parte dei timori che avete espresso in merito alla realizzazione degli obiettivi di eEurope, anche se è possibile che alcuni temi rimangano esclusi, perché dobbiamo evitare che l'iniziativa diventi dispersiva.
Sono particolarmente lieto che la relazione condivida l'impostazione della Commissione sugli elementi fondamentali di eEurope.
È essenziale creare una moderna infrastruttura elettronica multimediale ad alte prestazioni, garantire la certezza giuridica nel commercio elettronico, ovviare alla scarsità di competenze professionali e infine incrementare la disponibilità di capitale di rischio per stimolare l'innovazione.
Apprezziamo moltissimo il sostegno che ci offrite nell'opera di realizzazione di questi elementi vitali di eEurope.
L'idea di organizzare una conferenza elettronica fra i governi mi sembra molto interessante.
È importante che noi Istituzioni europee individuiamo, insieme agli Stati membri, gli strumenti più efficaci per sfruttare il potenziale delle tecnologie regionali, al fine di aumentare sia l'efficienza che la trasparenza dei nostri rapporti con i cittadini.
Posso annunciarvi fin da ora che questo sarà uno dei temi principali di una conferenza ministeriale che la Presidenza portoghese organizzerà a Lisbona all'inizio di aprile.
Vorrei anche aggiungere che il Libro bianco sulla riforma interna della Commissione contiene un'iniziativa sulla eCommissione, con cui vogliamo migliorare le infrastrutture della Commissione nel campo delle comunicazioni e della tecnologia dell'informazione, per fornire, con l'aiuto di Internet, servizi migliori ai cittadini.
Vorrei rispondere in breve ad alcune osservazioni, che hanno talvolta accentuato aspetti lievemente diversi da quelli messi in luce nel documento della Commissione.
Si chiede alla Commissione di introdurre un'undicesima linea d'azione dedicata all'occupazione e alla coesione sociale; sono consapevole anch'io che si tratta di importantissime priorità; proprio per tale motivo su questi temi sono state accettate comunicazioni particolari.
Ricordo soprattutto la comunicazione "Strategie per il lavoro nella società dell'informazione".
Concordo altresì sul fatto che la società dell'informazione rappresenta forse la migliore opportunità che ci si sia mai offerta per realizzare politiche strutturali e di coesione, in quanto essa annulla le distanze.
La comunicazione "eEurope" verte essenzialmente sulle azioni necessarie per accelerare il passaggio alla società dell'informazione.
Queste azioni aumenteranno il numero dei posti di lavoro, riducendo la maggior causa dell'emarginazione sociale, ossia la disoccupazione.
La relazione esprime alcuni timori in merito all'azione della smart card.
Vorrei rassicurarvi: essa non è pensata per intervenire in un settore che, come giustamente osserva la relazione, è guidato dal mercato.
Il ruolo della Commissione è quello di catalizzatore, per riunire i protagonisti consentendo loro di raggiungere un accordo su approcci standard.
Lo scopo non è certo di sfavorire altre tecnologie.
Non è chiaro come la Commissione possa garantire la sicurezza etica dei servizi, ma sono pienamente d'accordo sulla necessità di intraprendere tutte le iniziative più opportune per tutelare il rispetto dei diritti dell'uomo; le iniziative in corso, soprattutto il piano d'azione Internet, affrontano questo tema.
Infine vorrei concludere ringraziandovi ancora una volta per l'opera che avete svolto in questo campo; il vostro impegno conferma che, come noi, siete consapevoli dell'importanza e dell'urgenza di questo tema per l'Europa.
Grazie, signor Commissario.
La discussione è conclusa.
La votazione si svolgerà alle ore 12.00.
VOTAZIONI
Signor Presidente, la discussione sulla mia relazione sui piani d'azione dell'Unione europea in materia d'immigrazione e asilo è stata posticipata alle 18.00 di oggi e la votazione alle 9.00 di domani mattina.
Data l'importanza del tema, vorrei che la stessa importanza l'avessero anche la discussione in Assemblea plenaria e la relativa votazione.
Per questo motivo, la pregherei di chiedere all'Assemblea di rinviarle alla prossima tornata di Bruxelles.
(Il Parlamento acconsente alla richiesta)
Ritengo che, in considerazione di queste votazioni, sia importante che l'Assemblea plenaria e l'Ufficio di presidenza decidano se far terminare le sessioni di Strasburgo il giovedì o il venerdì.
Non ha senso che continuiamo a modificare l'ordine del giorno tenendo conto dei trasferimenti e a sovraccaricare l'ordine del giorno delle minisessioni di Bruxelles che già sono molto pesanti.
Relazione (A5-0064/2000) degli onorevoli Duff e Voggenhuber a nome della commissione per gli affari costituzionali, sull'elaborazione di una Carta dei diritti fondamentali dell'Unione europea (C5-0058/1999 - 1999/2064(COS))
Signor Presidente, ho chiesto la parola solamente per dire che la traduzione italiana del paragrafo 6c è assolutamente strana.
Dato che la nota che abbiamo già mandato a questo riguardo non è servita a molto, le chiedo ora di controllare la questione.
Praticamente nel testo si dice che si possono violare i diritti fondamentali se il Parlamento europeo lo vuole, cosa che mi sembra abbastanza assurda.
Signor Presidente, richiamo l'attenzione sul testo del paragrafo 6 lettera c), così come fatto dalla mia collega di lingua italiana.
Abbiamo fatto una rapida verifica e il testo portoghese si muove nella stessa direzione della versione in lingua francese, vale a dire che si può desumere che la maggioranza dell'Assemblea ritiene che si possano violare i diritti fondamentali a patto che il Parlamento sia d'accordo.
Non so se si tratta di un problema linguistico o politico, tenuto conto degli interventi che abbiamo avuto modo di ascoltare in quest'Aula in merito ai diritti politici dell'Austria.
È una questione estremamente delicata, sulla quale desidero richiamare l'attenzione dell'Ufficio di presidenza, affinché fornisca un chiarimento al riguardo. Se è proprio questo l'intento con cui si è votato, ritengo che si sia creato un precedente politico di enorme gravità.
Alla fine delle votazioni controlliamo sempre le versioni nelle diverse lingue per esser sicuri che corrispondano alla versione originale.
(Il Parlamento approva la risoluzione)
Signor Presidente, molto brevemente un'altra osservazione.
Accetto con rispetto la decisione presa poco fa a maggioranza di rimandare la relazione dell'onorevole Hernández Mollar. Chiedo però che non avvenga più che nella votazione tra due relazioni, senza ascoltare interventi pro o contro e senza riflettere sulle conseguenze, si modifichi l'ordine del giorno.
È contrario al Regolamento e non deve più accadere.
Tendo a concordare con quest'osservazione; forse dovremmo chiedere alla commissione per gli affari costituzionali (competente per l'interpretazione del Regolamento) di controllare l'esatta procedura in uso.
È evidente che se una relazione proviene da una commissione, quest'ultima può chiederne il rinvio in commissione.
Ma se essa è stata inserita nell'ordine del giorno all'inizio della settimana, non sono certo che i deputati possano chiedere di posporla; sono in dubbio, e quindi dovremmo interpellare la commissione per gli affari costituzionali.
Signor Presidente, prima della votazione sulla risoluzione Jackson sui Fondi strutturali, desidero attirare l'attenzione dell'Assemblea sulla sentenza del Consiglio di Stato francese del 27 settembre 1999, che annulla l'inserimento di 500 siti suscettibili di essere classificati come aree speciali di conservazione e che quindi costituisce un problema.
La Commissione non si è pronunciata in merito.
Il Consiglio di Stato ha annullato il provvedimento a causa del mancato rispetto della procedura, ovvero per la mancata consultazione dei sindaci e delle collettività locali, degli organismi e delle associazioni interessate.
Non si sa mai abbastanza sul punto in cui ci si trova.
Affinché gli Stati membri non siano penalizzati ingiustamente, chiedo che questa relazione sia votata nuovamente quando la Commissione avrà dato il proprio parere e le proprie motivazioni sul seguito da dare alla sentenza del Consiglio di Stato.
Ritengo inoltre che il Parlamento non possa essere allo stesso tempo giudice e parte in causa.
Su questo punto potremmo discutere a lungo, ma rischieremmo di rimanere intrappolati in un groviglio procedurale; a rigor di termini poi, lei non ha la facoltà di avanzare questa proposta e quindi non intendo consentire un dibattito in merito.
La cosa più semplice è di passare al voto.
(Il Parlamento respinge la proposta)
Signor Presidente, intendo ribadire ciò che ho affermato ieri: i socialisti francesi non prenderanno parte alla votazione, poiché questo modo di procedere non è corretto. Infatti le uniche direttive ambientali citate riguardano gli uccelli selvatici, e quindi Natura 2000, mentre sarebbe stato opportuno avere una visione più equilibrata.
In secondo luogo, riteniamo che l'organo legislativo non abbia competenza di giudicare in merito all'attuazione delle leggi; tale responsabilità spetta alla Commissione e alla Corte di giustizia.
Signor Presidente, una sola osservazione: se la onorevole Lienemann era così preoccupata, è un peccato che non abbia preso parte al dibattito e non abbia esposto i suoi timori al Commissario durante la discussione.
Signor Presidente, muovo lo stesso appunto, perché certi interventi mi sorprendono.
È la prima volta che vengono fatte osservazioni di questo genere che non vengono avanzate in commissione, e di questo mi rammarico.
Oggi siamo chiamati a votare questa risoluzione; pertanto chiediamo che sia votato il lavoro svolto in commissione.
Penso che sia estremamente positivo che cerchiamo di rispettare il Regolamento; alla luce di ciò, come è stato segnalato dal collega francese un attimo fa, è palese che esistono circostanze che non sono state discusse in seno alla commissione e per questo mi permetto, con riferimento al Regolamento, di proporre che la questione venga rinviata e rimandata in commissione.
Signor Presidente, desidero rispondere, in quanto sono stata chiamata in causa personalmente. Desidero ricordare alla onorevole Jackson, la quale ha certo molto da fare in qualità di presidente della commissione, che, nel corso della prima riunione della commissione in cui avevamo trattato l'argomento, io ho manifestato il mio disaccordo per la maniera faziosa di scegliere alcune direttive e non altre.
D'altro canto, signora presidente, ho presentato numerosi emendamenti che miravano a sopprimere una serie di paragrafi in successione che lei aveva proposto.
I miei emendamenti non sono stati accolti in commissione e pertanto non ho ritenuto accettabile che si continuasse su questi presupposti.
La onorevole Isler Béguin non era presente in commissione nei giorni in cui abbiamo trattato questi argomenti.
Nel resoconto della commissione e nella presentazione dei miei emendamenti troverete l'argomentazione che ho avuto modo di sviluppare oggi.
Sono consapevole della mole di lavoro che siamo chiamati a svolgere in commissione e so che i colleghi non sempre si possono ricordare dei dettagli degli emendamenti, e li capisco molto bene.
Volevo soltanto chiarire questo punto.
Signor Presidente, mi scusi, sto cercando di attirare la sua attenzione, ma lei procede molto velocemente, e per questo mi complimento.
In merito alla relazione Jackson, vorrei semplicemente dire che non ho preso parte alla votazione per ragioni analoghe a quelle della onorevole Lienemann.
Ritengo che il rispetto del diritto comunitario debba essere generalizzato e che non possa prestarsi a interpretazioni di parte e quindi arbitrarie.
Vorrei far mettere a verbale che non ho preso parte alla votazione.
Relazione annuale (A5-0050/2000) dell'onorevole Haarder a nome della commissione per le libertà e i diritti dei cittadini, la giustizia e gli affari interni, sui diritti umani nell'Unione europea (1998-1999) (11350/1999 - C5-0265/1999 - 1999/2001(INI))
In relazione al paragrafo 45:
Signor Presidente, prima di mettere in votazione il paragrafo 45, voglio che il relatore mi ascolti.
Nella seconda parte del paragrafo, nella versione italiana, dapprima si parla delle violenze fisiche, psicologiche e sessuali nei confronti dei bambini, e poi, nell'ultima parte, si dice: "li invita a non incarcerare, se non in ultima istanza, coloro che abusano di minori".
Vorrei capire se questo è il significato nella sua lingua.
Per cortesia, il relatore chiarisca e dica che fa fede la sua versione, altrimenti il senso è esattamente contrario.
Vorrei aiutare l'Aula, signor Presidente.
Io ho letto il testo in francese, e questo dice una cosa esattamente diversa.
Da una parte, in italiano, si dice di "non incarcerare coloro che abusano di minori", cosa che a me sembra inconcepibile; dall'altra, in francese, si dice di "non incarcerare i bambini che delinquono".
Credo che il testo originario sia quest'ultimo.
È un errore abbastanza grave di traduzione, e sicuramente in italiano è stato tradotto male.
Penso che l'originale dica di "non incarcerare, salvo eccezioni, i bambini che delinquono".
Credo si tratti di questo.
relatore. (DA) Posso confermare che è l'interpretazione dell'onorevole Imbeni quella corretta.
La versione italiana, danese e inglese sono corrette.
La frase deve essere interpretata esattamente come ha detto l'onorevole Imbeni.
Signor Presidente, se si cambia il senso del paragrafo, ricominciamo la discussione.
Abbiamo l'evidenza che in questo Parlamento i testi molto spesso non coincidono.
Vi ricordate quando, qualche mese fa, dovevamo far distribuire ai sacerdoti i preservativi?
Adesso, in alcune versioni, dobbiamo tutelare chi abusa dei bambini!
Se ora, signor Presidente, si cambia la versione anche in inglese, affrontiamo una nuova discussione, che non mi sembra - visto il suo aereo alle 16.30 - sia proprio il caso di fare.
Forse è più semplice se ci fermiamo alla virgola, là dove si dice: "violenze fisiche e psicologiche e ogni tipo di discriminazione".
Il problema di, eventualmente, codificare l'atteggiamento di minori che delinquono, lo potremo affrontare in seguito, in una delle tante altre relazioni che questo Parlamento è capace di sfornare.
Signor Presidente, il relatore ha spiegato chiaramente il senso del testo, che corrisponde all'interpretazione dell'onorevole Imbeni.
Lei ha letto la versione in lingua inglese, che è stata accettata dalla stragrande maggioranza dei presenti.
Adesso, vorrei chiederle di procedere alla votazione, tanto più che queste finezze semantiche vengono sollevate sempre da quelli che non prendono parte ai lavori in commissione.
Se il Parlamento è d'accordo, potremmo superare tutte le difficoltà concernenti le versioni nelle diverse lingue inserendo un paragrafo separato - come sottoparagrafo del paragrafo 45 o come nuovo paragrafo 45 lettera a) - che reciti "e li invita a non incarcerare, se non in ultima istanza, i minori che commettono reati".
Questo porrebbe fine a tutti i problemi, eliminando ambiguità ed incertezze.
È una proposta piena di buon senso; potremmo inserirlo tra gli attuali paragrafi 45 e 46.
In relazione al paragrafo 61:
relatore. (DA) Signor Presidente, nella versione danese si sono perse alcune parole al punto 61.
È la versione inglese quella corretta.
Nella versione danese, dopo la parola "sindacato", dev'essere aggiunta la frase "e i diritti dei singoli cittadini dinanzi ai sindacati".
Non si tratta quindi solo del diritto di costituire sindacati, ma anche dei diritti che si hanno nei confronti di queste organizzazioni sindacali.
(Il Parlamento approva la risoluzione)
Signor Presidente, un richiamo al Regolamento.
Abbiamo votato su questa relazione in sede di commissione, dove erano rappresentati tutti i gruppi, e abbiamo esaminato 170 emendamenti; adesso, in Assemblea plenaria, vengono presentati 66 emendamenti.
Non si tratta di una relazione legislativa.
Se il Parlamento continua a organizzare in questo modo la propria attività non solo ci renderemo ridicoli, ma non riusciremo neppure a sbrigare l'importante lavoro che ci attende.
Chiediamo quindi agli organi competenti del Parlamento di riconsiderare l'organizzazione del nostro lavoro.
Abbiamo per l'appunto qui una relazione dell'onorevole Provan in cui l'Ufficio di presidenza esamina il funzionamento dell'Assemblea plenaria; martedì l'Ufficio di presidenza ne ha discusso e io, in quella sede, ho fatto la sua stessa osservazione.
Quindi sono pienamente d'accordo con lei.
Signor Presidente, faccio parte del Parlamento europeo da quasi undici anni e questo è appena il quarto richiamo al Regolamento che faccio; spero quindi di essere ascoltata.
Vorrei chiedere a lei e agli altri deputati che si alternano alla Presidenza di queste sessioni di essere più rigorosi sui richiami al Regolamento.
Questa mattina abbiamo perso quasi mezz'ora, e gran parte dei richiami al Regolamento che sono stati sollevati - come del resto avviene molto spesso - riguardavano osservazioni evidentemente estemporanee che gli onorevoli colleghi hanno però sentito il bisogno di comunicare all'Aula.
È difficile definire questi interventi richiami al Regolamento.
Forse sono particolarmente irritata perché la mia relazione sull'eEurope, che costituisce l'unico contributo di questo Parlamento al Vertice di Lisbona, è stata relegata in un orario che vedrà inevitabilmente una scarsa partecipazione.
Le chiedo - riallacciandomi al richiamo al Regolamento fatto dall'onorevole Watson - di riferire queste considerazioni alla Presidente e ai Vicepresidenti, chiedendo loro una maggiore severità.
Questo forse vi renderà impopolari nel breve periodo, ma a lungo andare, credo, vi guadagnerà il rispetto e l'ammirazione generali.
Solitamente vengo accusato di essere troppo brusco con i deputati che vogliono fare un richiamo al Regolamento; non si può accontentare tutti.
Il fatto è che, se qualcuno chiede la parola per fare un richiamo al Regolamento, non si può sapere in anticipo se ha motivi validi per farlo.
Signor Presidente, lei ha detto di avere l'intenzione di interrompere i lavori adesso, ma io la invito caldamente a continuare la votazione.
Purtroppo avviene spesso che vengano apportate modifiche all'ordine del giorno o che dei punti vengano spostati all'ultimo minuto.
Le chiedo quindi di continuare e concludere senza indugi la votazione sulla relazione della onorevole Ludford e quant'altro prevede l'ordine del giorno.
Concordo con l'onorevole Pirker ed è probabilmente l'unico punto su cui mi troverò d'accordo con lui se andremo al voto sulla relazione Ludford.
Sarà un voto interessante.
A questo punto è assurdo rinviarlo ad un momento in cui molti deputati se ne saranno già andati; se si intende rimandarlo alle 17.30, il voto su questa relazione risulterà totalmente distorto.
Alla luce di tutte le difficoltà che sono state ricordate, chiedo quindi di procedere subito alla votazione.
Signor Presidente, onorevoli colleghi, comprendo quanto viene chiesto.
Tuttavia debbo dire: guardiamoci un po'intorno, qui nell'Aula. Una votazione c'è già stata, ma è stata fatta con i piedi!
I colleghi ci sono!
Non possiamo lavorare seriamente se procediamo come lei ha detto, signor Presidente, ma neanche se siamo costretti ad affidarci a delle maggioranze dettate dal caso.
In questo momento mancano dall'Aula molti più colleghi di un gruppo che di un altro, e questo rischia di falsare il risultato per quanto concerne la relazione della onorevole Ludford.
La stessa collega potrebbe in seguito esserne molto insoddisfatta.
Oltretutto, abbiamo la possibilità di votare questo pomeriggio alle 17.30, come consentito.
Io penso che dovremmo lavorare in base ad una procedura ben definita.
Adesso abbiamo già sforato di 45 minuti.
Propongo di effettuare la votazione questa sera.
Signor Presidente, se la maggioranza di questo Parlamento, tutte le volte che fa delle modifiche al Regolamento, si comporta come ha fatto lei, che mi ha dato la parola alla fine, e si fa sentire così, a piccoli gruppi, allora preferisco che le cose rimangano esattamente come stanno.
Tutte le volte, infatti, che il Parlamento ha voluto rimediare al problema dei lunghi turni di votazione, si è ridotto a reprimere i diritti dei singoli deputati.
Il problema, cari colleghi, è che la settimana della tornata dura dal lunedì al venerdì: se voi ve ne dovete andare via prima, sono fatti vostri, non è il problema della votazione.
Signor Presidente, vorrei chiedere che non si proceda al voto questa sera: il risultato sarebbe completamente falsato.
Sappiamo che molti partiranno questo pomeriggio, poiché non ci si aspettava di dover votare su una questione del genere il giovedì pomeriggio.
Non potremmo rimandare la votazione alla sessione plenaria di aprile a Strasburgo?
Temo che dovremo prendere la decisione prima della votazione di questa sera.
Presidente, ci sono altre categorie di lavoratori, che hanno attività molto più faticose delle nostre, che per motivi di lavoro sono costretti anche loro a ritardare di qualche tempo il pasto, e non si lamentano e non abbandonano il posto di lavoro, come stiamo facendo noi adesso.
Mi sembra una situazione vergognosa.
Siamo qui da meno di due ore e siamo già stanchi di lavorare.
Cosa devono dire i marinai, gli aviatori, gli autisti, i benzinai, i medici di guardia?
Non riusciamo a lavorare più di due ore di fila: mi sembra veramente una cosa assurda!
Lei sta ripetendo la stessa osservazione che ho fatto io quando ho detto che non potevamo procedere con le votazioni.
Presidente, forse non è stata fatta un'esatta traduzione di quello che diceva l'onorevole Speroni, che mi sembra dicesse tutt'altro rispetto alla scelta che è stata fatta.
Se anche i parlamentari avessero aspettato mezz'ora per andare a mangiare, non credo che avremmo fatto un sacrificio troppo pesante.
Vi sono obiettivamente dei problemi quando tutti i provvedimenti importanti voi li spostate, casualmente, al venerdì: sulla droga, che è un argomento in contestazione, si è votato il venerdì; su questi provvedimenti andremo a votare o la sera o il venerdì.
Secondo noi è una scelta politica, che cerca di avere in quest'Aula delle maggioranze pilotate, perché l'ordine dei lavori e i calendari li scegliete in base al modo in cui volete far passare o meno certi provvedimenti.
Io credo, Presidente, che, per correttezza, lei avrebbe dovuto chiedere un intervento a favore e uno contro sulla decisione di sospendere la seduta o continuarla con le votazioni in programma.
Una volta di più l'Aula è stata ignorata: la democrazia è una parola conosciuta solo sui libri di testo e non applicata all'interno di questo Parlamento.
Signor Presidente, mi spiace, ma avevo chiesto la parola sin dall'inizio.
Due punti concreti.
Primo, avrei voluto votare a favore e non contro l'emendamento numero 24.
In secondo luogo, vorrei dire che qui abbiamo un Regolamento e delle consuetudini, secondo cui il giovedì una parte della votazione si tiene fino alle 13.30, mentre la parte restante viene effettuata la sera, dopo la votazione sui problemi di attualità.
Facciamo così da anni, e non si possono cambiare le cose a piacimento.
Forse è necessario ribadirlo a tutti i colleghi.
Essi devono lavorare fino al venerdì, in modo che a mezzogiorno ci possiamo anche prendere cura dei nostri visitatori!
Signor Presidente, forse posso venirle in aiuto.
La relatrice ha detto di essere d'accordo con la sua proposta, cioè la proposta del Presidente.
Ricapitolando: il Presidente ha detto che oggi alle 17.30 voteremo sull'aggiornamento della votazione alla prossima sessione plenaria.
Io chiedo che si proceda in questo modo.
La onorevole Ludford ha dichiarato di essere d'accordo.
Quindi, alle 17.30 votazione sull'aggiornamento della relazione della onorevole Ludford alla prossima sessione plenaria.
Chiedo che si proceda così.
Non è un problema, perché si tratta di un caso previsto dal Regolamento.
Si può fare immediatamente prima della votazione: è una procedura normale, ed è per questo che non posso accogliere ora la richiesta.
Il Regolamento prevede che il rinvio va proposto prima del voto sulla questione.
Con questo si concludono le votazioni.
DICHIARAZIONI DI VOTO - Relazione Graefe zu Baringdorf (A5-0044/2000)
Il problema della salute degli animali dev'essere considerato con la massima attenzione, in particolare per quanto riguarda suini e bovini. Da ciò deriva l'importanza dei controlli sanitari in materia di commercio intracomunitario di animali appartenenti a queste due specie.
Questo approccio deve inoltre tener conto della necessità di rivolgere maggiore attenzione all'eradicazione di malattie come la leucosi, la tubercolosi e la brucellosi, nonché alle procedure più adeguate nell'ambito sanitario.
Non va dimenticata l'esigenza di dare il dovuto sostegno ai produttori, in particolare alle piccole aziende e alle imprese agricole a conduzione familiare, dato che, come avviene in Portogallo, spesso il reddito, già di per sé basso, dei piccoli agricoltori risente profondamente di queste malattie e, in genere, i limitati importi previsti per gli indennizzi non sono sufficienti per compensare le perdite subite.
Pertanto è indispensabile che in futuro si intervenga in modo da tutelare in maniera adeguata gli interessi sia dei consumatori sia dei produttori, soprattutto dei piccoli agricoltori.
Relazione Ferrer (A5-0066/2000)
Non possiamo votare a favore della relazione, perché in Messico i diritti dell'uomo vengono gravemente violati, come dimostrato di recente dal rapporto di Amnesty del dicembre 1999, nel quale, tra l'alto, si segnalano i gravi problemi della regione del Chiapas.
Riteniamo che sia positivo che nell'accordo sul commercio sia recepita la condizione relativa alla promozione della democrazia in Messico - compreso il rispetto dei diritti dell'uomo -, ma, fino a quando tale requisito non sarà seguito da azioni concrete, non avremo che parole vuote.
Nel vecchio accordo sul commercio con il Messico era stata inserita una clausola democratica, ma non è stata rispettata.
Perciò sul Messico dev'essere esercitata pressione da parte delle organizzazioni internazionali, come l'ONU, e da parte dei singoli paesi; solo in una fase successiva, quando saranno intervenuti miglioramenti significativi nel campo dei diritti dell'uomo, pensiamo che sarà possibile concludere un nuovo accordo sul commercio con il Messico.
Nel corso della seduta del 7 maggio 1999 il Parlamento europeo approvò l'accordo globale UE-Messico, quando nessun deputato conosceva i termini dei negoziati della propria parte commerciale.
In Messico continuano l'impunità, le violazioni dei diritti dell'uomo, la repressione contro i movimenti sociali e la guerra non dichiarata contro gli indigeni del Chiapas.
Tutto ciò è stato denunciato, tra gli altri, anche dall'Alto commissariato delle Nazioni Unite per i diritti dell'uomo e dalla Commissione interamericana per i diritti dell'uomo ed è inoltre contrario agli impegni assunti dalle autorità messicane nel presente accordo (titolo I, articolo 1).
L'accordo di associazione è stato concepito per servire gli interessi delle grandi società transnazionali americane ed europee, come dimostra il contenuto del titolo IV in cui si fa riferimento ai "movimenti di capitali e ai relativi pagamenti" .
Nella sezione sul commercio si ritrovano molti tra i punti più pericolosi dell'AMI (Accordo multilaterale per gli investimenti).
Infine, tale accordo di associazione circoscrive abilmente la maggior parte delle proposte avanzate dalle organizzazioni sociali, sindacali, ecologiste e per i diritti dell'uomo del Messico e dell'Unione europea, le quali vogliono che la collaborazione sociale, culturale e politica prevalga sugli aspetti commerciali.
Per tutte queste ragioni voteremo contro la ratifica dell'accordo.
- (DE) Ho votato contro l'accordo UE-Messico, non perché io sia contraria ad un'intensificazione della collaborazione dell'Unione europea con il Messico, ma perché nella forma sottoposta a votazione l'accordo non è equilibrato ed è sbagliato dal punto di vista della politica di sviluppo.
Mai il Messico ha fatto così tante concessioni ad un partner commerciale molto più forte di lui come fa adesso all'Unione europea.
Le conseguenze per il Messico non sono prevedibili. Tuttavia, già l'accordo NAFTA ha causato l'impoverimento di vasti strati della popolazione messicana e la rovina delle piccole imprese.
Le norme dell'accordo, su cui noi abbiamo votato, si spingono addirittura ancora più in là delle disposizioni del NAFTA.
Per esempio, la liberalizzazione degli investimenti introdotta tocca tutti i settori dell'economia.
Con ciò si crea qui un piccolo AMI.
Il divario di ricchezza e le disparità già esistenti tra Unione europea e Messico vengono ulteriormente approfonditi.
Mentre il Messico deve fare numerose concessioni all'Europa (nei settori dell'agricoltura, degli investimenti, degli appalti pubblici, per esempio), l'Unione europea stabilisce una serie di eccezioni e restrizioni a proprio vantaggio, in modo da tenere lontana la concorrenza.
Che l'Europa, soprattutto i grandi gruppi industriali europei, trarranno vantaggi dall'accordo con il Messico, è evidente.
Esso è un vero regalo alla grande industria europea.
Invece, l'accordo non contribuirà a migliorare le condizioni di vita e di lavoro dei messicani. Ci si può aspettare il contrario.
Nell'accordo non si fa menzione dei diritti delle lavoratrici e di norme sociali.
È in contraddizione con gli obiettivi delle politiche dello sviluppo. Del resto, questo è uno dei motivi per cui le organizzazioni non governative messicane hanno chiesto al Senato del loro paese di non sottoscrivere l'accordo.
Quello che l'Unione europea non è riuscita ad ottenere nella Conferenza ministeriale dell'OMC a Seattle, tra l'altro anche in seguito all'opposizione dei paesi in via di sviluppo, adesso cerca di imporlo con accordi individuali con i paesi in via di sviluppo e di recente industrializzazione.
Nel caso in questione, il principale scopo dell'Unione europea è quello di guadagnarsi l'accesso alla redditizia area NAFTA tramite il Messico.
Le condizioni di vita degli esseri umani non sono state prese in considerazione.
Questo accordo non rappresenta un progresso positivo nei rapporti tra Europa e Messico e non è neanche un buon modello per analoghi accordi da stipulare in futuro, per esempio con il Mercosur.
Gli accordi con i paesi in via di sviluppo devono in primo luogo servire i loro stessi interessi e non quelli dei grandi gruppi industriali europei.
Risoluzione comune sul programma legislativo annuale
Abbiamo votato contro la proposta di risoluzione comune, poiché essa costituisce una liberatoria concessa a priori alla Commissione, che disapproviamo sia nella forma che nella sostanza.
Ci siamo astenuti dal voto sulla risoluzione GUE, poiché, se è vero che condividiamo molte delle critiche rivolte alla Commissione, nel considerando si qualifica la Commissione come "uno strumento istituzionale indispensabile" e noi non condividiamo affatto tale affermazione.
Relazione Duff/Voggenhuber (A5-0064/2000)
Signor Presidente, ieri gli oratori appartenenti alla maggioranza federalista del Parlamento hanno più volte ribadito che la Carta dei diritti fondamentali in corso di preparazione darà grande impulso ai diritti dei cittadini.
Eppure, le condizioni in cui tale operazione è stata avviata dimostrano, invece, sprezzo per le opinioni dei cittadini e costituiscono seri motivi di preoccupazione per ciò che potrà succedere in seguito.
In primo luogo, qualche mese fa avevamo visto comparire in un angolino delle conclusioni di Colonia, ai paragrafi 44 e 45, la decisione di avviare l'elaborazione di una Carta dei diritti fondamentali.
Chi era stato consultato preventivamente?
Nessuno, nemmeno i parlamenti nazionali, che non ne avevano mai sentito parlare.
In ogni caso è opportuno ricordare che i diritti fondamentali derivano essenzialmente dal potere originario dei parlamenti nazionali e, in senso lato, dai vari popoli europei.
Alcuni diranno che si tratta solo di riunire in una nuova veste i diritti sanciti, ma è chiaro che l'operazione si spingerà molto oltre: il Parlamento europeo già auspica una carta innovatrice.
Comunque, non si devono emarginare in nessun caso i parlamenti nazionali.
I parlamenti nazionali si trovano ora riuniti, come uno dei tanti partner, nella convenzione che prelude alla Carta e serviranno solo da garanti in un lavoro che non avranno gestito.
La cosa peggiore è che essi non parteciperanno nemmeno alla tappa finale, poiché le conclusioni di Colonia prevedono che la Carta sarà promulgata congiuntamente da Consiglio, Parlamento europeo e Commissione.
Sì, ho proprio detto: "Commissione" .
In questo modo, i parlamenti nazionali saranno esclusi e si troveranno rimpiazzati da un organo di funzionari che "promulgherà la Carta" .
Veniamo calpestati!
La democrazia è messa da parte con il pretesto del bene dei cittadini, ma non è forse così che di solito funziona l'Europa?
Signor Presidente, nonostante alcuni dubbi, io ho votato a favore dell'accordo, perché è stato accolto l'eccellente emendamento della onorevole Morgan sulle lingue e sulle culture minoritarie.
Mi avrebbe fatto piacere che anche l'emendamento proposto dall'onorevole Vidal-Quadras Roca avesse ricevuto un'accoglienza favorevole.
Credo però che abbiamo fatto un importante passo in avanti in direzione di una maggiore tutela delle minoranze tradizionalmente residenti nell'Unione europea.
Non possiamo continuare ad imporre ai paesi candidati criteri che noi stessi non rispettiamo.
Signor Presidente, il mio partito, il Partito socialista olandese, è favorevole a una collaborazione democratica fra i popoli europei che parta dal basso, non a un grande superstato europeo che segua l'esempio degli Stati Uniti.
Una carta costituzionale europea può rappresentare l'avvio di un simile superstato.
Per questa ragione ho appoggiato alcuni emendamenti alla relazione Duff-Voggenhuber presentati dai gruppi UEN e EDD.
Non ho invece sostenuto gli emendamenti proposti dal gruppo TDI, sebbene condivida pienamente le critiche in essi contenute a proposito dell'esclusione dei parlamenti nazionali, della mancanza di referendum popolari e dei tentativi di trasformare l'Unione europea in un superstato.
Se i partiti che fanno capo al gruppo TDI propugnassero sempre e con coerenza l'eguaglianza di tutti gli esseri umani e la democrazia, avrei certamente appoggiato anche i loro emendamenti.
Tuttavia, nel definire la mia posizione, ho dovuto prendere in considerazione anche l'ideologia di base di coloro che hanno presentato gli emendamenti.
E quella di tutti i gruppi qui rappresentati si basa, quantomeno, sui valori di eguaglianza, democrazia e diritti dell'uomo.
Per questo motivo non ho potuto sostenere le proposte presentate dal gruppo TDI.
Signor Presidente, questa settimana abbiamo trattato in questo Parlamento il tema della carta dei diritti fondamentali dell'Unione europea e abbiamo definito concretamente - direi in modo adeguato - i diritti individuali dei cittadini.
Tuttavia, in quanto rappresentante dei Paesi Baschi, sento ancora la mancanza - e spero che vengano inseriti prossimamente - dei diritti collettivi come, ad esempio, il diritto all'autodeterminazione dei popoli e delle nazioni europee che possiedono la coscienza collettiva di essere tali. Essi potrebbero così aderire all'Unione europea in modo diretto, e non solo attraverso gli attuali Stati, qualora i cittadini decidessero in questo senso in forma democratica e maggioritaria.
Abbiamo inoltre approvato l'inserimento del diritto alla tutela della diversità delle lingue e delle culture d'Europa, in particolare di quelle lingue nazionali e regionali meno diffuse ed utilizzate; ciò rende giustizia anche alle lingue ufficiali delle comunità e delle regioni autonome, come è il caso dell'euskera nei Paesi Baschi.
In questo mondo sempre più globale alcuni cercano di imporci l'omogeneizzazione, come se fossimo tutti militari o unità di una catena di montaggio.
Io voglio rivendicare il diritto alla propria identità individuale e collettiva, il diritto alla diversità e alla differenza.
Questo sì che è un diritto fondamentale che vale la pena di difendere nell'Unione europea.
I socialdemocratici danesi e svedesi oggi hanno votato a favore della relazione degli onorevoli Duff e Voggenhuber sull'elaborazione di una Carta dei diritti fondamentali dell'Unione europea.
Appoggiamo l'elaborazione di una Carta sui diritti fondamentali sotto forma di documento politico.
In questo periodo di riforme dell'Unione europea, tra le quali l'ampliamento, è importante dare rilievo al fatto che l'Unione europea è stata creata proprio per proteggere i singoli cittadini e una Carta può contribuirvi in modo positivo.
Quando si elabora una Carta dei diritti fondamentali, c'è sempre il rischio che i cittadini la considerino solo come un bel pezzo di carta, che può essere utilizzato nelle grandi occasioni e che deluderà le loro aspettative.
La maggioranza del Parlamento europeo è quindi favorevole al fatto che la Carta sia dotata di carattere vincolante e venga inserita nel Trattato. In altri termini, l'ordine del giorno della Conferenza intergovernativa in corso dev'essere ampliato.
In occasione di precedenti votazioni su questo tema, abbiamo detto chiaramente che riteniamo che l'ordine del giorno non debba contenere più punti di quanti non sia possibile portare a termine in occasione del Vertice di Nizza di dicembre.
Abbiamo già sottolineato che non devono essere posti ulteriori ostacoli all'ampliamento.
L'elaborazione di un corpo di diritti fondamentali vincolanti solleva una serie di questioni di principio molto complesse sia a livello contenutistico che per quanto riguarda il rapporto con altre raccolte giuridiche dei diritti fondamentali, per esempio la Convenzione europea per i diritti dell'uomo.
Non è quindi realistico prevedere che si possa terminare entro dicembre.
Già per questo motivo, riteniamo che i diritti fondamentali non debbano essere inclusi nell'ordine del giorno della Conferenza intergovernativa in corso.
Lo abbiamo segnalato in occasione delle varie votazioni sulla relazione.
Se tuttavia abbiamo deciso di votare a favore della relazione nel suo insieme, è perché riteniamo che i diritti umani fondamentali siano uno dei pilastri sui quali si basa l'Unione europea e perché auspichiamo che venga elaborata una Carta sotto forma di documento politico.
Il suo eventuale successivo recepimento nel Trattato in modo vincolante deve dipendere da una valutazione che permetta di verificare se il suo contenuto assicura ai cittadini una tutela migliore di quella di cui godono ora.
L'aspetto più importante per il futuro dell'Unione europea in questo momento è che la Conferenza intergovernativa raggiunga un accordo sulle riforme necessarie per rendere possibile l'ampliamento in base al calendario prefissato.
È pertanto essenziale che al Vertice di Nizza possano essere prese decisioni sui leftovers di Amsterdam.
Abbiamo votato a favore dell'inserimento della Carta dei diritti fondamentali dell'Unione europea fra i temi esaminati dalla Conferenza intergovernativa, anche per garantire con ciò i diritti dei cittadini nei confronti delle Istituzioni dell'Unione.
La Carta rappresenta un'espressione dell'ambizione dell'Unione di avvicinarsi maggiormente ai suoi cittadini.
Siamo del parere che il lavoro connesso alla revisione dei Trattati debba proseguire anche dopo Nizza e che la Carta dei diritti fondamentali dell'Unione europea possa confluire in tale processo.
La relazione del Parlamento europeo sulla Carta è caratterizzata da un tema ricorrente: il desiderio di costituire una cittadinanza dell'Unione in un ordinamento politico sovranazionale, che tale definizione ci piaccia o meno.
Questa idea è totalmente diversa dalla nostra visione di una comunità europea.
L'Unione è e deve continuare ad essere un'unione di Stati.
Per questo, occorre garantire che la Carta non si intrometta in alcun modo nelle costituzioni nazionali o in analoghi ordinamenti per i diritti fondamentali degli Stati membri.
Non sosteniamo che i detentori del potere possono fare quello che vogliono all'interno delle frontiere di un dato paese; riteniamo che i diritti dell'uomo siano universali e richiedano strumenti di tutela universali.
Inoltre non vorremmo vedere due categorie di diritti nel continente europeo - una per i cittadini degli Stati membri e un'altra per i cittadini dei paesi non aderenti all'Unione europea.
È quindi fondamentale che un'eventuale Carta dell'Unione europea non condizioni, ma piuttosto esiga la sottoscrizione delle convenzioni e dichiarazioni internazionali esistenti in materia di diritti da parte degli Stati membri.
Vi saranno problemi sempre maggiori, se l'Unione europea avrà sempre più poteri come Stato senza però potersi impegnare nei confronti, per esempio, della Convezione europea dei diritti dell'uomo.
Ma non crediamo che la soluzione sia che l'Unione europea aderisca alla Convenzione europea dei diritti dell'uomo come "persona" giuridica, poiché non condividiamo l'opinione secondo la quale l'Unione europea ha o avrà uno status di identità politico-statale a sé stante.
E non appoggiamo nemmeno il processo costituzionale di cui l'adozione di una Carta è parte integrante.
Preferiamo invece che nel Trattato si stabilisca che le autorità comunitarie rispettino la competenza e le decisioni della Corte per i diritti dell'uomo.
Tale giurisprudenza consente di condannare un aspetto discutibile del diritto comunitario derivante dalla sua applicazione da parte degli Stati membri.
La giurisdizione della Corte di giustizia europea non deve investire ambiti già garantiti dalla Corte dei diritti dell'uomo di Strasburgo o da altri organi internazionali.
Se si ritiene che le convenzioni esistenti non siano sufficienti, per esempio perché lo sviluppo biotecnologico evidenzia nuovi problemi, allora ci troviamo di fronte ad un problema internazionale per il quale vanno cercate soluzioni internazionali.
Non si tratta unicamente di una questione di competenza comunitaria e dobbiamo cercare un consenso internazionale/globale in consessi internazionali.
Per questo votiamo contro la relazione nel suo insieme.
La nostra astensione dal voto sulla Carta non implica affatto un'opposizione contro la sua dimensione europea.
Anzi, siamo convinti che il futuro appartiene ad un'Europa senza frontiere tra popoli uniti da un capo all'altro del continente.
Eppure le Istituzioni europee, come le istituzioni nazionali, sono infinitamente più rappresentative degli interessi del capitale rispetto a quelli della popolazione in generale e, in particolare, di quella che lavora.
I diritti e le libertà democratiche, come la democrazia stessa, possono esprimersi solo nella misura in cui non contrastano con gli interessi dei grandi gruppi industriali e finanziari.
Sia che prevalga l'una o l'altra delle due possibili evoluzioni istituzionali che implicitamente soggiacciono al dibattito sulla Carta, tali gruppi, godendo di una piena sovranità, possono prendere decisioni economiche catastrofiche per l'intera popolazione, provocando, ad esempio, la chiusura di fabbriche, la rovina o l'inquinamento di intere regioni.
Di conseguenza, riteniamo che un'Europa veramente unita e democratica non possa esistere finché non si sarà liberata dal potere di fatto dei grandi gruppi industriali e finanziari, condizione necessaria per un controllo autentico e democratico dei popoli sulle loro istituzioni.
Nel giugno scorso ho appreso con grande soddisfazione la decisione del Consiglio europeo di Colonia di convocare la convenzione (composta da rappresentanti dei Capi di stato e di governo, del Parlamento europeo, dei parlamenti nazionali, nonché della Commissione) incaricata di redigere una Carta dei diritti fondamentali.
Tale Carta si rivela indispensabile per perseguire l'approfondimento politico dell'Unione europea nelle condizioni più appropriate.
Consentirà infatti di colmare una carenza che è emersa sin da quando l'Unione e la Comunità europea hanno visto svilupparsi le proprie competenze e le Istituzioni europee hanno cominciato a prendere decisioni che influiscono sempre più direttamente sulla vita dei cittadini europei.
Questi ultimi, infatti, devono poter disporre di un testo a cui riferirsi per tutelare la loro posizione dinanzi alla Corte di giustizia e a tal fine è necessario prevedere un ricorso diretto secondo determinate modalità.
La Carta, inoltre, contribuirà alla definizione del "patrimonio collettivo di valori e diritti che unisce gli europei e che costituisce la base di tutte le politiche dell'Unione" , patrimonio che dobbiamo difendere in continuazione dal razzismo e dalla xenofobia che purtroppo non sono scomparsi!
In qualità di rappresentante dei popoli dell'Unione europea, il nostro Parlamento deve mostrarsi particolarmente attento in merito al contenuto di tale documento.
Le aspettative dei cittadini europei devono renderci audaci.
Le nostre esigenze infatti sono chiare.
La Carta sarà giuridicamente vincolante, poiché sarà inserita nel Trattato.
Di conseguenza, la commissione per gli affari costituzionali chiede al Consiglio di iscriverla all'ordine del giorno della CIG.
Qualsiasi modifica alla Carta dovrà seguire la medesima procedura della sua elaborazione che prevede il parere conforme del Parlamento europeo.
Qualsiasi disposizione di diritto derivato suscettibile di influire sui diritti fondamentali dovrà essere approvata dal Parlamento europeo.
L'indivisibilità dei diritti fondamentali deve essere riconosciuta e il campo di applicazione deve estendersi a tutte le Istituzioni e a tutti gli organi dell'Unione, nonché a tutte le sue politiche (comprese quelle che rientrano nel secondo e terzo pilastro) nell'ambito delle competenze che le sono state attribuite dal Trattato.
Gli Stati membri saranno tenuti a rispettare la Carta laddove applicano o recepiscono il diritto dell'Unione.
In quanto al contenuto vero e proprio della Carta, la ripartizione dei diritti in tre categorie sembra la scelta migliore.
La Carta sancirà i diritti civili che derivano direttamente dalla cittadinanza europea, come il diritto di voto, il diritto di petizione, i diritto di rivolgersi al Mediatore; sancirà poi i diritti della persona, ovvero l'insieme dei diritti tutelati dalle varie organizzazioni internazionali e i nuovi diritti (bioetica, tutela dei dati personali); sancirà infine i diritti sociali, come il diritto a un reddito minimo, il diritto di sciopero, il diritto al sussidio di disoccupazione.
Per concludere, mi preme di sottolineare che questa Carta deve essere concepita come il nucleo di un processo che ci deve condurre a dotare l'Unione europea di una Costituzione!
Vorrei chiarire i motivi per cui mi sono sentito in obbligo di astenermi sul voto finale anche se, come altri deputati, sono favorevole alla tutela delle libertà e dei diritti fondamentali, e ritengo anche essenziale tener conto dei futuri sviluppi sociali.
Nell'ambito dell'Unione europea, gli Stati membri hanno già ratificato e recepito nei propri sistemi giuridici la Convenzione europea per i diritti dell'uomo: un documento che, benché vecchio di quasi 50 anni, si è nondimeno dimostrato capace di evolversi seguendo le mutate condizioni ed anche di sviluppare nuovi diritti.
Credo che le proposte contenute in questa Carta possano condurre in futuro a un conflitto di interpretazioni fra le diverse definizioni dei diritti fornite dai vari documenti; si produrrebbe così un vuoto giuridico e, per ironia, si ridurrebbe la portata dei diritti effettivamente esistenti.
C'è bisogno di tempo per riflettere e discutere su questi potenziali conflitti.
In occasione del Consiglio europeo di Colonia è stata decisa l'elaborazione di una Carta dei diritti fondamentali dell'Unione europea.
Tale Carta avrebbe dovuto raccogliere e sancire i diritti previsti dai Trattati allo scopo di renderli più chiari e più conosciuti.
Noi salutiamo detta Carta dei diritti fondamentali che, naturalmente, può comprendere anche diritti previsti dalle esistenti convenzioni internazionali sottoscritte dagli Stati membri.
Al contempo, i diritti dell'uomo vanno ritenuti una questione internazionale e globale, e non soltanto un tema che riguardi i cittadini dell'Unione europea.
Avanziamo invece riserve circa la trasformazione della Carta in uno strumento giuridicamente vincolante prima di avere chiarito in maniera adeguata che cosa ciò comporterebbe in pratica.
La relazione tra Corte di giustizia e Corte europea dei diritti dell'uomo, per esempio, appare complessa sul piano giuridico e potrebbe minare alla base la Convenzione europea dei diritti dell'uomo.
Riteniamo che sussista una lunga serie di interrogativi da chiarire prima di vincolarsi a un modello ed è per questa ragione che abbiamo deciso di astenerci dal voto finale.
I membri del partito Venstre deputati al Parlamento europeo, Bertel Haarder, Anne E. Jensen, Ole Andreasen e Niels Busk, oggi hanno votato contro il punto 14a della relazione, poiché si vuole escludere la Carta dalla Conferenza intergovernativa.
La relazione conferma i nostri peggiori timori sulle intenzioni che alcuni nutrono in relazione alla Carta; ecco perché abbiamo votato contro.
Non intendiamo votare contro la Carta in sé, ma il processo che si è finora svolto sembra configurarsi come un'occasione sprecata per proteggere i cittadini d'Europa dallo strapotere delle Istituzioni europee.
C'è un vuoto da colmare, il quale riguarda proprio i diritti fondamentali che è necessario conferire ai cittadini degli Stati membri in rapporto alla legislazione e alle normative europee; questa relazione chiude gli occhi di fronte a tale esigenza e quindi sminuisce le potenzialità della Carta.
Nell'esprimere il nostro voto contrario, abbiamo cercato di migliorare i contenuti a favore dei cittadini degli Stati europei, che potrebbero subire gli effetti di questo documento, e alcuni degli emendamenti che abbiamo sostenuto mirano proprio a tale scopo.
Noi, deputati conservatori al Parlamento europeo, continueremo a seguire gli sviluppi della Carta tramite il nostro rappresentante in quest'Istituzione, il deputato Kirkhope dello Yorkshire, e partecipando ai dibattiti con i nostri colleghi del Parlamento europeo; nel corso di queste discussioni manterremo un atteggiamento il più possibile positivo.
Non nutriamo tuttavia eccessive speranze di riuscire a trasformare questa macchinosa procedura in una concreta occasione per arginare la marea di eccessi burocratici, legislativi e normativi, riuscendo così a proteggere i diritti dell'uomo dei cittadini europei.
La discussione sulla Carta dei diritti fondamentali denota la mancanza di legittimità e di trasparenza della costruzione europea. Oggi, infatti, è il diritto della concorrenza e del profitto a prevalere sui diritti dell'uomo.
Noi siamo per un'altra logica, basata sul presupposto che l'economia è subordinata all'osservanza dei diritti e al soddisfacimento dei bisogni dell'uomo e dell'ambiente.
La Carta dovrebbe essere elaborata attraverso un grande dibattito pubblico - condotto presso tutti i cittadini, compresi quelli dei paesi candidati - che riunisca i sindacati, le associazioni, i movimenti delle donne e dei disoccupati in un processo costituente.
Sulla base dei risultati più significativi sinora conseguiti, la Carta dovrebbe accomunare diritti sociali e diritti democratici.
Nel testo devono figurare: la drastica riduzione dell'orario di lavoro che determina la creazione di posti di lavoro e non la flessibilità, il divieto di licenziamento, la requisizione degli alloggi sfitti, l'uguaglianza e il diritto di scelta per le donne, il diritto di voto e di circolazione per gli immigrati.
Una Carta di questo genere costituirebbe un punto di forza per tutti gli uomini e le donne impegnati nella lotta contro un'Europa che licenzia i dipendenti o che espelle gli immigrati privi del permesso di soggiorno.
- (DE) Anche se sono favorevole alla revisione della Carta dei diritti fondamentali, non ho votato a favore della risoluzione perché essa contiene rivendicazioni che vanno molto al di là dell'obiettivo e che rischiano di portare ad una grande confusione, dato che formulano in termini differenti gli stessi diritti, e, in particolare, di mettere a repentaglio l'universalità dei diritti dell'uomo.
Non penso inoltre che questa Carta debba contenere diritti economici e sociali esigibili.
I diritti sociali sono competenza del diritto del lavoro degli Stati membri e su di essi si esercita l'autonomia delle parti contrattuali.
Alcuni vogliono mettere troppa carne al fuoco: invocano nuovi diritti fondamentali nel campo delle tecnologie dell'informazione, delle biotecnologie e della protezione ambientale, per esempio, e vedono nella Carta dei diritti fondamentali la componente di una futura costituzione europea. In questo modo rendono un pessimo servizio all'idea di una Carta dell'Unione nella quale siano contenuti dei diritti fondamentali esigibili soggettivamente.
Preferirei di gran lunga che l'Unione europea e i singoli Stati membri aderissero rapidamente alla Convenzione dei diritti dell'uomo del 1950, piuttosto che veder iniziare un'immancabile disputa intorno ad una nuova formulazione dei diritti fondamentali dei cittadini dell'Unione.
Per garantire l'uniformità dei giudizi ed evitare interpretazioni discordanti, la giurisprudenza dovrebbe essere riservata alla Corte europea dei diritti dell'uomo di Strasburgo, che, grazie alla qualità del suo lavoro più che quarantennale, ha fatto della Convenzione del 1950 uno strumento dinamico in grado di rispondere perfettamente alle esigenze nate con l'evoluzione economica ed etica della nostra società.
Quali discordie o assurdità possano nascere da opinioni ispirate a ideologie diverse lo si può capire dal parere della commissione per i diritti della donna nel quale, per esempio, si chiede che la Carta dei diritti fondamentali contenga una clausola per proibire la discriminazione in base all'orientamento sessuale, ma si afferma che non esistono diritti della famiglia.
È necessaria molta prudenza davanti a proposte forse motivate dalle buone intenzioni e dalla generosità, se vogliamo evitare che il processo decisionale dell'Unione europea venga paralizzato da una valanga di ricorsi, che la Corte europea di giustizia debba più che raddoppiare il numero dei propri magistrati e che nessuno sappia più dove rivolgersi per far rispettare i propri diritti e quanto tempo ci voglia per ottenere una sentenza.
Salutiamo con favore il lavoro avviato per l'elaborazione di una Carta dei diritti fondamentali dell'Unione europea.
Una simile Carta ha un notevole valore simbolico e rafforzerà la fiducia del cittadino verso l'Unione europea e verso l'integrazione europea.
La Carta dei diritti fondamentali va vista come un complemento alla Convenzione europea per i diritti dell'uomo, che a nostro avviso va inclusa nel Trattato.
La Carta dovrà concentrarsi sulla relazione fra cittadini e Istituzioni europee.
Il suo obiettivo precipuo consisterà nel garantire che l'Unione sia retta in modo trasparente.
La Carta dovrà essere giuridicamente vincolante mediante la sua inclusione nel Trattato sull'Unione.
Essa non potrà equivalere a una semplice dichiarazione che non comporti alcun obbligo per le Istituzioni e gli Stati membri dell'Unione.
Teniamo a ribadire l'importanza del principio di sussidiarietà e la necessità che la Carta si concentri sui diritti e le libertà fondamentali del cittadino, come emergono dalle comuni tradizioni costituzionali degli Stati membri.
Pur ribadendo l'importanza della dimensione sociale nell'operato dell'Unione europea, riteniamo che la politica sociale debba rimanere sostanzialmente un ambito decisionale di competenza di ogni singolo Stato membro.
La Carta dei diritti fondamentali rappresenta l'ultimo sviluppo dell'indirizzo costituente della legislazione comunitaria.
In effetti, l'interesse di tale testo è evidente, se lo si considera come il possibile preambolo di una costituzione europea. Altrimenti esso sarebbe solamente un inutile doppione per gli Stati membri che recepiscono detti diritti nella propria costituzione e nelle proprie tradizioni giuridiche e li ribadiscono ratificando testi internazionali come la Convenzione europea o la Dichiarazione universale dei diritti dell'uomo.
Si possono sempre trovare delle soluzioni per migliorare l'applicazione dei testi esistenti, ma ecco che la natura tecnocratica della costruzione comunitaria s'impone di nuovo attraverso il ricorso all'elaborazione di un testo supplementare di cui sarà difficile evitare la ripetitività.
Ma ciò che maggiormente mi preoccupa è il contenuto che si vorrebbe conferire a tali diritti.
Proprio nel corso di questa tornata ci troviamo a discutere alcune relazioni della commissione per le libertà pubbliche, che ci presentano una visione libertaria della società.
La questione centrale infatti non è quella di difendere e promuovere i diritti dell'uomo, ma di fare tabula rasa di tutti i fondamenti delle nostre società e di sostituirli con un magma individualista senza Dio e senza patria.
In questa costruzione comunitaria sono racchiuse le basi di un nuovo totalitarismo in cui l'uomo si troverà solo di fronte a un'amministrazione comunitaria tanto lontana e impersonale e in cui le entità intermedie, soprattutto la famiglia che è la più importante, saranno state progressivamente distrutte.
La nostra società non sarà più una comunità con un destino comune, ma una giustapposizione di "minoranze" con diritti distinti e senza alcun dovere comune.
Questi testi mi fanno giungere alla conclusione che la lotta legittima per i diritti dell'uomo è diventata il giocattolo ideologico di persone irresponsabili ed egoiste.
È la fine del bene comune e, al di là di questo, la fine del senso stesso della vita che oggi ci viene proposta proprio da coloro che, occupandosi esclusivamente di diritti dell'uomo, hanno dimenticato che cosa è innanzitutto l'uomo e che cosa sono le sue radici e le sue aspirazioni.
I deputati laburisti britannici danno il loro pieno appoggio ad una Carta dei diritti fondamentali che concretizzi i diritti dei cittadini in tutta l'Unione europea.
Il processo di definizione della Carta, tuttavia, è ancora in fase embrionale; è troppo presto quindi per stabilire quali siano gli elementi giuridicamente vincolanti.
La decisione verrà presa in un momento successivo, come indica il paragrafo 6 della relazione.
In questo paragrafo si legge altresì che qualsiasi status giuridicamente vincolante ammette l'indivisibilità dei diritti fondamentali, poiché la Carta si applica a tutti gli organismi, le Istituzioni e le iniziative politiche dell'Unione europea.
Si tratta di un obiettivo ben definito che i deputati laburisti britannici sono pronti a sostenere.
Poiché il testo definitivo della Carta non è ancora pronto, intendiamo sostenere la Carta in via di principio, riservandoci però di valutare la versione definitiva.
È una procedura complessa che richiede in tutte le sue fasi chiarezza e precisione, allo scopo di ottenere un risultato finale positivo che costituisca un concreto passo in avanti per i popoli di tutti gli Stati membri.
La nostra astensione in merito alla relazione sulla Carta dei diritti fondamentali dell'Unione europea è motivata innanzitutto dalla considerazione che essa si potrà iscrivere in una logica che promuove il federalismo, che non accettiamo, e che potrebbe trovare un'espressione chiara e definitiva dotando l'Unione europea di una costituzione, prevista dalla relazione, di cui la predetta Carta rappresenterebbe una componente integrante.
Ad ogni modo, il fatto che ci identifichiamo in diversi diritti che si vogliono recepire nella Carta (che del resto integrano la costituzione della Repubblica portoghese) ci hanno indotto a non votare contro la relazione, anche se riteniamo che il previsto complesso di diritti potrebbe e dovrebbe abbracciare in maniera inequivocabile il settore sociale, come accadrebbe se venissero accolti gli emendamenti presentati al riguardo dal gruppo GUE/NGL.
L'Unione europea si basa sui principi fondamentali di libertà, democrazia e rispetto dei diritti dell'uomo.
Se tuttavia reputo preoccupante introdurre un nuovo corpus di diritti dell'uomo nei Trattati dell'Unione europea, la mia posizione va vista alla luce del segnale confuso che viene trasmesso in questo modo e del timore che si mettano a repentaglio gli efficaci strumenti esistenti.
Una dichiarazione sarebbe a mio avviso più adeguata.
La Convenzione europea dei diritti dell'uomo costituisce un eccellente strumento a tutela dei diritti dell'uomo in Europa.
Essa comporta il rispetto di tali diritti sulla base di sentenze emesse dalla Corte dei diritti dell'uomo che ha acquisito una grande esperienza in materia unitamente ad una giurisprudenza molto vasta.
Inoltre ha il vantaggio di non limitarsi solo alla sfera comunitaria, ma di intervenire nei confronti di quasi tutto il continente europeo.
Allo stesso tempo, la Corte di giustizia europea nella sua giurisprudenza tiene conto dei diritti fondamentali nazionali negli Stati membri.
Tale giurisprudenza potrà essere condizionata nella misura in cui l'Unione europea dovesse dotarsi di un proprio corpo di diritti fondamentali e dell'uomo.
Risoluzione Jackson (B5-0227/2000)
Il mio gruppo ha votato a favore della risoluzione Jackson sui Fondi strutturali per l'ambiente perché crediamo nel principio di garantire un'efficace applicazione della legislazione ambientale: in questo caso, della direttiva relativa alla conservazione degli uccelli selvatici e degli habitat naturali.
Siamo tuttavia sorpresi che alcuni deputati abbiano votato per la proposta contenuta originariamente nel paragrafo 7, che intendeva tagliare i fondi destinati ad alcune delle regioni più povere dell'Unione europea.
Nella sua risposta al dibattito, il Commissario ha affermato che non avrebbe impedito l'approvazione dei principali programmi di finanziamento.
I membri della commissione per l'ambiente non possono essere a conoscenza degli indebiti ritardi che scaturirebbero da una mancata approvazione dei programmi dei Fondi strutturali, né possono conoscere la nuova procedura di bilancio che comporterebbe non solo ritardi, ma addirittura la perdita di finanziamenti valutabili in milioni.
Nel caso del Regno Unito, tali finanziamenti riguardano il Merseyside, lo Yorkshire meridionale, le Highlands e le isole, l'Irlanda del Nord, la Cornovaglia e l'isola di Wight: in termini di posti di lavoro e di crescita, questi fondi costituiscono una vera e propria ancora di salvezza.
Sono quindi lieta che il Parlamento abbia respinto a maggioranza la proposta di tagliare queste risorse; in ogni caso il Commissario non avrebbe avuto la facoltà giuridica di impedirne l'approvazione e mi compiaccio che alla fine sia prevalso il buon senso.
I deputati francesi del gruppo UEN attribuiscono grande importanza alla conservazione del patrimonio naturale, in genere, e delle aree ecologicamente sensibili, in particolare.
Condividiamo la preoccupazione di tutelare l'ambiente, che abbiamo il dovere di trasmettere intatto ai nostri figli.
Si tratta di un'ambizione lodevole e al contempo necessaria.
Eppure, la Commissione, fedele alla propria natura e alle proprie abitudini, non riesce a farsi sfuggire l'occasione per oberare gli Stati membri e i loro cittadini di nuove direttive e regolette pignole, spesso del tutto inadatte alle realtà locali.
Una spirale di questo genere ha come unica conseguenza quella di paralizzare ogni giorno di più gli attori economici e di restringere la libertà imprenditoriale.
Possiamo citare ad esempio i CTE che miravano a trasformare gli agricoltori in funzionari per l'ambiente, retribuiti non dai frutti del loro lavoro, ma da sovvenzioni versate per ricompensare la sudditanza al Gosplan di Bruxelles.
Da allora ci rifiutiamo categoricamente di collegare i versamenti dei Fondi strutturali con la trasposizione della legislazione in materia ambientale da parte degli Stati membri, come invece propone la onorevole Jackson.
Verrebbe infatti a crearsi un pericoloso mix, che aprirebbe la via a una prassi generalizzata di ricatto finanziario, ancor più inammissibile per il fatto che i finanziamenti dei Fondi strutturali, bisogna ricordarlo, sono innanzitutto il frutto dei contributi versati al bilancio comunitario dagli Stati membri.
Relazione Malmström (A5-0060/2000)
Signor Presidente, desidero ringraziare il Parlamento per il sostegno dato agli aiuti per la Mongolia.
Spero che la posizione assunta dal Parlamento conduca a un impegno più attivo della Commissione, che fino a oggi non abbiamo riscontrato.
È inaccettabile che a proposito di un paese che non dispone pressoché di materie prime, che attua una politica per i diritti dell'uomo relativamente buona, un paese piccolo a forte vocazione agricola, la Commissione sostenga che non riveste per noi un'importanza significativa.
Non si può dire che questo paese sia al centro dell'attenzione generale, ma l'emergenza ha assunto proporzioni davvero considerevoli.
Il Parlamento se ne è reso conto e ha appoggiato l'organizzazione di aiuti a favore della Mongolia. Rivolgo quindi un appello alla Commissione affinché valuti seriamente questo segnale e presti gli aiuti necessari.
Pur condividendo alcune delle preoccupazioni concrete che emergono dalla relazione e che concernono, in particolare, i diritti delle donne e pur votando a favore di alcuni emendamenti orientati al progresso, non intendiamo avallare la pretesa dell'Unione europea di trasformare "il rispetto e la promozione dei diritti dell'uomo e delle libertà fondamentali ... in obiettivi fondamentali della (sua) politica estera" .
All'interno dell'Unione europea quasi venti milioni di donne e di uomini vedono calpestare uno dei diritti fondamentali: quello di poter giustamente vivere del proprio lavoro.
Una percentuale più o meno consistente di lavoratori immigrati, coloro che rientrano nella categoria dei clandestini, si vede preclusa qualsiasi esistenza nella legalità.
Inoltre, all'estero, molti dei più potenti Stati dell'Unione europea sostengono, armano e finanziano dittature infami, in particolare nei loro ex-imperi coloniali.
Che dire poi di alcune manifestazioni del rispetto dei diritti dell'uomo che si sono susseguite per molteplici settimane - e mi riferisco ai bombardamenti del Kosovo e della Serbia?
In tale situazione, ci asterremo sulla relazione.
La relazione in esame analizza, nell'ambito della discussione congiunta sui diritti dell'uomo, gli strumenti a disposizione dell'Unione europea per promuovere tali diritti nel mondo e la loro concreta applicazione dal 1º giugno 1998 al 30 giugno 1999.
È risaputo che la strategia internazionale dell'Unione per la promozione e la tutela dei diritti dell'uomo si basa su molteplici strumenti, a partire dalla PESC o dalla cooperazione allo sviluppo.
Con l'entrata in vigore del Trattato di Amsterdam, la visibilità dell'Unione a livello mondiale è stata rafforzata grazie alla nomina di un Alto rappresentante per la PESC: Javier Solana.
Il Trattato di Amsterdam ha trasformato il rispetto dei diritti dell'uomo in uno dei principali obiettivi della politica estera e di sicurezza comune dell'Unione.
L'Unione europea dispone di numerosi strumenti in tale campo, che vanno dalle strategie comuni (nuovo strumento creato dal Trattato di Amsterdam e volto a rafforzare la coerenza complessiva delle azioni dell'Unione sul piano internazionale), le posizioni comuni (che definiscono l'impostazione dell'Unione in merito a temi specifici) e le azioni comuni (che interessano alcune situazioni particolari ed implicano reazioni immediate sul modello degli aiuti umanitari).
Esistono altresì azioni specifiche ed orizzontali in merito ad una data politica.
È il caso della lotta contro la pena di morte.
Infine, la cosiddetta clausola "dei diritti dell'uomo" , inserita negli anni '90 nella maggior parte degli accordi di cooperazione e di sviluppo con i paesi terzi, consente all'Unione di continuare ad esercitare pressioni - in materia di diritti dell'uomo - sui paesi ai quali è legata.
Tale clausola non modifica la natura fondamentale degli accordi, ma consente di ribadire, da ambo le parti, valori e principi comuni come condizione preliminare di qualsiasi tipo di cooperazione, sia di ordine economico che di altra natura.
La relatrice ritiene tuttavia che l'attuale politica europea dei diritti dell'uomo sia frammentaria e che debba essere sostituita da una strategia comune coerente caratterizzata da una migliore cooperazione interistituzionale.
Sono pienamente d'accordo su tale considerazione.
Credo che, tramite iniziative quali l'istituzione di un gruppo consultivo che comprenda rappresentanti delle Istituzioni dell'Unione e degli Stati membri, nonché esperti di diritti dell'uomo - gruppo incaricato di discutere gli aspetti strategici delle attività in tale campo - sarebbe possibile acquisire maggiore coerenza e, di conseguenza, maggiore efficacia.
Nello stesso ordine di idee rientrano l'elaborazione da parte dell'Unione di indicatori per valutare il rispetto dei diritti dell'uomo, la designazione di un inviato speciale del Parlamento europeo per i detenuti in quanto obiettori di coscienza, nonché la creazione su Internet di un sito dell'Unione dedicato ai diritti dell'uomo, tutte proposte che meritano di essere sostenute.
La relazione ribadisce anche che la sistematica eliminazione delle discriminazioni di cui sono vittime le donne deve diventare una priorità nell'ambito della strategia dell'Unione europea.
A tale rivendicazione va la mia incondizionata adesione!
Il partito laburista del Parlamento europeo ha votato contro l'emendamento n. 7 perché non ci sembra opportuno inserire in questa relazione un riferimento alla presunta rete ECHELON.
Le affermazioni sull'esistenza di una rete ECHELON si basano su voci e prove circostanziali.
Inoltre il controllo democratico sui servizi nazionali di intelligence spetta anzitutto ai parlamenti nazionali.
Il Regno Unito dispone di uno dei più efficaci sistemi di tutto il mondo per il controllo democratico a livello sia politico sia giudiziario dei propri servizi di intelligence.
Il controllo politico è esercitato da una commissione della Camera dei comuni che può liberamente accedere a tutta la documentazione.
Al medesimo controllo democratico sono soggette tutte le operazioni di intelligence effettuate nel Regno Unito da paesi terzi, fra cui gli Stati Uniti, in collaborazione coi servizi britannici di intelligence.
I conservatori britannici sono in prima linea fra coloro che si battono per il rispetto dei diritti dell'uomo in molte parti del mondo.
Condividiamo gran parte della risoluzione Malmström, ma purtroppo essa contiene alcuni importanti elementi che troviamo inaccettabili.
Per esempio, non partecipiamo all'entusiasmo per una Carta dei diritti fondamentali dell'Unione europea.
Siamo scettici sulle richieste di incrementare sostanzialmente le spese e l'attività burocratica, nonché il ruolo delle ONG finanziate dall'Unione.
Ci preoccupa la tendenza a incoraggiare le peculiarità delle minoranze, mentre si trascura l'integrazione.
Non siamo neppure favorevoli all'estensione del concetto di diritti dell'uomo fino ad includervi, per esempio, la violenza entro le mura domestiche, che andrebbe invece affrontata con altri strumenti giuridici.
Ci opponiamo all'introduzione di nuove categorie estremamente generiche per il diritto di asilo, cosa che renderebbe possibili gli abusi.
Molti di noi non sono neppure favorevoli, in linea di principio, all'abolizione della pena di morte.
Inoltre guardiamo con sospetto alle proposte di imporre ulteriori codici di condotta alle attività economiche.
Pur apprezzando il ruolo dell'Unione europea a favore dei diritti dell'uomo, stimiamo che l'attività legislativa e normativa in materia di diritti dell'uomo - come in molti altri settori concernenti i rapporti tra cittadino e Stato - spetti ai governi nazionali; ci opponiamo perciò all'estensione dell'intervento dell'Unione europea in questo campo.
Per questi motivi i conservatori britannici hanno votato contro la risoluzione Malmström.
Relazione Haarder (A5-0050/2000)
Signor Presidente, avrei voluto votare a favore della relazione Haarder, malgrado taluni passaggi ed interventi, ivi compresi alcuni rivolti alle tribune, da cui si evince che non esistono diritti per la famiglia e che accordarle diritti speciali sarebbe una pratica discriminatoria, financo razzista.
I fautori di tale teoria dovrebbero mettersi d'accordo.
Se non esistono diritti speciali per la famiglia - così come ha deciso, mio malgrado, la commissione per i diritti della donna e le pari opportunità - non ne esistono neanche per le altre comunità eterosessuali od omosessuali ed il capitolo "Stili di vita e forme di relazione" è fuori luogo in tale relazione.
Ho avuto la fortuna di crescere in una famiglia normale, composta da un padre ed una madre non divorziati e continuo a credere che tale modello di famiglia felice ed unita sia uno dei fondamenti della società.
È sempre piacevole vedersi riconoscere e godere di uno status privilegiato - nessuno se ne abbia a male -, tuttavia il risultato della votazione sugli emendamenti è tale che, alla fine, non ho proprio potuto votare a favore della relazione, in particolar modo perché è stato adottato il paragrafo 18.
Signor Presidente, vorrei associarmi a quanto detto dalla onorevole Lulling.
Vorrei dire che l'onorevole Haarder ha compiuto uno sforzo esemplare per pervenire ad un consenso.
Per questo motivo la sua relazione è migliore di quelle che l'hanno preceduta.
Tuttavia io, con una grande parte del mio gruppo, ho votato contro di essa, perché nei punti 52-56 sono state introdotte controverse rivendicazioni in materia di politica sociale che, pur essendo sostenute dalla sinistra del Parlamento europeo, non hanno niente a che vedere con i diritti dell'uomo.
La costituzione tedesca prevede per l'unione coniugale e la famiglia una tutela specifica, cosa che non ha niente a che fare con la violazione dei diritti dell'uomo.
Al contrario, è una garanzia del rispetto dei diritti dell'uomo.
L'unione coniugale e la famiglia sono la base dei diritti dell'uomo, come lo è il diritto alla vita.
Quindi io credo che questi aspetti avrebbero dovuto essere lasciati fuori dalla relazione sui diritti dell'uomo.
In tal caso essa sarebbe stata approvata all'unanimità dal Parlamento europeo, perché per tutto il resto il lavoro dell'onorevole Haarder è stato esemplare.
Signor Presidente, prendo atto con una certa sorpresa del fatto che il mio intervento viene è l'ultimo, anche se sono stato il primo a chiedere - per iscritto - la parola.
In secondo luogo, vorrei far notare che il mio gruppo nel complesso giudica con favore la relazione dell'onorevole Haarder e sottolinea che vi è stata un'ottima collaborazione con il relatore.
Siamo finalmente riusciti ad avere una relazione che si occupa davvero di questo argomento, del periodo indicato e dei diritti esigibili.
Per questo siamo favorevoli, in linea di principio.
Tuttavia abbiamo votato contro, perché sono stati adottati a maggioranza i paragrafi 53 e 54 che, trattando del tema della famiglia, sostengono con eccessivo favore tutte le forme alternative di relazione di coppia.
Noi del Partito popolare europeo consideriamo la famiglia come un valore in sé, come fondamento della società, come cuore della società, e non accettiamo che forme alternative di vita godano di un sostegno speciale e vengano così poste al di sopra della famiglia, che noi consideriamo come nucleo della nostra società.
Dato che è successo proprio questo con l'adozione da parte della maggioranza del Parlamento europeo dei paragrafi 53 e 54, per cui si garantisce un sostegno particolare a forme di unione alternative e con ciò esse vengono messe al di sopra della famiglia, noi non riteniamo possibile approvare l'intera relazione.
Signor Presidente, vorrei aggiungere a quanto detto dall'onorevole Pirker che io ho dato il mio voto favorevole al paragrafo 42 della relazione dell'onorevole Haarder, anche se contiene un errore, dato che l'Austria vi viene nominata in connessione con la libertà di circolazione.
In seguito ad una decisione della commissione permanente del Consiglio nazionale, quest'ultimo ha accolto all'unanimità la richiesta di constatare, ai sensi del paragrafo 2 della legge del 3 aprile 1919, il parere favorevole della commissione permanente riguardo alla decisione del governo federale del 26 marzo 1996 e di considerare sufficienti le dichiarazioni di rinuncia di Felix Habsburg-Lothringen e di Karl Ludwig Habsburg-Lothringen, cosicché non sussistono ostacoli al rilascio di passaporti validi anche per l'ingresso in Austria.
Posso perciò dire che sia Felix Habsburg-Lothringen che Karl Ludwig Habsburg-Lothringen sono in possesso di un passaporto valido non soggetto ad alcuna restrizione.
Nessuno dei due ha sottoscritto la dichiarazione di rinuncia, richiesta dal Servizio per gli affari costituzionali, per prendere le distanze dalla casa degli Asburgo. Essi hanno semplicemente scritto nella loro richiesta di passaporto una dichiarazione che recita: "Per evitare malintesi si fa notare in questo contesto che il sottoscritto richiedente non ha mai messo e non mette in discussione la forma repubblicana dello Stato austriaco, né ha mai pensato di avanzare qualsiasi pretesa al trono."
L'invito rivolto all'Austria di fare qualcosa riguardo alla libertà di circolazione manca quindi di ogni sostanza.
Il Parlamento europeo, adottando la relazione Haarder sui diritti dell'uomo nell'Unione europea, ha ancora una volta deviato dal cammino prefissato tant'è che ciò sembra essere diventato un'abitudine.
A titolo esemplificativo, si chiedono pari diritti, di qualsiasi natura essi siano, tra coppie omosessuali e famiglie tradizionali e l'abbassamento dell'età legale del consenso del minore per le relazioni omosessuali.
Vorrei ricordare che, ai sensi della Dichiarazione universale dei diritti dell'uomo (articolo 16) "la famiglia è il nucleo naturale e fondamentale della società ed ha diritto ad essere protetta dalla società e dallo Stato" .
La famiglia, all'interno dello stesso articolo, è definita tramite il concetto di matrimonio tra un uomo ed una donna.
Il patto internazionale, in relazione ai diritti economici, sociali e culturali, riprende la stessa idea dichiarando, all'articolo 10, che: "alla famiglia, che è il nucleo naturale e fondamentale della società, vanno accordate una tutela ed un'assistenza quanto più ampie possibili" .
Se la famiglia tradizionale ha diritto a tale sollecitudine da parte dello Stato, lo si deve al fatto che essa assicura un servizio impagabile: il rinnovamento delle generazioni, la perpetuazione della società, l'istruzione dei bambini e la trasmissione dei valori.
Il servizio reso giustifica ampiamente il fatto che la famiglia benefici di vantaggi particolari, riservati ad essa soltanto.
Ignorando questa legge fondamentale, la relazione Haarder mostra che su questo punto - così come su molti altri ancora - i meccanismi europei operano non soltanto contro le nazioni, ma anche contro la società stessa.
Appoggiamo le raccomandazioni generali mosse dalla relazione agli Stati membri affinché rispettino le convenzioni internazionali sui diritti dell'uomo.
Condividiamo altresì le preoccupazioni espresse nella relazione in merito alla situazione in certi paesi per quanto riguarda i diritti dei richiedenti asilo, delle minoranze, delle donne, dei bambini, eccetera.
Ci opponiamo invece al fatto che la relazione annuale sui diritti umani venga utilizzata per promuovere un'ulteriore integrazione all'interno dell'Unione europea.
Non appoggiamo le innovazioni istituzionali proposte nella relazione, tra le quali il fatto che l'Unione europea debba definire una quadro giuridico comune e una politica comune in materia di asilo e di rifugiati.
Riteniamo che i problemi legati ai diritti dell'uomo debbano essere affrontati a livello locale e attraverso le istituzioni e i consessi internazionali che si occupano di diritti dell'uomo già esistenti e istituiti a tale fine, per esempio l'ONU e il Consiglio d'Europa.
Non siamo nemmeno d'accordo che l'Unione europea elabori una nuova Carta dei diritti fondamentali dell'Unione europea dotata di carattere giuridicamente vincolante, poiché siamo dell'idea che una Carta di questo tipo possa creare conflitti nei confronti della Convenzione europea dei diritti dell'uomo.
Una Carta dei diritti fondamentali dell'Unione europea non contribuirà di per sé al miglioramento della situazione umana, né a livello europeo né a livello internazionale.
Abbiamo tuttavia deciso di votare a favore della relazione, nonostante quanto sopra citato, poiché riteniamo che sia estremamente importante lottare per il miglioramento dei diritti dell'uomo in Europa.
Plaudo al lavoro svolto dalla commissione per gli affari esteri, i diritti dell'uomo, la sicurezza comune e la politica di difesa sulla relazione annuale in merito ai diritti dell'uomo per la parte concernente l'Unione europea.
Tale relazione prende il posto - lo ricordo - del tradizionale memorandum sulle attività dell'Unione in tale campo che il Consiglio inviava ogni anno al Parlamento europeo per informarlo sulle azioni intraprese dall'Unione in materia di diritti dell'uomo nel mondo nel corso dell'anno precedente.
Il documento è volto ad illustrare le motivazioni dell'Unione, così come le strutture istituzionali e gli strumenti di cui essa dispone per attuare una politica attiva del rispetto dei diritti dell'uomo.
Più specificamente, la relazione indica che il Trattato di Amsterdam ha introdotto nuove disposizioni in materia di diritti dell'uomo per rafforzare le basi dell'azione dell'Unione in detto ambito, in particolare nel quadro della PESC.
Queste nuove possibilità vanno sfruttate.
Il Trattato ha pertanto definito in linea di massima il rispetto dei diritti fondamentali così come garantiti dalla Convenzione del Consiglio d'Europa sulla tutela dei diritti dell'uomo e delle libertà fondamentali.
L'Unione "basa" in tal modo il proprio agire sui principi della democrazia, del rispetto dei diritti dell'uomo e delle libertà fondamentali.
In vista dell'ampliamento, l'Unione europea ha chiaramente annunciato che ogni paese candidato dovrà, come criterio base per l'adesione, rispettare la democrazia, il diritto, i diritti dell'uomo e le minoranze.
Il Parlamento europeo svolge un ruolo essenziale nella definizione e nella concretizzazione della politica dell'Unione europea in materia di diritti dell'uomo.
Le sue competenze si sono gradatamente estese al punto che esso è diventato un forum di discussione sui diritti dell'uomo, un forum riconosciuto, come dimostra il dibattito odierno!
La relazione di cui si discute rammenta che, benché l'Unione europea pretenda di esportare il proprio modello in altri paesi, la situazione al suo interno non è priva di pecche.
Undici Stati membri su quindici sono stati infatti citati nella relazione di Amnesty International per il 1999, che denuncia violazioni più o meno gravi dei diritti dell'uomo.
Il relatore, a prescindere dalle critiche, formula proposte concrete a cui va la mia adesione, quali l'estensione del diritto di voto e di eleggibilità alle elezioni municipali ed europee a tutti i cittadini extracomunitari che risiedono da più di cinque anni sul territorio di uno Stato membro dell'Unione europea.
Degne d'interesse sono anche, a mio avviso, le proposte relative al miglioramento del diritto d'asilo che si devono concretizzare rapidamente.
Per quanto concerne la situazione nei paesi candidati all'adesione, molto resta da fare, in particolar modo per quanto attiene al rispetto dei diritti delle minoranze.
Il Parlamento europeo non deve pertanto abbassare la guardia.
Per quanto riguarda l'affermazione contenuta nell'emendamento n. 32 presentato dagli onorevoli Rack, Schleicher, Cederschiöld e Méndez de Vigo a nome del gruppo PPE-DE alla relazione Duff/Voggenhuber sulla Carta dei diritti fondamentali dell'Unione europea, il nostro gruppo chiede se, nelle attuali circostanze, sia ancora necessario per l'Unione partecipare alla Corte europea dei diritti dell'uomo.
Si tratta di un argomento che richiede un'analisi più approfondita, e in ogni caso bisogna evitare conflitti e sovrapposizioni di competenze tra la Corte di giustizia delle comunità europee e la Corte europea dei diritti dell'uomo.
A mio avviso si tratta di una buona relazione che merita il nostro appoggio.
Sorgono tuttavia alcuni problemi in merito ai paragrafi 52, 53, 54 e 56.
Ho votato a favore di questi paragrafi poiché condivido gli obiettivi del relatore, ma vorrei evitare ogni equivoco sulle motivazioni che mi hanno spinto a votare in tal modo.
Per quanto riguarda il paragrafo 52, sostengo il principio della libertà di coscienza, ma vorrei chiarire che ciò non significa affatto che io sia personalmente favorevole all'aborto.
Quanto ai paragrafi 53, 54 e 56, sono contrario a ogni discriminazione basata sull'orientamento sessuale.
Vorrei però introdurre alcuni distinguo: in primo luogo sono contrario a concedere il diritto di adozione alle coppie omosessuali; in secondo luogo non mi sembra opportuno abbassare l'età del consenso al di sotto dei 18 anni.
Messe a verbale queste precisazioni, sono lieto di votare a favore della relazione Haarder.

Nel complesso questa è una relazione eccellente, eccezion fatta per i paragrafi compresi tra il 52 e il 56: questa parte è ambigua e redatta in maniera insoddisfacente, e inoltre tratta di argomenti che sono - e dovrebbero restare - di stretta competenza di ogni Stato membro.
Plaudo all'ottima relazione dell'onorevole Haarder sul rispetto dei diritti dell'uomo nell'Unione europea.
Condivido lo spirito generale del testo, volto a consolidare la politica europea nel campo dei diritti civili e politici, nonché economici, sociali e culturali dei residenti dell'Unione.
Vorrei nondimeno attirare l'attenzione degli onorevoli colleghi su due richieste avanzate nella relazione che mi sembrano problematiche.
Il paragrafo 19 della relazione, inerente alla tutela delle minoranze nazionali, e il paragrafo 20, che sollecita la ratifica della Carta europea per le lingue regionali e minoritarie, sollevano, infatti, grossi interrogativi.
Ben si comprende lo spirito dell'osservazione del relatore sulla tutela delle minoranze nazionali: essa costituisce un segnale forte nei confronti di alcuni paesi candidati all'adesione, in particolare quelli dell'Europa orientale, i cui cittadini non godono tutti dei diritti fondamentali.
Il Parlamento condanna fermamente le violazioni delle libertà fondamentali in tutti i paesi d'Europa, e la relazione Haarder lo ribadisce con forza.
Deploriamo tuttavia che si alluda ai diritti delle "minoranze nazionali" , espressione dall'accezione molto più restrittiva di quella, universale, di "diritti dell'uomo" .
Sosteniamo inoltre l'idea di una comunità politica indivisibile in seno a cui le appartenenze non siano occultate, bensì "collocate a distanza" .
La Repubblica non può riconoscere "minoranze" o "comunità" specifiche: ai suoi occhi esistono soltanto cittadini autonomi, liberi e con pari diritti.
I nostri convincimenti ci inducono altresì ad esprimere forti perplessità rispetto al paragrafo 20 della relazione che menziona la Carta europea per le lingue regionali e delle minoranze.
Ciascuno è libero di utilizzare una o più lingue di sua scelta in aggiunta alla lingua nazionale, così come ciascuno ha il diritto di impararle a scuola.
Ciò non toglie che si tratta di una scelta e non di un obbligo.
La Carta è troppo vaga in tal senso, il che rischia di favorire l'emergere di comunitarismi regionali, mettendo in tal modo a repentaglio l'unità della Repubblica nonché, alla lunga, la coesione dell'Unione.
Voto tuttavia a favore della relazione dell'onorevole Haarder in considerazione della qualità e della filosofia del testo.
Non abbiamo obiezioni di sorta sulla presentazione al Parlamento europeo di una relazione sui diritti dell'uomo. Notiamo però che tutti gli Stati membri dell'Unione europea hanno firmato la Convenzione europea dei diritti dell'uomo e quindi tutti i cittadini sono in grado (anche se indirettamente) di portare i casi di violazione dei diritti dell'uomo dinanzi a un tribunale di ultima istanza; ci preoccupa il fatto che la relazione in oggetto vada apparentemente ben al di là degli importanti principi consacrati dalle Nazioni Unite e dalla Corte europea dei diritti dell'uomo.
La principale funzione di questo Parlamento non è certo quella di produrre un ponderoso e controverso supplemento alla legislazione esistente, né quella di fornire vie supplementari per riparare ai torti, quasi che tali iniziative debbano considerarsi accettabili per il solo fatto che sono state proposte.
Noi tutti desideriamo che i diritti dell'uomo siano il pensiero dominante per i legislatori nazionali ed europei, e in molti casi è già così.
Non c'è però bisogno di questa relazione né per ricordarci di un tema così importante, né per spingerci a elaborare un ordine del giorno esteso a settori altamente controversi, in cui dobbiamo attenderci risultati controproducenti piuttosto che un miglioramento di quei diritti dell'uomo che sono già sanciti con precisione.
Per l'ennesima volta l'ipocrisia dell'Unione europea è sotto gli occhi di tutti per quanto riguarda sia il rispetto dei diritti dell'uomo sia al suo interno sia al suo esterno.
A preoccuparci sono in particolare le proposte per una maggiore attenzione a queste problematiche nell'ambito della politica estera dell'Unione europea, non perché non crediamo nella loro importanza e nella necessità di promuoverle e di garantirle, ma perché l'esperienza ci insegna che tali questioni vengono usate in modo selettivo.
L'Unione europea chiude gli occhi di fronte ai casi di palese violazione dei diritti dell'uomo, anteponendo a tutto i propri interessi imperialistici.
Un esempio eclatante di ciò è rappresentato dalla sua posizione nei confronti del regime turco.
Altrove la questione particolarmente delicata dei diritti dell'uomo viene usata come pretesto per interventi anche di carattere militare o per imporre specifiche politiche e orientamenti.
Le recenti e continue incursioni in Kosovo, con il pretesto della violazione dei diritti delle minoranze, e le richieste inverosimili avanzate a scapito del governo legittimo della Jugoslavia costituiscono un esempio tipico del tentativo di richiamarsi ad un principio del diritto internazionale per giustificare un intervento che va a scapito del principio della sovranità nazionale e dell'indipendenza.
La stessa politica, seguita dagli Stati membri e dall'Unione al suo interno, porta al disprezzo nei confronti dei diritti dell'uomo e li rende lettera morta.
Tra le conseguenze di una simile politica vi è il rafforzamento - non solo in Austria - di forze estremiste e fasciste e di idee razziste.
La relazione sulla lotta al razzismo non riesce a trarre le debite conclusioni.
Denunciamo il tentativo dell'Unione europea di usarle come pretesto per consolidare la sua natura antipopolare e antidemocratica e di organizzare nuovi attacchi contro i popoli.
Invitiamo i cittadini a essere vigili e a sventare la violazione dei loro diritti da parte di presunti salvatori, esortandoli a lottare per imporre soluzioni che garantiranno la promozione e il rispetto di tali diritti.
Per detti motivi i tre europarlamentari del KKE si asterranno dalla votazione.
Vorrei raffrontare le relazioni della onorevole Ludford e dell'onorevole Haarder con quella degli onorevoli Duff e Voggenhuber.
Il Parlamento europeo si prefigge di partecipare all'elaborazione di una Carta europea dei diritti fondamentali.
Perché no?
Cionondimeno non si vede che cosa tale testo supplementare apporterà alla lotta per i diritti dell'uomo, se non una maggiore confusione giuridica.
Inoltre, che dire dell'idea che l'Assemblea si fa di detti diritti?
Da una lettura delle relazioni Ludford e Haarder emerge una prima bozza: il progetto di una società libertaria, fondata su diritti senza doveri, su una libertà priva di responsabilità.
La libertà non si decreta.
La costruzione comunitaria non sembra tuttavia cosciente di tale realtà: essa vorrebbe non soltanto fare la felicità dei popoli ex nihilo, a prescindere dalle loro differenze ed aspirazioni, bensì anche mettere in piedi una società senza punti di riferimento, senza distinzione tra ciò che si può fare e ciò che non si può fare, una società sostenitrice dell'edonismo o della cultura della morte.
Non si può concepire la persona umana come un'entità indipendente da coloro che la circondano e attenta soltanto al suo benessere immediato.
È innegabile che essa abbia dei diritti, primo fra tutti quello che le viene più sovente negato, vale a dire il diritto alla vita, che va difeso e promosso. Non ci si deve tuttavia dimenticare che l'essere umano ha bisogno che si stabiliscano limiti obiettivi, necessari per vivere in qualsiasi società.
L'essere umano non ha soltanto bisogno di mezzi per vivere, ma anche e soprattutto di motivi per vivere.
Una Carta supplementare, foss'anche europea, non risponderà ad una tale esigenza.
Abbiamo appoggiato la relazione Haarder, ma vorremmo fare alcune considerazioni a proposito dei paragrafi 19 e 20.
Il paragrafo 19 chiede al Belgio di firmare la Convenzione per la tutela delle minoranze nazionali.
Non è vero che le Fiandre vogliono impedire al Belgio di ratificare tale Convenzione. Piuttosto, la firma della Convenzione deve accompagnarsi a condizioni precise e, in particolare, alla non applicabilità al contesto costituzionale belga.
All'interno della Federazione belga, gli Stati federali godono di assoluta parità in virtù dei meccanismi costituzionali.
Nessuno Stato federale rappresenta una minoranza effettiva.
Giacché la Convenzione non prevede alcuna definizione chiara di minoranza nazionale, le Fiandre non ritengono che il testo si applichi alla periferia urbana di Bruxelles.
Le Fiandre reputano che, in un simile contesto, l'espressione "minoranza nazionale" possa riferirsi esclusivamente a una minoranza insediatasi da secoli in una determinata regione, mentre la popolazione di lingua francese residente nella periferia urbana si è trasferita in questa zona solo trent'anni fa e ha rifiutato ogni integrazione, integrazione che rappresenta invece un processo perfettamente normale e prevedibile (si veda, per esempio, la migrazione fiamminga nei territori valloni e il perfetto inserimento delle generazioni successive nei territori di lingua francese).
Inoltre, grazie a concessioni in campo linguistico, la popolazione di lingua francese residente nella periferia urbana di Bruxelles gode di una tutela che, spesso, le vere minoranze non conoscono.
Pertanto, chi cerca, con questa Convenzione, di modificare la situazione nella cintura urbana di Bruxelles, implicitamente vuole pregiudicare gli equilibri costituzionali del nostro paese. I fatti dimostrano ancora una volta che la mancanza di conoscenza in Europa del nostro sistema federale conduce inevitabilmente alla conclusione che è meglio essere Stato membro fiammingo o vallone che non Stato membro federale belga.
Forse, i deputati belgi di lingua francese del Parlamento europeo sfrutteranno questa votazione per un gioco di politica interna.
Non è nostra intenzione parteciparvi e desideriamo prendere le distanze con fermezza da iniziative di questo tipo.
Deploriamo, del resto, che il paragrafo 5 della relazione Ludford sul razzismo e la xenofobia riprenda lo stesso testo.
Per le stesse ragioni, le Fiandre ritengono che la Carta europea per le lingue regionali e minoritarie, menzionata al paragrafo 20 della relazione Haarder, non possa applicarsi alla lingua francese nella cintura urbana di Bruxelles, ma possa riferirsi, per esempio, al caso della lingua del Limburgo (riconosciuta dai Paesi Bassi in applicazione della Carta) e al tedesco di Arlon parlato nella provincia del Lussemburgo.
. È veramente con sdegno, al di là di emendamenti approvati o respinti e di paragrafi soppressi o modificati, che leggiamo in una relazione annuale del Parlamento europeo, su un argomento tanto delicato e urgente come la difesa dei diritti dell'uomo, dei paragrafi nei quali si propone di "non incarcerare, se non in ultima istanza, coloro che abusano di bambini", e ancora, che si chieda agli Stati membri di "abbassare l'età del consenso del minore per rapporti omosessuali".
Dovremmo lottare contro la pornografia, contro la pedofilia dilagante, contro il mercimonio di maschi e femmine, contro il turismo sessuale, che è sempre effettuato a danno di minori,
Dovremmo lottare contro le discriminazioni e le violenze, anche psicologiche, nel mondo del lavoro, dell'informazione, della politica e della famiglia, che torna al centro del dibattito in un momento nel quale i figli si stanno tramutando nello strumento per soddisfare l'egoismo di chi, avendo perso ogni altro valore, ricerca in una maternità o paternità "tecnologica" di accontentare il proprio ego e la propria voglia di possesso.
Rigettiamo costernati una risoluzione che distrugge i suoi punti positivi con le aberrazioni che abbiamo denunciato e, preoccupati, lanciamo un segnale d'allarme: "Questa strada che avete imboccato è quella che distruggerà l'Unione europea e l'allontanerà dal comune sentire della stragrande maggioranza dei cittadini".
Vorrei illustrare i motivi per cui ho votato contro la relazione annuale sul rispetto dei diritti dell'uomo nell'Unione europea.
Due delle disposizioni del testo invitano alcuni paesi, tra cui la Francia, a ratificare rapidamente la Convenzione quadro europea per la tutela delle minoranze nazionali e la Carta europea per le lingue regionali o minoritarie.
Innanzitutto, vorrei chiarire il malinteso che inficia qualsiasi dibattito sulle lingue regionali: non si tratta affatto di impedire a chiunque di parlare, di insegnare o di promuovere una qualsivoglia lingua minoritaria o regionale.
Nella misura in cui il loro apprendimento e la loro pratica rimangono una scelta personale, da parte mia, sono favorevole a qualsiasi provvedimento volto ad agevolare la salvaguardia e la trasmissione di tali lingue, che fanno parte del patrimonio culturale delle nazioni.
Mi sono pronunciata contro tale relazione, perché, tramite l'appello a ratificare la Convenzione quadro europea per la tutela delle minoranze nazionali e della Carta europea delle lingue regionali o minoritarie citate in precedenza, la relazione dell'onorevole Haarder si prefigge di promuovere un concetto della costruzione europea fondato su una visione comunitarista a cui non posso dare la mia adesione.
All'interno di tale concezione, l'individuo dispone di diritti particolari in virtù della sua appartenenza ad un'entità territoriale, etnica o religiosa, ove la comunità rappresenta il mediatore irrinunciabile tra l'individuo ed il diritto che rivendica.
Se il riconoscimento della comunità può apparire, a prima vista, come un fattore di tutela dell'integrazione delle minoranze, esso costituisce al contrario, nei fatti, un potente fattore di segregazione e di regressione sociale (basti pensare alla situazione delle giovani turche o magrebine, escluse dai benefici emancipatori delle classi miste e respinte in uno status arcaico della donna).
Allo stesso modo, sebbene il riconoscimento di uno status particolare delle comunità sembri proteggere i più deboli ed i più poveri, esso istituisce invece un isolamento sociale da cui trae vantaggio il liberalismo trionfante.
D'altro canto, se è vero che l'ampliamento dell'Unione europea impone di prendere in considerazione la singola sorte di alcune minoranze nazionali, ciò non toglie che la soluzione comunitaria non costituisca affatto una prospettiva futura per popolazioni minacciate od oppresse.
Anzi, la storia recente ha dimostrato che l'esacerbarsi di tendenze comunitarie può provocare rigurgiti di diatribe etniche millenarie, latrici di scontri fratricidi.
A tale concezione preferisco la visione universalistica di un'Europa repubblicana in cui ciascun individuo, in quanto tale, è soggetto attivo dei propri diritti e delle proprie libertà.
Preferisco un'Europa che offre una possibilità di integrazione a tutti coloro che condividono i suoi valori comuni, che essi rivendichino la loro appartenenza ad una religione oppure che non ne pratichino alcuna, che essi parlino la lingua dei loro antenati o che abbiano scelto di andare oltre le proprie radici.
Una siffatta Europa afferma il primato di un principio che è assente dalla relazione Haarder: il principio della laicità, che contiene e riassume tutte le altre libertà - dal diritto al rispetto della vita privata e dalla libertà di coscienza e di culto alla libertà di espressione e di associazione.
La Repubblica d'Europa è di là da venire: auspichiamo che la Carta dei diritti fondamentali, attualmente in fase di progettazione, costituisca il primo passo e la pietra angolare di tale Europa.
Le stesse motivazioni mi hanno indotto ad astenermi in merito alla relazione sulla lotta contro il razzismo e la xenofobia nell'Unione europea.
Non è conciliabile con i principi della sussidiarietà e della prossimità che i 626 deputati del Parlamento europeo pretendano di indicare la visione della famiglia e del diritto di famiglia, cui i quindici Stati membri e i parlamenti nazionali dei dodici paesi candidati dovrebbero conformarsi.
In solenni discorsi e interventi, quale quello tenuto questa settimana al Parlamento dal Primo ministro del Portogallo, paese che ricopre la Presidenza, viene ribadita di volta in volta la ricchezza rappresentata dalle diverse culture, tradizioni, lingue e identità nazionali d'Europa.
Pertanto, esprimersi a favore dell'idea che la questione della posizione giuridica della famiglia, e quindi indirettamente anche dell'infanzia, debba ricevere un comune orientamento in tutta Europa, come chiesto ai paragrafi 53 e 54 della relazione, equivale a un sostanziale attacco ai poteri legislativi di ogni Stato e al principio di sussidiarietà dell'Unione, come formulato nei Trattati di Maastricht e di Amsterdam.
I cristiano-democratici svedesi proseguiranno anche in seno al parlamento svedese il lavoro a beneficio di una salda posizione della famiglia e del matrimonio fra uomo e donna, allo scopo di rendere più attenta alla famiglia e all'infanzia la legislazione nazionale e in base a una chiara volontà di sostenere legami stabili e durevoli fra i genitori, a beneficio del fanciullo e delle sue esigenze di sicurezza, assistenza e acquisizione di regole.
La relazione annuale sul rispetto dei diritti dell'uomo nell'Unione europea è, di solito, l'occasione per uno sfoggio piuttosto avvilente di politically correct.
I sostenitori dell'ideologia libertaria non perdono mai l'occasione di stilare un catalogo di rivendicazioni assurde, grondanti buoni sentimenti.
Può darsi che sia l'argomento stesso a richiederlo.
Purtroppo neanche il 2000 sfugge a questa singolare tradizione.
Dal diritto di voto dei cittadini extracomunitari alle elezioni comunali ed europee, all'uniformazione della procedura di diritto d'asilo sul territorio dell'Unione, fino alla "uguaglianza dei diritti tra coppie omosessuali e famiglie tradizionali" , nulla è stato tralasciato, e su tutto domina la costante volontà di accumulare nuovi poteri a beneficio di Bruxelles.
Nella mia veste di componente la commissione per i diritti della donna, mi limiterò ad insistere da un lato sull'uguaglianza tra uomini e donne e dall'altro sulla famiglia.
Se il persistere di discriminazioni tra uomini e donne, ad esempio nelle retribuzioni salariali, è inaccettabile, sarebbe sterile e pericoloso per la coesione sociale contrapporre uomini e donne, come fanno troppo spesso talune organizzazioni femministe.
Infatti, respingiamo categoricamente qualunque politica di quote e di discriminazione positiva, argomento prediletto del politically correct.
Una politica di questo tipo costituirebbe (come abbiamo avuto modo di dichiarare a Bruxelles lo scorso 1º marzo) una profonda mancanza di rispetto nei confronti delle donne: una donna deve accedere a funzioni politiche o amministrative non mediante un qualsivoglia meccanismo di quote, bensì grazie al riconoscimento del suo valore e delle sue competenze.
La donna ha un ruolo specifico da svolgere nella società: un ruolo familiare essenziale nella procreazione delle nuove generazioni indispensabili alla sopravvivenza della società, un ruolo di educazione delle giovani generazioni, un ruolo economico come madre di famiglia, ma anche nelle imprese familiari (industrie, attività commerciali, PMI).
Tale ruolo è da troppo tempo sottovalutato ed invece riveste importanza cruciale.
Riconoscerlo implica che da un lato venga conferito uno statuto permanente alle mogli dei lavoratori autonomi che partecipano alla vita dell'impresa familiare, dall'altro che venga riconosciuta l'importanza economica e sociale della casalinga, e, infine, che si consenta alla donna di conciliare vita familiare e professionale, offrendo a tutte una vera possibilità di scelta.
Quante donne, dovendosi piegare a necessità economiche, hanno solo due figli quando invece desidererebbero averne un terzo? Quante sono obbligate a dedicare alla loro vita professionale più tempo di quanto vorrebbero?
Una politica di questo tipo presupporrebbe la restituzione alla famiglia del posto che le spetta.
Nella relazione la famiglia è oggetto di un attacco in piena regola, molto pericoloso.
Si chiede "l'uguaglianza dei diritti tra coppie omosessuali e famiglie tradizionali" , dimenticando il ruolo essenziale che la famiglia ricopre nella coesione del tessuto sociale.
Intendiamoci, ciascuno sceglie la vita privata che preferisce, non c'è alcuno spazio per una politica delle alcove.
Tuttavia, le unioni omosessuali in quanto tali non sono di alcuna utilità per la società, sono sterili e non possono che portare sterilità; la società, di conseguenza, non deve affatto riconoscerle né accordare loro dei diritti: deve ignorarle.
La famiglia, invece, è la comunità di base della società e ne assicura la stabilità.
Il suo compito è di offrire il quadro più stabile possibile per il rinnovo delle generazioni, per la loro educazione e, quindi, per la sopravvivenza dell'umanità.
A sostegno di alcune risoluzioni europee taluni, sotto l'influenza di gruppi di pressione, stanno già preparando per le coppie omosessuali il riconoscimento del diritto di adottare bambini.
Riuscite ad immaginare quale potrà essere lo sviluppo psicologico di bambini che avrebbero due padri e nessuna madre, o due madri e nessun padre?
Per crescere armoniosamente un bambino ha bisogno di un padre e di una madre e di una famiglia stabile.
Di fronte alla cultura della morte, abbiamo il dovere di testimoniare la cultura della vita.
Crediamo fermamente nella nobiltà e dignità dell'essere umano, di qualsiasi essere umano, senza discriminazioni, dal concepimento sino alla morte naturale.
Ciò esige che si abbandoni la visione materialista e individualista dell'uomo e si riconosca che in ogni persona vi è un elemento sacro, fondamento della dignità umana.
È solo a questa condizione che potremo vietare con efficacia e coerenza la clonazione umana o le discriminazioni perpetrate in base al patrimonio genetico, discriminazioni di cui - in nome dei migliori sentimenti - sono vittime troppo spesso, ad esempio, gli individui affetti da trisomia.
È solo a questo prezzo che potremo porre fine all'inaccettabile ipocrisia che ci consente di discutere serenamente di diritti dell'uomo chiudendo gli occhi di fronte ad un sistema economico e commerciale che, in nome del dogma del libero scambio, incoraggia lo sfruttamento dei bambini in molti paesi del Terzo mondo.
In questo modo potremo liberarci da una politica delle minoranze (eredità del pensiero individualista che minaccia la stabilità sociale) e di un'ideologia delle minoranze, nuova espressione della lotta di classe, che ignora l'unità profonda della famiglia umana, provocando divisioni superficiali fondate sulla razza, l'orientamento sessuale, l'età o l'etnia e rivendicando per ognuna di esse diritti particolari.
L'uomo non è né un numero del sistema sanitario né una pedina della scacchiera sociale ed economica da manipolare a piacimento e da gettare dopo l'uso; vale molto più di questo: ogni uomo è una storia sacra.
Le onorevoli Van Lancker e Van Brempt del gruppo PSE si sono astenute dalla votazione sui paragrafi 19 e 20 della risoluzione sul rispetto dei diritti dell'uomo nell'Unione europea, nella quale si insiste affinché il Belgio sottoscriva la Convenzione quadro europea per la tutela delle minoranze nazionali del 1995 e la Carta europea per le lingue regionali e minoritarie del 1998.
"Noi appoggiamo pienamente gli accordi internazionali per la tutela delle minoranze e delle lingue minoritarie.
Tuttavia, non possiamo tollerare che in Belgio questi accordi internazionali vengano sfruttati da taluni gruppi al fine di modificare la normativa sulle lingue che garantisce la convivenza e la tolleranza fra le tre comunità linguistiche."
Con questo si concludono le dichiarazioni di voto.
(La seduta, sospesa alle 14.11, riprende alle 15.00)
DISCUSSIONE SU PROBLEMI D'ATTUALITA
L'ordine del giorno reca la discussione sui problemi di attualità, urgenti e di notevole rilevanza.
Sahara occidentale
L'ordine del giorno reca, in discussione congiunta, le seguenti proposte di risoluzione:
B5-0246/2000, presentata dall'onorevole González Álvarez e altri a nome del gruppo GUE-NGL;
B5-0253/2000, presentata dall'onorevole Sánchez García e altri a nome del gruppo ELDR;
B5-0262/2000, presentata dall'onorevole Carnero González e altri a nome del gruppo PSE;
B5-0272/2000, presentata dall'onorevole Schröder e altri a nome del gruppo Verts/ALE;
B5-0278/2000, presentata dall'onorevole Salafranca Sánchez-Neyra e altri a nome del gruppo PPE-DE;
sul Sahara occidentale.
Signor Presidente, sono ormai parecchi anni che in questo Parlamento chiediamo, in primo luogo, che siano rispettate le risoluzioni delle Nazioni Unite e, in secondo luogo, che l'Unione europea, vale a dire Commissione e Consiglio, siano maggiormente coinvolte nella soluzione del problema del Sahara.
Anche se voteremo a favore di questa risoluzione - che considero una buona risoluzione di consenso, nella quale si richiede nuovamente ciò che è ovvio -, io avrei forse formulato in altro modo alcuni aspetti.
Mi riferisco all'affermazione che entrambe le parti, il Marocco e il Sahara, devono compiere, in ugual misura, tutti gli sforzi per la soluzione del conflitto.
Noi crediamo che sia necessario chiedere con maggior enfasi al Marocco di dimostrare tutta la volontà politica di porre fine al conflitto, poiché il popolo saharawi ha già dato innumerevoli prove di volerlo risolvere una volta per tutte.
Sono stati rilasciati prigionieri e sono state accettate le indicazioni delle Nazioni Unite sui possibili elettori; in altre parole, chi ha posto finora ostacoli alla soluzione del conflitto è stato il governo del Marocco.
L'ultimo ostacolo a ritardare, non si sa fino a quando, questo referendum è stata la presentazione di 76.000 ricorsi presso le Nazioni Unite da parte di potenziali votanti nel referendum sul Sahara.
Se si continua a disseminare il percorso di ostacoli, ci renderemo forse responsabili di un aggravamento del conflitto.
Vi è chi si scandalizza del fatto che ora il popolo saharawi dica nuovamente che, in assenza di alternative, potrebbe tornare alle armi.
Io non mi scandalizzo.
Lo capisco, perché è una soluzione che sicuramente nessuno vuole, ma è ciò che li stiamo obbligando a fare.
Signor Presidente, l'Unione europea - e il Parlamento è chiaro in proposito - deve fare di tutto per evitare un nuovo conflitto in una zona di per sé già abbastanza conflittuale.
Non vogliamo che il Sahara diventi un'altra Timor est, signor Presidente.
Signor Presidente, onorevoli colleghi, vi sono circostanze che rendono la questione del Sahara un argomento della massima attualità e che sono pertinenti alla discussione di oggi.
La prima è la risoluzione urgente del Consiglio di sicurezza delle Nazioni Unite dello scorso 29 febbraio, che ha stabilito di estendere il mandato della MINURSO fino alla fine del prossimo mese di maggio.
In secondo luogo, la situazione alimentare critica in cui si trovano i rifugiati saharawi negli accampamenti del deserto.
È necessario ricordare i gravi incidenti verificatisi ultimamente nei territori occupati del Sahara, dove le manifestazioni in favore del referendum sono state represse dalle autorità marocchine.
Occorre altresì ricordare la visita in Marocco che verrà effettuata la prossima settimana dalla delegazione del Maghreb e la disponibilità del Re del Marocco ad accettare una prima visita nel territorio del Sahara da parte di questo Parlamento.
La situazione di instabilità che si può verificare in questa zona del continente africano potrebbe avere ripercussioni in alcune delle regioni comunitarie ultraperiferiche, ad esempio la mia, le Canarie, dove molti cittadini desiderano che il conflitto sul Sahara si risolva pacificamente e che il popolo saharawi possa partecipare al referendum in condizioni di libertà, trasparenza ed uguaglianza.
Concludendo, uno degli obiettivi della politica estera e di sicurezza comune dell'Unione europea è il mantenimento della pace e il rafforzamento della sicurezza internazionale.
In tal senso, sarebbe opportuno che l'Alto rappresentante per la PESC, Javier Solana, svolgesse un ruolo più attivo nel raggiungimento di garanzie sufficienti per il popolo saharawi attraverso un'attiva presenza e una diretta partecipazione nelle tappe del processo di pace e del referendum.
Di qui il nostro appoggio alla proposta di risoluzione.
Signor Presidente, dopo il caso di Timor est, quello del Sahara occidentale è l'ultimo processo di autodeterminazione al mondo che aspetta ancora una soluzione; un processo di autodeterminazione, peraltro, in cui la situazione si complica giorno dopo giorno, come hanno evidenziato nell'ultima settimana le notizie sulla repressione che si sta verificando nei territori occupati del Sahara occidentale.
Dalla corretta conclusione di questo processo di autodeterminazione dipendono la stabilità, la pace, nonché l'integrazione economica e lo sviluppo del Maghreb nel suo complesso.
Io aggiungerei perfino che da essa dipende anche la transizione a una democrazia compiuta quale sembra avere inizio nel Regno del Marocco.
Dal nostro punto di vista, la conclusione del processo di autodeterminazione del Sahara occidentale passa attraverso l'applicazione del piano di pace delle Nazioni Unite e dell'Organizzazione dell'unità africana.
Il nucleo di questo piano di pace è costituito proprio dalla convocazione di un referendum sull'autodeterminazione che sia giusto, libero e nel quale i votanti possano esprimersi senza alcun tipo di pressione.
Nonostante gli sforzi delle Nazioni Unite, nonostante la MINURSO, nonostante i progressi realizzati nell'elaborazione delle liste elettorali, il referendum continua ad essere rimandato quasi sine die.
Risulta evidente che la responsabilità del ritardo del referendum ricade, essenzialmente, su una delle due parti, che non si decide ad accettare i termini in cui la consultazione dovrebbe avere luogo.
Affinché questa consultazione venga realizzata, affinché l'autodeterminazione del Sahara occidentale diventi presto una realtà, è necessario utilizzare gli strumenti a nostra disposizione: gli accordi di Houston, innanzi tutto, e l'attività di James Baker, in secondo luogo.
Ed è indispensabile il dialogo diretto fra le parti.
Il Regno del Marocco e il Fronte Polisario devono ripristinare il dialogo diretto che nacque alla fine degli anni Ottanta e che portò agli accordi di Houston.
Dev'essere interesse prioritario dell'Unione europea collaborare affinché questo processo non si arresti, affinché questo processo abbia buon esito.
Fino ad oggi, purtroppo, l'Unione non ha agito nel modo più adeguato.
Si sono sentite molte dichiarazioni, ma in concreto si è fatto poco.
L'aspetto più importante della risoluzione che dobbiamo approvare oggi è l'appello del Parlamento europeo affinché il Consiglio intraprenda un'azione congiunta sul Sahara occidentale, come prevede il Trattato sull'Unione europea.
Ciò significa dichiarazioni, strumenti, ossia attivare tutti gli strumenti a nostra disposizione per collaborare alla positiva conclusione di questo processo di autodeterminazione aiutando il signor Baker, appoggiando le Nazioni Unite, chiedendo alle parti di rispettare i termini delle risoluzioni internazionali e mettendo anche in moto un'indispensabile collaborazione umanitaria.
In tal modo, contribuiremo a raggiungere un obiettivo prioritario: la pace nel Maghreb.
Per ottenerla, l'autodeterminazione del Sahara occidentale è assolutamente necessaria.
Signor Presidente, a nome del mio gruppo vorrei comunicare al Parlamento europeo, ma soprattutto alla Commissione e al Consiglio, la nostra estrema preoccupazione per l'attuale situazione nel Sahara occidentale.
Il continuo rinvio del referendum sul futuro del Sahara occidentale è inaccettabile.
Nei territori occupati vige lo stato di emergenza.
Almeno 56 persone, 27 delle quali donne, sono state imprigionate perché si erano impegnate in difesa del loro diritto all'autodeterminazione.
Rivolgiamo un appello al governo del Marocco perché esso ponga fine alla repressione, sospenda lo stato di emergenza e consenta la libertà di opinione.
Chiediamo al Consiglio dell'Unione europea di adottare misure comuni che rendano possibile l'attuazione del piano di pace senza ritardi o disordini.
L'impegno profuso finora dall'inviato personale del Segretario generale delle Nazioni Unite, James Baker, deve essere dedicato ad un'ulteriore attività di mediazione per ottenere il rispetto della risoluzione 1292/2000 del Consiglio di sicurezza delle Nazioni Unite.
Chiediamo alla Commissione dell'Unione europea di intervenire con urgenza per fornire immediata assistenza alimentare a coloro che si trovano nei campi profughi.
La situazione dell'approvvigionamento è notevolmente peggiorata.
Sono state esaurite tutte le riserve di alimenti di base.
Secondo le indicazioni di varie organizzazioni non governative, da dicembre gli alimenti sono razionati. Vari Stati hanno inoltre sospeso gli aiuti bilaterali.
Il World Food Programme confida nell'Unione europea, cosicché adesso ECHO deve coprire l'80 percento dell'assistenza alimentare con il proprio intervento, che in origine era stato concepito come complementare.
Il Consiglio e la Commissione devono perciò esercitare un'immediata pressione sulle Nazioni Unite perché si provveda a migliorare la situazione alimentare.
La Commissione deve costituire un fondo di sicurezza per rispondere alle esigenze dei prossimi tre mesi.
Vorrei sapere se è vero che, per il momento, ECHO non presta assistenza alimentare per via di problemi di personale e della mancanza di un nuovo piano globale.
Ciò che viene autorizzato oggi verrà realizzato sul campo non prima del prossimo agosto. Gli esseri umani però non possono aspettare tanto, a meno che non si voglia farli morire di fame.
Un anno fa abbiamo avuto una situazione altrettanto drammatica a Timor est.
Si è tenuto un referendum.
È seguito lo stato di emergenza.
Solo allora è intervenuto l'aiuto internazionale e non si è riusciti ad intervenire per prevenire il conflitto.
Perciò noi chiediamo alla Commissione e al Consiglio di attivarsi prima che sia troppo tardi!
Signor Presidente, anzitutto debbo dirmi d'accordo con quasi tutto ciò che è stato detto in questa sede, in particolare dalla mia collega González Álvarez.
Desidero inoltre cogliere l'occasione per rivolgere un'esortazione al Consiglio.
Mi pare di capire che la Presidenza portoghese non intenda, nell'arco del suo mandato, assumere alcuna iniziativa in materia.
Mi appello pertanto alla Francia affinché vi provveda nel suo imminente semestre di Presidenza, e non da ultimo al mio stesso paese, la Svezia, affinché sotto Presidenza svedese, se la situazione non si sarà sbloccata prima, si prendano provvedimenti per una soluzione pacifica di questo conflitto che ormai perdura da parecchi anni.
Sono inoltre particolarmente lieta del fatto che il Commissario Nielson sia oggi qui con noi.
Spero che in tempi relativamente brevi si possa organizzare un incontro sul tema sollevato qualche giorno fa dinanzi al Parlamento europeo dalle organizzazioni umanitarie tedesche, ossia il rischio che i profughi nei campi muoiano di fame e il fatto che, negli ultimi mesi, la mortalità infantile e perinatale sia già cresciuta in misura preoccupante.
ECHO si era assunta l'enorme responsabilità di garantire un costante sostentamento dei profughi e, quando questa organizzazione è venuta meno, le organizzazioni non governative si sono trovate completamente abbandonate a se stesse.
Hanno rinunciato a prestare assistenza e non esiste un coordinamento funzionante.
Rivolgo dunque un accorato appello al Commissario Nielson affinché agisca tempestivamente, e mi rivolgo al presidente e ai membri della commissione per i bilanci affinché il tema venga trattato in tempi brevi.
Non posso immaginarmi un destino peggiore che trascorrere 25 anni senza un tetto, fra le dune, ad aspettare un referendum promesso e rinviato anno dopo anno, per poi magari finire col morire di fame.
Signor Presidente, la questione del Sahara occidentale è purtroppo una vecchia questione.
È uno dei pochi residui del colonialismo che rimangono in piedi ancora nell'anno 2000 ed è una questione che vede il Marocco inadempiente rispetto alle risoluzioni delle Nazioni Unite.
Sono anni ormai che si doveva fare il referendum, un referendum che è stato fatto in altri paesi, come a Timor est, in Lettonia e in altri luoghi dove è stato rivendicato l'esercizio del diritto di autodeterminazione dei popoli.
Il Parlamento europeo ha sempre preso posizione non in favore dell'indipendenza del Saharawi ma perché il popolo saharawi potesse liberamente esprimersi.
Ebbene, questo ancora oggi non avviene, con vari pretesti.
Nel contempo, il popolo saharawi è ormai ridotto in condizioni precarie; addirittura la stessa sopravvivenza fisica dei suoi componenti è ormai minacciata.
Nonostante ciò, si continuano a tenere buone relazioni con il Marocco, si continuano a stipulare accordi commerciali in vari campi, dalla pesca agli agrumi, mentre la violazione dei diritti umani e del diritto di autodeterminazione dei popoli non viene assolutamente presa in considerazione.
Chiedo pertanto che si faccia tutto il possibile affinché venga sancito il diritto all'autodeterminazione del popolo saharawi, e ciò eventualmente anche mediante un rallentamento, un cambiamento nelle relazioni con il Marocco che, peraltro, ha speso già troppi soldi per combattere contro questo principio.
Signor Presidente, il processo di pace nel Sahara occidentale, avviato e condotto dal Segretario generale delle Nazioni Unite, era sulla buona strada.
L'identificazione dei votanti si è conclusa positivamente grazie all'efficienza della missione MINURSO delle Nazioni Unite.
Il governo marocchino, tuttavia, ha moltiplicato artificiosamente i ricorsi sui votanti con l'obiettivo chiaramente annunciato di impedire che il referendum per l'autodeterminazione avesse luogo.
Ma non si è limitato a manovre di rinvio.
Nelle ultime settimane ha dato vita ad una violenta repressione nei confronti della popolazione del Sahara con arresti, sparizioni e l'instaurazione di un vero e proprio stato d'assedio nei territori occupati.
Nella sua proposta di risoluzione, il mio gruppo ribadisce il diritto del popolo del Sahara all'autodeterminazione chiedendo al Marocco la sospensione di ogni atto di repressione e l'applicazione integrale degli accordi di Houston, da esso sottoscritti.
Le Nazioni Unite devono fare tutto il possibile affinché il referendum abbia luogo entro la fine del 2000.
Esorto il Consiglio e i governi degli Stati membri, in particolare Francia e Spagna, a porre fine all'atteggiamento di condiscendenza nei confronti delle autorità marocchine e ad impegnarsi più attivamente in favore del successo del piano di pace fino all'indizione del referendum. Esso costituisce la via democratica più appropriata per giungere ad una soluzione pacifica e durevole del conflitto nel Sahara occidentale.
La Commissione segue con attenzione l'attuazione del piano del Consiglio di sicurezza dell'ONU per risolvere il conflitto nel Sahara occidentale.
Come gli Stati membri dell'Unione europea, essa sostiene fino in fondo l'impegno del Segretario generale dell'ONU e del suo inviato personale, James Baker, volto a raggiungere una soluzione equa e duratura per il Sahara occidentale.
La Commissione è consapevole del fatto che l'organizzazione del referendum è attualmente ostacolata dalla mancata definizione degli elenchi degli elettori e si augura che la visita di Baker nella regione produrrà la svolta auspicata.
Per quanto riguarda gli aiuti umanitari, tra il 1993 e il 1999 la Commissione ha inviato più di 61 milioni di euro attraverso partner delle ONG per fornire aiuti alimentari, medici e sanitari ai profughi saharawi della regione del Tindouf; sebbene le attuali circostanze rendano difficile la consegna di aiuti umanitari, continueremo ad offrire il nostro sostegno.
Grazie Commissario Nielsen.
La discussione è chiusa.
La votazione si svolgerà oggi, alle 17.30.
Mozambico
L'ordine del giorno reca, in discussione congiunta, le seguenti proposte di risoluzione:
B5-0244/2000, presentata dall'onorevole Miranda e altri a nome del gruppo GUE/NGL;
B5-0251/2000, presentata dagli onorevoli Queiró e Ribeiro e Castro a nome del gruppo UEN;
B5-0254/2000, presentata dall'onorevole Van den Bos a nome del gruppo ELDR;
B5-0263/2000, presentata dall'onorevole Carrilho e altri a nome del gruppo PSE;
B5-0276/2000, presentata dall'onorevole Rod e altri a nome del gruppo Verts/ALE;
B5-0279/2000, presentata dalla onorevole Maij-Weggen e altri a nome del gruppo PPE-DE;
sulle inondazioni in Mozambico.
Signor Presidente, la drammatica situazione in cui versa il Mozambico è ben nota; urge pertanto offrire l'aiuto necessario affinché il governo possa rispondere alle necessità più pressanti della popolazione e ricostruire le vaste regioni quasi totalmente devastate.
È quindi essenziale che la Commissione e gli Stati membri si impegnino con decisione in tutte le azioni di sostegno, azioni che prevedono anche la fornitura di aiuti finanziari a livello di materiali e attrezzature, di assistenza tecnica per lo sminamento delle zone del Mozambico tuttora interessate dal problema, di supporto alla realizzazione di una conferenza internazionale per mobilitare quanti più aiuti d'emergenza possibile e per raccogliere i fondi necessari per il risanamento dell'economia mozambicana, così duramente colpita dalle inondazioni.
Altrettanto importante è che tutti i paesi cancellino l'intero debito del Mozambico in modo da favorirne la rinascita.
Chiediamo quindi un maggior impegno da parte di tutti, compreso il Parlamento, invitandoli ad assicurare solidarietà attiva al Mozambico; riteniamo perciò utile l'invio di una delegazione affinché i deputati possano conoscere più a fondo la situazione locale tenendo in debito conto il processo di ricostruzione del paese.
Signor Presidente, onorevoli colleghi, sono tuttora impresse nella nostra mente e nei nostri occhi le tragiche immagini giunte dal Mozambico in seguito ad un raro susseguirsi di tragici eventi naturali di estrema gravità e abbiamo anche ben presente una riflessione sulla lentezza della risposta ad una catastrofe di simili dimensioni.
Consideriamo la risoluzione che oggi sarà votata in questa sede come il proseguimento della discussione sui problemi urgenti svoltasi nel corso della minisessione plenaria di Bruxelles.
Ci identifichiamo in tutti i punti citati: la necessità di continuare con la mobilitazione dei mezzi di salvataggio e di soccorso per gli sfollati, di stilare un inventario degli effetti di questa crisi, di coordinare e convogliare gli sforzi per porre rimedio alle prevedibili ripercussioni sul piano sanitario, per salvare le coltivazioni e per ricostruire il paese.
Ma non dobbiamo essere i soli a doverci far carico del peso di questo ritardo.
Dobbiamo chiederci che cosa hanno fatto gli altri paesi di altri continenti.
Che cosa hanno fatto India e Pakistan, che dispongono di molte risorse e di cui importanti comunità risiedono in Mozambico?
Che cosa hanno fatto altri paesi africani più vicini, ad esempio, l'Angola, che possiede potenti forze armate che avrebbero potuto dare un aiuto prezioso, o lo Zimbabwe, lì accanto, o la Nigeria, che dispone di una valida forza aerea?
Questo interrogativo dev'essere anche sollevato in considerazione dell'approssimarsi del Vertice tra Unione europea e Africa, allo scopo di migliorare le comunicazioni a livello delle comuni preoccupazioni nel campo della solidarietà.
Devo anche sottolineare che siamo attenti al problema della cancellazione del debito estero, ma che ci identifichiamo soprattutto nel testo della risoluzione comune.
Devo dire che, in quanto cristiano-democratico, sono sensibile agli appelli lanciati dalla chiesa cattolica nell'anno del giubileo affinché si affronti concretamente la questione del debito estero del Terzo mondo in generale.
Tuttavia, per quanto concerne i paesi africani, dobbiamo distinguere le diverse situazioni in atto.
In alcuni casi, le ricchezze accumulate dai leader locali sarebbero sufficienti per pagare il debito estero, per cui vi sono problemi alquanto delicati da soppesare adeguatamente.
Sappiamo che questa non è la situazione del Mozambico, data la povertà in cui versa il paese.
Riteniamo però che la decisione formulata nel quadro della proposta di risoluzione comune sia corretta e ribadisco sin d'ora che approviamo la posizione del governo portoghese di cancellare immediatamente metà del debito estero del Mozambico.
Signor Presidente, i mezzi di informazione hanno dato un'immagine distorta della tragedia in Mozambico.
Mentre il mondo intero osservava la disperazione della popolazione arrampicata sui tetti e sugli alberi, appariva evidente che le operazioni di aiuto erano già state avviate, lontano dagli schermi televisivi.
La diffusione di immagini penetranti ha comunque un effetto potente di mobilitazione dell'opinione pubblica e rappresenta un sostegno importante all'organizzazione degli aiuti.
L'altro lato della medaglia è che le catastrofi ignorate dai mezzi d'informazione non esistono agli occhi del mondo.
Per questo motivo è importante che gli aiuti internazionali non dipendano dai mezzi d'informazione, ma solo ed esclusivamente dalla necessità di coloro che vivono l'emergenza.
Secondo le organizzazioni coinvolte, gli aiuti sono comunque arrivati in tempi ragionevolmente rapidi.
Può darsi sia vero, ma certo non è questa la realtà delle operazioni di primo soccorso.
I ritardi non sono imputabili alla Commissione, bensì ai governi.
Aerei, elicotteri, cibo e medicinali devono essere disponibili su richiesta e, quindi, immediatamente.
Immediatamente nel senso letterale del termine.
I tempi di attesa possono essere determinati solamente dalla distanza e non dalla burocrazia.
In tal senso, è indispensabile garantire una migliore collaborazione fra le organizzazioni che si occupano degli aiuti e le forze militari.
È buona cosa che il Commissario Nielson si sia recato tempestivamente in Mozambico.
Qual è stata la sua esperienza e cosa ne pensa delle critiche mosse al governo?
Qual è il suo parere sulle critiche a proposito del coordinamento?
Per il momento l'importo di 25 milioni da destinare agli aiuti è sufficiente, ma dovrà essere aumentato in futuro.
Per il Mozambico è iniziata ora una fase molto difficile.
È necessario prevenire lo scoppio di epidemie, rimuovere le mine vaganti e dare il via al reinsediamento.
Per molti cittadini del Mozambico la tragedia comincia solo ora, ora che i mezzi di informazione sono scomparsi.
Per questo motivo noi, Parlamento, Consiglio e Commissione, abbiamo il dovere di tenere vive le immagini delle vittime di questa tragedia.
Signor Presidente, sappiamo che le conseguenze delle tragiche inondazioni e della catastrofe in Mozambico sarebbero state meno gravi se gli Stati più sviluppati, soprattutto quelli dell'Unione europea, che hanno una responsabilità particolare nei confronti dell'ex colonia portoghese, avessero reagito immediatamente inviando mezzi preziosi, specie elicotteri, per soccorrere la popolazione.
Dinanzi al silenzio dei governi e allo sguardo triste e sconcertato di tutto il mondo, per molti giorni soltanto sette elicotteri hanno tentato di portare alla popolazione gli aiuti necessari.
L'Unione europea non deve mai più assumere un siffatto comportamento.
Adesso, per rimediare per quanto possibile, deve prestare al Mozambico tutto l'aiuto per combattere le malattie, coprire il fabbisogno alimentare della popolazione e ricostruire materialmente il paese, superando, ove necessario, le limitazioni restrittive e antieuropee stabilite negli egoistici accordi di bilancio di Agenda 2000.
E, soprattutto, gli Stati membri devono cancellare il debito estero del Mozambico.
Signor Presidente, le recenti inondazioni in Mozambico, seguite dall'arrivo di un uragano, hanno causato una catastrofe di enormi proporzioni in un paese che stava cercando di riprendersi dalle violenze politiche del passato.
Il Mozambico è anche uno dei paesi più poveri al mondo.
È deplorevole che gli aiuti siano giunti in ritardo, o, comunque, che questa sia la percezione degli eventi dall'esterno.
Le immagini trasmesse in tutto il mondo della popolazione rifugiatasi sui tetti e sugli alberi ci spingono a interrogare la comunità internazionale e le ONG circa la tempestività degli interventi necessari per far fronte all'emergenza più grave.
Del resto, il mondo ha anche potuto constatare che gli elicotteri del Sudafrica sono intervenuti rapidamente nella regione riuscendo a salvare migliaia di persone.
A loro va il nostro tributo per questa operazione.
Nel frattempo abbiamo appreso dal Commissario Nielson che è stato fatto più di quanto non sia stato reso noto.
Apprezziamo la decisione del Commissario di recarsi personalmente in Mozambico per accertarsi della situazione e stabilire che tipo di aiuto possa fornire l'Unione.
Ritengo che il programma elaborato insieme al governo del Mozambico sia valido, anche perché ne viene prevista l'attuazione in diverse fasi: innanzi tutto gli aiuti d'emergenza, quindi la realizzazione di alloggi e infrastrutture e, infine, gli aiuti strutturali per consentire il recupero delle zone colpite.
Anche le risorse stanziate sono ingenti.
Mi è dato di capire che, nel frattempo, la comunità internazionale ha stanziato centinaia di milioni a favore del Mozambico e che l'Unione europea partecipa a questo sforzo in misura più che proporzionale rispetto alle proprie dimensioni.
Inoltre, ho appreso questa mattina della decisione di differire il pagamento del debito, anche se si attende ancora di vedere quali saranno gli ulteriori sviluppi della situazione.
Sarebbe naturalmente buona cosa che si procedesse ad un differimento del pagamento del debito, perché, in questo caso, il governo potrebbe impiegare le risorse resesi disponibili.
Signor Presidente, rimane il disagio nel constatare che le immagini trasmesse all'esterno non riflettevano la realtà della situazione.
Lo ha sottolineato anche l'onorevole Van den Bos.
Ciò significa che la Commissione deve considerare la possibilità di prevedere, all'interno della forza internazionale che il signor Solana sta approntando, la creazione di una sorta di forza europea di intervento per gli aiuti umanitari che sia in grado di operare in tempi rapidi e di informare tempestivamente i mass media circa le attività svolte.
Le immagini erano distorte, la catastrofe drammatica, ma, diversamente da quanto è stato suggerito, l'Unione europea non è rimasta a guardare indifferente; sono stati intrapresi passi concreti e dobbiamo dirlo chiaramente.

Signor Presidente, poche volte il Parlamento europeo ha dedicato parte della sua attenzione alle catastrofi naturali in circostanze tanto drammatiche e degne del nostro appoggio.
Non mi riferisco solo alle proporzioni di questo disastro, che tutti conosciamo, e alla sua gravità per quanto riguarda il numero di vittime, di persone isolate, di bambini privi di cibo, di distruzione di case e beni o il ritardo negli aiuti che molti hanno già menzionato quest'oggi, ma anche alla circostanza paradossale di un popolo che, dopo aver conquistato l'indipendenza e aver superato una guerra, ha avuto la capacità e l'intelligenza di scegliere la pace e la democrazia e che, quando inizia a ricostruire le strutture e ad imboccare la strada dello sviluppo, si scontra con una catastrofe naturale di queste dimensioni che, in molte aree, lo costringe a ricominciare tutto daccapo.
La concessione di maggiori aiuti umanitari, il condono del debito estero di uno dei paesi più poveri al mondo e l'organizzazione della conferenza internazionale prevista nella risoluzione che, mi auguro, approveremo, sono il minimo che possiamo fare per andare incontro a coloro che intendono proseguire nel loro cammino a favore della pace, della democrazia e dello sviluppo in Africa.
Come saprete, il 2 e il 3 marzo sono stato in Mozambico, insieme al Ministro degli esteri portoghese Amado.
Abbiamo potuto visitare alcune delle zone colpite dalle inondazioni, tra cui l'insediamento di Chaquelan, dove più di 28.000 persone stavano già ricevendo aiuti; abbiamo così potuto constatare di persona le conseguenze delle inondazioni e l'effetto immediato dei nostri aiuti.
Fin dall'inizio della crisi, la Commissione ha cercato di dare una risposta globale alle inondazioni che hanno colpito il Mozambico concentrando la sua attenzione su settori quali aiuti d'emergenza, reinsediamento, ricostruzione, stabilità macroeconomica e sviluppo di lungo periodo.
Per quanto riguarda la fase di soccorso, ricerca e recupero, la Commissione non dispone degli strumenti adeguati per questo tipo di intervento, mentre gli Stati membri hanno la capacità logistica necessaria.
Per gli aiuti di emergenza e la fase di reinsediamento, la Commissione ha approvato per il Mozambico due decisioni ECHO per un totale di 2,7 milioni di euro, e sta preparando una terza decisione per 5,5 milioni di euro.
Questi fondi saranno destinati agli aiuti alimentari, al settore idrico e alle misure igienico-sanitarie, alle attrezzature essenziali di prima assistenza, alla ricostruzione (su scala ridotta) delle infrastrutture mediche essenziali e alla prevenzione di epidemie di colera.
Inoltre, a livello locale sono stati messi a disposizione della delegazione e del governo del Mozambico 1,4 milioni di euro attinti dalla linea di bilancio per la sicurezza alimentare.
La Commissione prevede di finanziare forniture di sementi e attrezzature agli agricoltori locali non appena le acque delle inondazioni si saranno ritirate.
Oltre all'iniziativa già finanziata nel Botswana, attualmente la Commissione sta effettuando una valutazione degli aiuti umanitari necessari in Zimbabwe, Zambia e Madagascar.
Passiamo ora alla fase della ricostruzione. Durante la mia visita ho annunciato uno stanziamento iniziale di 21 milioni di euro sotto forma di fondi supplementari del bilancio per lo sviluppo; di questa somma, circa 5-10 milioni proverranno dalla linea di bilancio per il cofinanziamento delle ONG, mentre il resto dalla ridistribuzione di precedenti fondi del FES.
La Commissione ribadisce l'esigenza di rafforzare il coordinamento con il governo nell'ambito di un piano globale di ricostruzione elaborato di comune accordo.
Ogni settimana si tengono a Maputo incontri a livello ministeriale fra un nucleo di donatori e il governo; di tale nucleo fanno parte la Presidenza dell'Unione europea e la delegazione della Commissione.
La Commissione intende partecipare alla preparazione della conferenza internazionale dei donatori, che probabilmente avrà luogo alla fine di aprile, e fornirà anche fondi propri per le esigenze della ricostruzione in stretto coordinamento con gli Stati membri dell'Unione e con gli altri donatori.
Per quanto riguarda la stabilità macroeconomica e lo sviluppo di lungo periodo, la Commissione, insieme al governo e alla Banca mondiale, sta attualmente valutando le proposte dirette a garantire la stabilità macroeconomica in Mozambico; si potrebbero anche reperire risorse supplementari fino a 15 milioni di euro.
Per continuare ad assicurare il rapido ritmo di crescita che contraddistingueva il Mozambico negli ultimi anni, i livelli di cooperazione del periodo antecedente alle inondazioni verranno mantenuti, se non addirittura innalzati; si stima quindi che per quest'anno le spese destinate a quest'obiettivo ammonteranno a 150 milioni di euro, contro i 100 milioni dello scorso anno.
Nell'ambito della Comunità, noi destineremo un miliardo di euro all'ammortamento del debito dei paesi ACP; tra questi, il Mozambico costituisce un caso retroattivo e potrà quindi godere dell'ammortamento del debito in base all'iniziativa HIPC che quest'anno è stata rafforzata.
In merito al coordinamento con gli altri donatori e con gli organismi responsabili degli aiuti, il governo del Mozambico, insieme all'Ufficio dell'ONU per il coordinamento dell'assistenza umanitaria (OCHA), costituisce la principale piattaforma per il coordinamento del soccorso e della prima assistenza, come risulta dagli appelli congiunti che essi hanno lanciato.
I donatori esterni non dovrebbero contrapporsi a questa gestione locale del processo di coordinamento, almeno finché essa dimostra di funzionare con ragionevole efficienza; ed è questa appunto la realtà secondo le informazioni che ci hanno fornito le organizzazioni dell'ONU a Maputo.
Questa terribile tragedia ha messo a nudo alcune carenze.
L'entità e il carattere repentino dell'inondazione che ha colpito il Mozambico hanno indotto la Commissione (come anche gli Stati membri e altri donatori) a chiedersi se i soccorsi non avrebbero potuto essere più rapidi, questione che, del resto, è stata sollevata anche nel corso di questo dibattito.
Attualmente sto valutando le possibilità di rimediare a queste carenze, affinché la Comunità possa fornire assistenza umanitaria in maniera ancor più rapida ed efficiente di quanto avviene ora; non va però dimenticato che questa calamità ha avuto molte caratteristiche imprevedibili, senza contare poi che per gli Stati membri non è stato facile mobilitare con estrema rapidità mezzi delicati e di complesso impiego come gli elicotteri.
Non è affatto un'impresa facile.
Vorrei infine sottolineare le cifre degli aiuti internazionali.
L'ammontare complessivo dei finanziamenti per questa calamità raggiunge in tutto 109 milioni di euro, di cui più di 91 provengono dalla Commissione e dagli Stati membri dell'Unione.
Nel corso di questo dibattito è stato già fatto notare che la risposta europea ha dimostrato, almeno in termini relativi, la reale partecipazione dell'Europa; dal punto di vista finanziario, abbiamo offerto un contributo veramente importante, ma dal momento che questo non risolve il problema continueremo a studiare soluzioni più efficaci e più rapide.
Grazie, Commissario Nielson.
Ci auguriamo che il nostro aiuto riesca a portare sollievo alle popolazioni locali coprendo le necessità più immediate.
La discussione è chiusa.
La votazione si svolgerà oggi, alle 17.30.
Diritti dell'uomo
Signor Presidente, il caso della violazione dei diritti dell'uomo in Perù si aggiunge alla lista di casi che si registrano in vari paesi dell'America Latina con la compiacenza e la connivenza degli Stati Uniti.
Lo svolgimento delle prossime elezioni non offre alcuna garanzia democratica; l'Unione europea dovrebbe pertanto porsi come riferimento qualificato per esigere tale garanzia a beneficio dei cittadini peruviani e dei partiti democratici di quel paese.
Visto ciò che succede in Perù, così come in Colombia, Messico, Ecuador, eccetera, sembra opportuno che l'Unione europea istituisca un osservatorio permanente dei diritti dell'uomo in America Latina.
Non basta far competere l'euro con il dollaro; occorre anche sostituire con i nostri principi etici e politici in materia di diritti dell'uomo la vecchia politica d'ingerenza guerrafondaia condotta dagli Stati Uniti in questa zona.
Signor Presidente, il Perù è un paese che ha avuto una vita costituzionale abbastanza agitata, con frequenti interventi dei militari nella vita civile.
Una volta ripristinata la democrazia (a seguito degli atti terroristici commessi da un'organizzazione nota come Sendero Luminoso), il Presidente democraticamente eletto del Perù, Fujimori, ha attuato una specie di "autogolpe" , sciogliendo il Parlamento e preparando una costituzione fatta su misura per il Presidente stesso.
All'epoca, il Parlamento europeo condannò questo comportamento del Presidente Fujimori.
E` vero che il Presidente Fujimori ha ristabilito un certo grado di calma - per così dire - nel paese, ma non ha abbandonato la via dell'autoritarismo.
In realtà, molti pensano che egli sia il rappresentante civile del potere militare esercitato in modo indiretto.
E` incontestabile che in Perù continuano a svolgersi elezioni, esistono partiti politici, mezzi di comunicazione e una serie di garanzie.
Tuttavia, queste garanzie non sono complete.
Ne è la prova il fatto che tre magistrati della Corte costituzionale sono stati destituiti per essersi opposti al progetto del Presidente di farsi rieleggere.
Le garanzie non sono dunque complete.
Né il potere giudiziario né quello costituzionale godono di indipendenza.
In secondo luogo, il Perù ha recentemente dichiarato di non voler più riconoscere la giurisdizione obbligatoria della Corte interamericana dei diritti dell'uomo; ritengo che si tratti di un segnale altamente negativo per un paese.
A mio giudizio, dovremmo chiedere al governo del Perù di rivedere una simile decisione.
In terzo luogo, oggi in Perù sono ancora in corso azioni militari che in molti casi rappresentano un ostacolo alla democrazia.
Occorre ricordare che il Perù, in quanto membro del Patto andino, è legato all'Unione europea da una clausola democratica in virtù della quale alla Comunità europea, e nella fattispecie alle Istituzione comunitarie, spetta la responsabilità di chiedere che il processo elettorale in Perù si svolga - per quanto possibile - nel rispetto di requisiti democratici essenziali.
Signor Presidente, nella mia duplice veste di membro del gruppo Verts/ALE e deputato europeo dei Paesi Baschi, che hanno dato tanti emigranti ai paesi dell'America Latina, desidero esprimere la mia solidarietà con tutti coloro che lottano per il rispetto dei diritti dell'uomo, non solo in Perù, ma in tutto il mondo.
Vorrei anche denunciare la situazione attuale in Perù, che è dovuta alla compiacenza e alla connivenza non solo degli Stati Uniti, ma anche di molti altri paesi, compresi quelli europei, oltre che all'ipocrisia imperante sulla scena politica internazionale.
Come conferma il rapporto della Fondazione Carter, occorre quanto prima consentire l'accesso dei mezzi di comunicazione, porre fine alla parzialità di questi ultimi, porre fine alla persecuzione di candidati e osservatori elettorali locali, vigilare sull'uso improprio di fondi pubblici a fini elettorali, accrescere la trasparenza dell'amministrazione elettorale, assicurare l'accesso di tutti i partiti alla contesa elettorale e garantire i diritti degli osservatori elettorali indipendenti.
A tale proposito, mi sembra assolutamente opportuno, come già sottolineato in quest'Aula, creare un osservatorio permanente di diritti dell'uomo in America Latina.
Signor Presidente, il nostro dovere prioritario per assicurare la protezione della popolazione civile, dei profughi e dei prigionieri di guerra in Cecenia consiste nel fare tutto il possibile per porre termine alla guerra cecena.
Questo dovrebbe anche essere al centro degli sforzi della delegazione del nostro Parlamento che nelle prossime settimane si recherà nell'area in cui è in atto la crisi.
Soltanto trovando una soluzione politica a tutte le questioni legate al conflitto e avviando la ricostruzione della regione si cambierà la drammatica condizione in cui versano le persone che vivono nelle città e nei villaggi distrutti, nei campi profughi e nei campi per prigionieri di guerra.
D'altro canto, desidero anche mettere in guardia dal formulare condanne unilaterali e dal gettare tutte le colpe sui russi.
Come sottolinea, fra l'altro, la relazione della delegazione del Consiglio d'Europa, violazioni dei diritti dell'uomo e crimini di guerra sono stati perpetrati da tutte le parti in conflitto.
Bisogna far luce su questi fatti e far pagare i responsabili.
Dobbiamo però anche dare alle competenti autorità russe la possibilità di svolgere tale compito.
Signor Presidente, ieri questo Parlamento ha ricevuto la gradita visita di una delegazione dell'Assemblea parlamentare della CSI.
È stata una preziosa occasione per discutere il conflitto tra Russia e Cecenia in un colloquio diretto con altri parlamentari.
I nostri interlocutori ci hanno chiesto di comprendere che, per usare le loro parole, la Russia non stava combattendo una vera e propria guerra, ma stava invece lottando contro il terrorismo, una lotta inasprita da forniture di armi provenienti dall'estero e in cui i terroristi si giovavano di campi di addestramento allestiti con l'aiuto di paesi avidi e gelosi della potenza russa.
Ecco qual è stata la nostra risposta: la Russia è un membro del Consiglio d'Europa e neppure la necessità di proteggere, all'interno, la sicurezza dei propri cittadini da attacchi provenienti dall'estero può esonerarla dalle responsabilità che essa si è assunta aderendo alle convenzioni internazionali.
Faccio osservare che se la Russia si impegnasse ad arginare le forniture di armi che proprio dalla Russia provengono, ciò costituirebbe un prezioso contributo alla comune lotta contro il terrorismo.
Si tratta comunque di due distinti aspetti di questa saga politica di guerra e sofferenze e, a mio avviso, dobbiamo impegnarci più seriamente per comprendere le cause del conflitto fra Russia e Cecenia, affinché in futuro ci sia possibile contribuire più efficacemente ad evitare questi bagni di sangue.
Secondo me, in questo momento non è il caso di pensare a sanzioni economiche contro la Russia; ora che la guerra è giunta quasi al termine, abbiamo il dovere di accorrere presso le vittime e offrire il nostro aiuto alla ricostruzione.
Signor Presidente, contesto le affermazioni formulate dall'onorevole Markov.
Affermare che la Russia ha compiuto un genocidio ai danni del popolo ceceno, come ha sostenuto lord Judd nella relazione della missione di osservatori del Consiglio d'Europa, non significa certo attribuire le responsabilità in maniera unilaterale.
Come logico, nel corso di questo conflitto entrambe le parti hanno commesso violazioni, ma la diagnosi espressa da lord Judd è piuttosto chiara: genocidio.
Perciò non basta esortare la Russia a far luce sulle violazioni e sui crimini di guerra.
È alquanto inusuale pregare un assassino di avviare un'indagine contro se stesso. Abbiamo dunque bisogno dell'intervento di un'autorità internazionale.
Abbiamo bisogno del Tribunale penale internazionale e dobbiamo consegnare alla giustizia i responsabili dei crimini.
A tale fine, dobbiamo ovviamente invitare le autorità russe, ma dobbiamo anche intervenire con maggior decisione rispetto a quanto finora fatto, poiché non si tratta di una semplice questione interna di uno Stato, bensì di massicce violazioni dei diritti dell'uomo compiute in una regione coperta dalla Convenzione sui diritti dell'uomo approvata dal Consiglio d'Europa, una regione soggetta al sistema giuridico e di valori dell'OSCE.
Continuiamo a dimenticarci che il governo ceceno è stato eletto sotto la vigilanza dell'OSCE e che dobbiamo impegnarci anche a nome del legittimo governo ceceno; oggi però non è possibile contattarlo, perché i suoi rappresentanti sono rifugiati da qualche parte sui monti e lottano per sopravvivere.
Vi metto quindi in guardia da una forma di pseudo-equilibrio.
È ovvio che si devono condannare le violazioni commesse da entrambe le parti, ma non bisogna confondere gli autori di un genocidio con le loro vittime; ciò significa che dobbiamo far in modo da limitarci a fornire aiuti umanitari - nostro dovere ed è ora che anche l'Unione europea faccia qualcosa in proposito -, ma dobbiamo anche giungere ad una soluzione politica del conflitto.
Una siffatta soluzione non può essere ottenuta con le armi dell'esercito russo perché, in tal caso, la guerra riesploderà di continuo sotto forma di guerriglia, terrorismo o altro tipo di guerra sotterranea.
Dobbiamo dunque fare in modo che si giunga ad una soluzione negoziata con i rappresentanti eletti del popolo ceceno.
Dato che oggi si è parlato del diritto all'autodeterminazione del Sahara occidentale, desidero sottolineare che anche il popolo ceceno ha il diritto di vivere; noi dobbiamo garantire tale diritto al popolo ceceno in comunione con la Russia o in maniera autonoma.
Oggi non siamo ancora giunti a questo punto, ma stamani abbiamo appreso da un esperto quanto si stia radicalizzando la situazione all'interno della società russa.
Ci siamo impegnati a favore della liberazione del giornalista russo Babitzky.
Egli avrebbe dovuto presenziare oggi alla seduta del Parlamento europeo e riferire in merito alla situazione in Cecenia di cui è stato testimone oculare.
Babitzky però non è stato autorizzato ad uscire dalla Russia. Non è potuto venire a Strasburgo perché le autorità russe hanno paura delle dichiarazioni libere e aperte di un giornalista indipendente che osserva con sguardo critico entrambe le parti, che voleva mettere in luce la verità e richiamare l'attenzione in questa sede sul genocidio di cui è vittima il popolo ceceno.
È un fatto scandaloso che non possiamo accettare!
Garantire la libertà di stampa in Russia rappresenta anche un servizio a favore del popolo russo!
Signor Presidente, sembra che la guerra, iniziata per debellare il terrorismo, abbia invece dato vita ad una nuova forma di terrorismo.
Sembra sia diventata un fenomeno permanente di quell'area.
Negli ultimi mesi abbiamo condannato l'azione della Russia in cinque diverse risoluzioni.
Alcune di queste sono state troppo unilaterali, fattore che non le ha rese certo particolarmente incisive.
Per esempio, le sanzioni del programma TACIS hanno accresciuto le sofferenze della popolazione civile senza comunque far breccia nella linea del governo russo.
La guerra e l'aumento dell'attività terroristica rappresentano grandi minacce.
Per evitare che la risoluzione di questi problemi rimanga solo nelle mani dei ceceni, abbiamo bisogno di una conferenza a favore della pace nel Caucaso.
Per quanto riguarda poi i diritti dell'uomo, possiamo affermare che la situazione è ormai insopportabile e che, quindi, è necessario svolgere un'indagine approfondita sulle violazioni perpetrate da entrambe le parti, come anche occorre garantire il rapido e incondizionato accesso delle organizzazioni umanitarie alla regione.
Inoltre, la guerra deve cessare immediatamente e bisogna avviare i negoziati di pace, come pure occorre far sì che la Russia partecipi attivamente alla lotta al terrorismo internazionale e al contrabbando di armi.
Infine, per quanto concerne i profughi, questi devono essere assistiti localmente e aiutati a ritornare nelle loro case.
Se non vogliamo essere troppo ipocriti, dobbiamo anche noi ricordare che, quando i ceceni si sono rivolti a noi per chiederci di ricevere i loro profughi, non li abbiamo accettati nei nostri paesi, così come abbiamo fatto in larga scala con il Kosovo.
Ciò dimostra la miopia della nostra politica.
Signor Presidente, onorevoli colleghi, sappiamo che, in seguito alla guerra cecena, il prestigio della Russia a livello internazionale ha subito un grave contraccolpo.
È anche nell'interesse politico della Russia riuscire a far luce, in maniera completa e sotto il controllo internazionale, sulle violazioni dei diritti dell'uomo perpetrate.
Sembra però che il governo russo non sia convinto di questa necessità.
Non può infatti essere data altra spiegazione alla sua decisione di impedire all'incaricata dell'ONU Mary Robinson l'accesso a Grozny e ai campi di smistamento.
L'accordo ora raggiunto tra il signor Kalamanov e l'incaricato per i diritti dell'uomo del Consiglio d'Europa, Gil Robles, rappresenta un giusto passo nella buona direzione, ma risulterà credibile soltanto se i due inviati del Consiglio d'Europa potranno lavorare in maniera davvero indipendente e si potranno muovere liberamente e autonomamente nel paese.
Rigettiamo e non accettiamo qualsiasi interpretazione arbitraria dell'accordo da parte del governo russo.
Qualora il governo russo non dovesse rispettare tale accordo, gli Stati membri dell'Unione europea dovranno citare la Russia dinanzi al Tribunale europeo per i diritti dell'uomo e far sì che venga avviata un'indagine internazionale sulle violazioni sui diritti dell'uomo; a tale proposito, do il mio pieno appoggio all'onorevole Paasilinna.
Dobbiamo giungere ad un blocco delle espulsioni dei profughi dai nostri paesi, così come ha fatto il governo tedesco, e dobbiamo concedere ai ceceni asilo politico.
Sarebbe dunque opportuno che le proposte del governo tedesco venissero accolte da tutti gli Stati membri.
Signor Presidente, pur senza approvare la politica dei dirigenti nazionalisti ceceni, tengo ad esprimere, a nome mio e dei miei colleghi, la nostra indignazione di fronte alle atrocità commesse dall'esercito russo in Cecenia.
Si tratta di una guerra ignobile di cui sono vittime in primo luogo il popolo ceceno, ma anche i giovani soldati russi.
Siamo indignati, inoltre, dall'atteggiamento delle potenze occidentali e in particolare di quelle europee.
Il recente viaggio del Primo ministro britannico a Mosca, la sua piaggeria nei confronti di Putin, capo degli assassini, rispecchiano l'atteggiamento generale delle potenze occidentali: dichiarazioni di condanna di alcuni aspetti della guerra in Cecenia dinanzi all'opinione pubblica; in realtà, sostegno politico e finanziario al Cremlino.
La parte dei prestiti occidentali che non è stata accaparrata dal clan di Eltsin può quindi essere devoluta al proseguimento della guerra contro la Cecenia.
Molti partiti rappresentati in questo Parlamento fanno parte di governi che conducono tale politica compiacente e di sostegno alla Russia.
In tale situazione il voto del Parlamento serve soltanto a nascondere dietro la foglia di fico dell'ipocrisia la complicità profonda delle grandi potenze d'Europa nei confronti dei crimini commessi dai dirigenti russi in Cecenia.
Libertà di stampa in Serbia
Signor Presidente, l'accesso a liberi organi di informazione, in un clima di dibattito aperto e trasparente, rappresenta uno dei cardini di una società libera e democratica.
I dittatori di tutto il mondo l'hanno sempre saputo.
Qualunque società, qualunque Stato che reprima la stampa ha in mente un solo scopo: mettere il bavaglio al dibattito e soffocare la fiammella della democrazia: la libertà di parola.
È quanto accade ogni giorno in Serbia.
I pochi canali radiofonici e televisivi indipendenti del paese sono sottoposti a vessazioni e persecuzioni, per poi essere costretti a chiudere.
Le voci critiche vengono ridotte al silenzio.
Un leader disperato dai metodi dittatoriali che reprime i suoi stessi uomini.
Milosevic minaccia il Montenegro, va all'attacco della debole opposizione serba, invia infiltrati in Kosovo.
Milosevic e i suoi scagnozzi devono andarsene.
La democrazia va salvata.
Desidero quindi domandare al Commissario Nielson che cosa intende fare, che cosa farà l'Unione per garantire che Milosevic sia trascinato dinanzi al Tribunale per i crimini di guerra dell'Aia.
È una vergogna per il mondo che un tribunale non abbia giudicato i crimini di guerra di Milosevic e che questi possa sferrare impunemente i propri attacchi contro la pace, la libertà, la democrazia e la libertà di stampa.
Signor Presidente, credo che esista unanimità oggi nel dibattito dedicato a questo tema e nel giudizio sul trattamento riservato ai mezzi di informazione in Serbia.
La situazione in Iugoslavia peggiora ogni giorno.
Sembra che Milosevic e i suoi seguaci siano impegnati in un triplice gioco che cerca di sovvertire tutto ciò che può essere ancora sovvertito.
La tensione attorno al Montenegro aumenta.
L'inquietudine cresce ai confini con il Kosovo e il regime di Belgrado sta cercando di instaurare un clima propizio a ogni sorta di incidente.
Le ultime settimane sono state caratterizzate dall'applicazione di una serie di misure repressive contro i mass media indipendenti.
I provvedimenti vanno da pesanti sanzioni economiche all'intimidazione diretta.
Si parla inoltre di una sorta di isolamento interno.
È sempre più difficile entrare nel paese.
Io stesso sono stato vittima di questo isolamento quando, alcune settimane fa, ho cercato di partecipare ai congressi dei partiti di opposizione in Serbia.
Quel fine settimana mi è stato negato un visto, mentre, quattordici giorni prima, a numerosi ospiti internazionali è stato consentito di seguire i lavori del fantastico congresso voluto da Milosevic.
È evidente che si sta cercando in ogni modo di evitare qualsiasi influenza dall'esterno.
Si dice, inoltre, che siano stati limitati le comunicazioni telefoniche e l'uso della posta elettronica e che venga controllata la posta.
Sembra che l'intento del governo sia di escludere l'opposizione dai centri di potere locale che quest'ultima ancora controlla dopo le ultime elezioni del consiglio.
Il nuovo regime potrà vincere le prossime elezioni del consiglio - previste per il mese di maggio - solo se l'opposizione sarà di fatto eliminata.
Mi sembra un gioco pericoloso.
Chiediamo pertanto che l'Unione non solo protesti in modo fermo contro la repressione dei mezzi di informazione, ma cerchi anche la strada per sostenere direttamente i mass media indipendenti in Serbia.
I mezzi di informazione rappresentano un'arteria vitale per l'opposizione che, questa primavera, organizzerà nuove dimostrazioni e che merita pertanto il nostro sostegno, anche con la difesa dei mass media.
Signor Presidente, è evidente che si è aperta una nuova ed ennesima fase nella guerra di Milosevic contro i mezzi di informazione indipendenti.
Questo sembra essere l'avvio perverso delle elezioni.
La campagna elettorale è iniziata e chiunque non appoggi Milosevic è costretto al silenzio.
È assolutamente inaccettabile che, fra breve, si tengano elezioni formali cosiddette democratiche in un paese dove non viene lasciata all'opposizione alcuna possibilità di pronunciarsi.
Questo è indice di un regime totalitario che sa perfettamente che i mezzi di informazione liberi e indipendenti sono scomodi e rappresentano una seria minaccia per un governo come quello di Milosevic.
L'appoggio dell'Unione - che probabilmente ci vede tutti d'accordo - può assumere sostanzialmente due forme diverse.
Sarebbe utile appoggiare i mezzi di informazione nei paesi vicini, la Croazia e altri.
È un'iniziativa che mi trova pienamente favorevole, ma che non può in alcun modo rappresentare un'alternativa al sostegno fornito ai mass media in Iugoslavia, in Serbia, mass media che meritano un nostro intervento in tal senso.
L'intervento dell'Unione riveste un'importanza fondamentale.
È accaduto anche in passato quando l'Unione ha fornito il proprio appoggio ai mezzi di informazione e dovrà e potrà accadere anche in futuro.
Il contesto sarà quello del nuovo programma CARA - giustamente -, ma anche e soprattutto quello del Patto di stabilità, la cui conferenza si terrà fra due settimane.
L'Unione europea potrà e dovrà attenersi a una serie di programmi in occasione della conferenza sul finanziamento del Patto di stabilità.
I programmi ci sono, c'è l'urgenza, dobbiamo ora intervenire con rapidità e chiarezza.
Signor Presidente, qualsiasi sia la prospettiva dalla quale guardiamo ai Balcani, quella del loro recente e spaventoso passato o quella del futuro o ancora quella del Patto di stabilità, ci scontriamo sempre con la figura ripugnante di Milosevic e dei suoi compari, individui che hanno sulla coscienza innumerevoli crimini contro l'umanità e che devono essere condotti al più presto di fronte al Tribunale dell'Aia.
Questo farabutto, questo vecchio farabutto comunista, riesce a rimanere al potere anche grazie al monopolio, pressoché esclusivo, che i suoi seguaci esercitano nel campo dei mezzi di informazione radiotelevisivi e alla repressione di qualsiasi alternativa indipendente e critica nei confronti del regime.
L'Unione europea è intervenuta su più fronti, ad esempio con la fornitura di attrezzature a stazioni indipendenti.
Tuttavia, con la chiusura di un'emittente dopo l'altra, l'UE dovrà di nuovo intervenire in concertazione con le parti interessate.
Abbiamo sentito poco fa che all'onorevole Wiersma è stato negato un visto che gli avrebbe consentito di incontrare l'opposizione a Belgrado.
L'aspetto curioso è che l'Unione europea non si è ancora resa pienamente conto di disporre anche di questo strumento. L'UE dovrebbe, ad esempio, negare l'ingresso sul suo territorio agli hooligan del calcio serbo, individui che, fra l'altro, approfittano del governo di Milosevic nel modo più terribile.
Con l'attuazione del Patto di stabilità l'aiuto fornito dai paesi vicini rappresenta una nuova e importante possibilità, certamente ora che in Croazia è avvenuta una svolta politica.
Un'informazione alternativa può essere garantita direttamente tramite le emittenti esistenti in Croazia e in Montenegro.
Tuttavia, il Patto di stabilità potrà avere realmente successo solo nel caso in cui la Serbia si trasformi in uno Stato di diritto democratico e i responsabili dei crimini commessi compaiano davanti al Tribunale dell'Aia.
Fino a quando Milosevic e il suo seguito potranno emanare leggi che calpestano i diritti umani classici e le libertà fondamentali, le prospettive per la Serbia rimarranno fosche.
È deplorevole che l'opposizione interna sia tanto debole e divisa da interessi nazionalistici.
L'Unione europea dovrà cercare di individuare in Serbia delle forze che non siano spinte da un gretto nazionalismo, bensì da valori il cui rispetto si è dimostrato positivo per l'umanità anche in seno all'Unione europea.
Signor Presidente, appoggeremo la nostra risoluzione di compromesso con forza sempre maggiore di fronte alla progressiva uscita di scena del gruppo GUE/NGL.
Signor Presidente, onorevoli colleghi, non è la prima volta che parliamo dei mass media in Serbia; sono già anni che discutiamo di questo argomento.
Dobbiamo ricordare che nell'ottobre del 1998, dopo che la NATO aveva rinunciato al primo attacco previsto contro la Serbia per aiutare i kosovari perché Milosevic aveva apparentemente ceduto e permesso l'ingresso nel paese di osservatori OSCE disarmati, è stato approvato il cosiddetto Information Act, che ha comportato gravi difficoltà per tutti i mass media indipendenti; ecco il risultato di tale legge.
Negli ultimi due anni abbiamo avuto modo di vedere che i mass media vengono sempre più messi in disparte, come già detto in questa sede.
Ma quanto si deve sentire debole il regime di Milosevic se osserviamo come tratta i mass media?
Evidentemente egli ha paura che la terribile verità sul suo comportamento, che da anni calpesta i diritti di tutti i cittadini della Serbia - anche dei serbi residenti in Serbia -, possa essere conosciuta dalla maggioranza dei cittadini; egli ha paura, pertanto, che presto il popolo possa riservare a lui e ai suoi sgherri lo stesso trattamento che i rumeni hanno riservato a Ceaucescu.
Penso che egli abbia questa paura e noi dovremmo aiutare i mass media a diffondere la verità su Milosevic e sul suo regime.
Signor Presidente, evidentemente il regime di Milosevic non si è ancora stancato di combattere.
Negli ultimi tempi, il regime è intervenuto sistematicamente contro le emittenti locali.
Né viene evitato il ricorso alla violenza.
Allo stesso tempo, i mass media controllati dal regime non esitano a partecipare a una vera e propria campagna diffamatoria contro i mezzi di informazione indipendenti del paese, i quali vengono definiti, in modo umiliante, "agenti della NATO" e "traditori della patria" .
Non senza motivo, il potente apparato di polizia serbo interviene in particolare sul piano locale, soprattutto in quelle città dove l'opposizione ha ottenuto la maggioranza in occasione delle elezioni dei consigli comunali nel novembre 1996.
Con la prospettiva di elezioni comunali e politiche alle porte, sono in molti in Serbia a sospettare che il governo Milosevic abbia già iniziato la propria campagna.
Nell'ottica di Milosevic l'obiettivo - le emittenti radiofoniche e televisive regionali - appare ovvio.
Nelle città di piccole e medie dimensioni della Serbia coloro che vogliono seguire programmi diversi da quelli trasmessi dai mass media di Stato di Belgrado, dipendono proprio dalle emittenti regionali.
Va ricordato, inoltre, che i pochi quotidiani indipendenti esistenti sono difficilmente reperibili nella province serbe.
È evidente quanto siano importanti le voci politiche di dissenso nell'etere serbo!
Come prevedibile, il dominatore della Serbia non conduce la sua battaglia contro i mass media ancora indipendenti a viso aperto.
Argomentazioni giuridiche relative alla mancanza di licenze o a pagamenti arretrati allo Stato mascherano il vero intento politico: ridurre per quanto possibile al silenzio la popolazione.
Vengono invece considerate ufficialmente adatte alla popolazione le emittenti politicamente corrette di musica pop gestite dai figli di Slobo, Marko e Marija.
In queste deplorevoli circostanze, meritano il nostro sostegno coloro che in Serbia difendono la libertà di stampa.
Come prevede il paragrafo 3 della risoluzione comune in esame, il nostro sostegno non deve essere soltanto verbale, ma anche concreto, assumendo la forma di un invio concertato di nuovi impianti di trasmissione alle emittenti colpite.
I docili servi di Milosevic potranno quindi tenere per sé le attrezzature tecniche sequestrate.
Situazione in Iraq
Signor Presidente, la maggioranza del Consiglio di sicurezza - Francia, Cina e Russia - è favorevole, sub condicione, a revocare l'embargo imposto da quasi dieci anni all'Iraq, ma farei meglio a dire al popolo iracheno.
Gli ispettori dell'ONU per il disarmo dell'Iraq hanno distrutto le riserve di armamenti, di materiali o di prodotti utilizzabili per la fabbricazione di armi di distruzione di massa.
Si sono assicurati che l'Iraq non disponga di alcun missile a lungo raggio che possa minacciare i paesi vicini.
L'Agenzia internazionale per l'energia atomica ha concluso, dopo numerose inchieste sul campo, che l'Iraq non possiede alcuna capacità di produzione di armi nucleari e ciò è stato confermato dalla relazione dei tre gruppi di esperti sull'Iraq, come precisa la risoluzione odierna 1284 del Consiglio di sicurezza.
Per questo motivo la nostra risoluzione chiede la rimozione dell'embargo.
Ciononostante, il governo degli Stati Uniti rifiuta la revoca definitiva dell'embargo, adducendo a pretesto che l'Iraq non ha rispettato gli obblighi prescritti.
Senza apportare alcuna prova, Washington persiste nell'accusa che l'Iraq fabbrichi in segreto armi chimiche e batteriologiche.
Per rispondere a questa preoccupazione (infondata secondo gli esperti), la Francia ha proposto al Consiglio di sicurezza che la revoca dell'embargo sia accompagnata dal proseguimento delle ispezioni sul disarmo e dal controllo delle importazioni irachene.
Washington ha respinto anche questa proposta, creando in tal modo una situazione che danneggia soprattutto il popolo iracheno e non i suoi dirigenti.
Secondo le agenzie umanitarie dell'ONU, diverse centinaia di migliaia di iracheni, tra cui cinquecentomila bambini, sono morti prematuramente a causa dell'embargo, per mancanza di prodotti alimentari, di medicinali e di cure adeguate.
Per la prima volta da dieci anni a questa parte, una delegazione americana di consiglieri e parlamentari ha pubblicato ieri, 14 marzo, al ritorno da un viaggio in Iraq, una relazione nella quale si fa appello, per ragioni umanitarie, alla revoca dell'embargo.
Il programma "petrolio in cambio di cibo" , dichiara ancora questa delegazione, non è affatto sufficiente per sopperire ai bisogni più urgenti degli iracheni.
Eric Rouleau, ex ambasciatore francese, parla di genocidio al rallentatore.
La nostra risoluzione rivolge un appello per porre fine a questa situazione.
Pensiamo inoltre che sia necessario allargare il dibattito su questo tema.
È per questo motivo che oggi non mettiamo ai voti tale risoluzione.
Su un problema così drammatico, preferiamo prima chiedere una dichiarazione alla Commissione e al Consiglio.
Proponiamo di rinviare la discussione alla tornata d'aprile.
Cercheremo di ottenere il sostegno di tutti coloro che vogliono porre termine alla pratica disumana dell'embargo, senza peraltro - è bene puntualizzarlo - dare carta bianca al regime dittatoriale di Saddam Hussein.
Signor Presidente, onorevoli colleghi, la situazione a cui dobbiamo far fronte è quella che nasce dall'indisponibilità del governo iracheno ad accettare la risoluzione 1284 delle Nazioni Unite.
Allo stato attuale degli atti, il governo iracheno non è disposto ad accettare questa risoluzione ed esiste il pericolo reale che, quando la commissione delle Nazioni Unite, incaricata di controllare la distruzione delle armi di distruzione di massa, chiederà il visto d'ingresso, questo visto verrà rifiutato; il governo di Sua Maestà britannica e il governo degli Stati Uniti hanno già fatto capire chiaramente che, in questo caso, ci aspetta una recrudescenza delle ostilità.
Possiamo quindi immaginare che fra qualche mese avremo uno scontro bellico forte: non la guerra strisciante che purtroppo è in corso anche adesso - le bombe continuano a cadere periodicamente anche in questi giorni - ma uno scontro con bombardamenti di massa nell'arco di qualche settimana.
Credo che dovremmo concentrare la nostra attenzione sulla possibilità di evitare che questo accada.
Sono convinto che il governo dell'Iraq sia disponibile ad accettare la risoluzione 1284 - me lo confermano i contatti avuti con i massimi dirigenti di questo paese - ma esso ha bisogno che certi punti, che in qualche modo già figurano nella risoluzione, vengano chiaramente esplicitati.
Ciò che deve essere esplicitato è che, dopo il compimento della missione della commissione delle Nazioni Unite, l'embargo verrà tolto: non semplicemente sospeso, ma tolto.
Nessuno andrà in Iraq a ricostruire se saprà che ci sono soltanto quattro mesi di certezza e, dopo, l'embargo potrebbe essere, senza nuovi stringenti motivazioni, reimposto.
Abbiamo tentato di assediare l'Iraq e di costringere il popolo iracheno a cambiare la sua dirigenza attraverso l'embargo. Non ci siamo riusciti, anche se ci proviamo da sette anni e mezzo.
Invece di spingere gli iracheni alla lotta contro il regime, l'embargo li ha spinti all'ostilità verso le potenze occidentali e ne ha comunque depresso qualunque capacità di azione.
Credo che per il regime sia più destabilizzante tornare ad una situazione più vivibile dal punto di vista dei rapporti commerciali, ad una situazione cioè in cui la gente possa avere una qualche minima speranza di felicità, che non perseguire il cammino dell'embargo che, a questo punto, non riesce a buttare giù il regime ma soltanto a infliggere gravi, enormi sofferenze alla popolazione e in modo particolare ai bambini iracheni.
L'Iraq non muore di fame.
Non c'è un problema di cibo, c'è un problema gravissimo di sanità: la rete idrica è in disfacimento, la rete fognaria è distrutta, le acque fognarie e le acque per gli usi alimentari si mescolano in modo drammatico creando tassi di dissenteria che fanno salire la mortalità infantile a cifre altissime.
Non solo c'è bisogno di medicine, è necessario anche andare lì a rifare la rete idrica, la rete fognaria, le centrali elettriche, ripristinare le condizioni di una vita civile.
Credo che nella nostra risoluzione dobbiamo anche rassicurare lo Stato di Israele.
Non dimentichiamo che l'Iraq non ha armi atomiche, né prevedibilmente ne potrà costruire, ma è anche chiaro che la sua dirigenza, o una parte di essa, se avesse queste armi, le userebbe.
Bisogna quindi che noi chiariamo a Israele che la difesa dello Stato di Israele, del diritto all'esistenza dello Stato di Israele, è una pietra angolare della nostra politica.
Dobbiamo elaborare una risoluzione equilibrata, che sia accettabile per tutte le parti in causa, se vogliamo evitare lo scontro che rischia di arrivare: non una dichiarazione demagogica ma una proposta politica in cui ci sia un protagonismo dell'Europa che si attiva per difendere la pace del mondo, esercitando con responsabilità il suo ruolo chiave in quest'area.
Confesso, signor Presidente, di essere molto insoddisfatto che questa mozione non si voti oggi; ogni momento che passa potrebbe infatti portarci drammaticamente entro uno scontro che dobbiamo evitare.
Già nella scorsa tornata chiesi che la questione fosse discussa e mi stupisce che sia potuto passare un mese senza che gli amici socialisti concordassero con noi una mozione, che è perfettamente concordabile, dato che ne condividiamo le basi fondamentali.
Tuttavia, mi rendo conto anche che è importante che ci sia il consenso più ampio possibile per dare ai nostri governi una base forte di appoggio.
Invito però a fare in modo che il tempo non trascorra invano, perché non vorrei che ci capitasse ancora una volta, come in altre occasioni passate, che diciamo quello che sarebbe stato necessario per salvare la pace quando la guerra è già cominciata.
Onorevole Buttiglione, se mi è consentito riassumere il suo intervento, le sue parole confermano la nota pervenuta nel frattempo alla Presidenza a nome del suo gruppo affinché, d'accordo con l'onorevole Naïr, la risoluzione venga ritirata.
La discussione però prosegue, indipendentemente da quanto accadrà nella prossima sessione di aprile e che mi auguro rispetti la volontà politica qui manifestata dai due deputati.
Pertanto, la discussione continua e le risoluzioni vengono ritirate.
Signor Presidente, anch'io deploro la decisione di non procedere alla votazione.
Come gli altri deputati che sono intervenuti, temo per la difficile situazione in cui versa il popolo iracheno per colpa del proprio governo.
Non dobbiamo dimenticare che, nel gennaio di quest'anno, il Parlamento ha approvato una risoluzione in cui si chiedeva di rilasciare i prigionieri di guerra kuwaitiani ancora detenuti in Iraq, o almeno di dare informazioni alle loro famiglie, e si imponeva il rispetto delle risoluzioni dell'ONU.
Purtroppo questa risoluzione è stata ignorata; il nostro messaggio all'Iraq e al popolo del Kuwait deve perciò essere esplicito: l'Europa non dimenticherà né ignorerà coloro che sono ancora ingiustamente detenuti in Iraq.
Vogliamo che il nostro messaggio sia forte, chiaro e privo di ogni ambiguità.
Signor Presidente, le sanzioni dell'ONU si sono trasformate in un'arma di distruzione di massa, responsabile della morte di almeno 200 bambini al giorno.
Dennis Halliday, che ha rassegnato le dimissioni dall'incarico di direttore della missione umanitaria dell'ONU in Iraq per protesta contro le sanzioni, conferma le statistiche dell'UNICEF: da cinque a seimila bambini muoiono ogni mese per effetto delle sanzioni.
Mary Robinson, Alto commissario dell'ONU per i diritti dell'uomo, si è dichiarata contraria alle sanzioni imposte in violazione del diritto internazionale, il quale impedisce di ricorrere a una strategia bellica che affama i civili.
Ella ha affermato: "Come potete pensare che io condanni le violazioni dei diritti dell'uomo in Algeria, in Cina e altrove quando le stesse Nazioni Unite sono responsabili della situazione in Iraq?".
Le sanzioni economiche dell'ONU impediscono agli iracheni di ricevere i pezzi di ricambio necessari per ripristinare le infrastrutture, provocando la diffusione di malattie infettive trasmesse per via aerea e dall'acqua contaminata.
Inoltre, la mancanza di aiuti alimentari e medici ha aumentato in modo esponenziale il numero dei decessi per patologie comunemente curabili.
Secondo le stime dell'ONU, ogni mese si registra l'assurda morte di cinquemila o seimila bambini a causa delle sanzioni, anche dopo l'introduzione del programma delle Nazioni Unite "cibo in cambio di petrolio".
Le sanzioni sono un'arma letale e inesorabile, e gli innocenti cittadini iracheni, intrappolati tra due forze opposte, ne stanno pagando il prezzo.
Così non si può continuare.
Due settimane fa la televisione britannica ha trasmesso un documentario di John Pilger che descriveva la situazione con estrema chiarezza; nessuno che abbia un briciolo di coscienza umanitaria può ignorare questa tragedia e perseguitare un popolo innocente che non ha alcuna voce in capitolo nelle decisioni di Saddam Hussein.
È ridicolo: si fa la guerra a bambini inermi perché gli Stati Uniti, e la stessa Gran Bretagna, assumono un atteggiamento disumano nei confronti di altri esseri umani.
Signor Presidente, ci occupiamo per alcuni minuti di un tema relativo ad una regione lontana dall'Europa, ma pure tanto vicina, dato che nel mondo attuale i focolai di crisi possono avere ripercussioni sull'intero pianeta.
Abbiamo tutto l'interesse ad evitare lo scoppio di una crisi, di una nuova guerra in Kashmir. Si giungerebbe infatti ad un conflitto tra due nazioni che dispongono di armi atomiche, che mirano a possedere armi atomiche, che sono pronte ad acquistare armi atomiche.
A prescindere dal singolo caso, si tratta di una situazione estremamente pericolosa che dobbiamo evitare.
Senza procedere ad una valutazione, ritengo che i due paesi interessati, ossia India e Pakistan, debbano astenersi da iniziative.
L'uno continua a violare i confini, l'altro continua a discriminare, come più volte dimostrato, intere fasce di popolazione, in particolare i musulmani in India.
Non intendo valutare e soppesare tali comportamenti, ma in entrambi i casi emerge un fanatismo - un estremismo e un fanatismo con motivazioni religiose - che rende pericoloso questo focolaio di crisi.
L'Unione europea deve - e negli scorsi giorni abbiamo discusso in maniera approfondita di diritti dell'uomo, xenofobia, discriminazioni - opporsi con la massima decisione contro tali estremismi con tutti i mezzi a sua disposizione intervenendo dovunque, nel proprio ambito, nei paesi candidati, ma anche in tutto il mondo.
Dobbiamo appoggiare tutte le iniziative al riguardo.
Non spetta a noi adottare in primis le iniziative.
Tale compito spetta all'ONU e anche agli Stati Uniti.
Spetta però a noi affermare con chiarezza che questo conflitto deve essere risolto e non fomentato.
In tal senso, signor Presidente, ritengo importante che anche l'Europa faccia sentire la sua voce esortando India e Pakistan a fare tutto ciò che è in loro potere e invitandoli a ponderare se non sia necessario e ragionevole ricorrere all'aiuto internazionale per risolvere il conflitto.
Ad ogni modo, noi non dobbiamo assolutamente tacere!
Signor Presidente, mi compiaccio del dibattito odierno su questa risoluzione, anche se avrei preferito che l'oggetto del dibattito fosse la risoluzione presentata dal gruppo ELDR.
Il conflitto tra India e Pakistan prosegue ormai da più di cinquant'anni.
In passato ci sono state ripetute risoluzioni dell'ONU che richiedevano un plebiscito per il popolo del Kashmir; eppure, niente è cambiato.
Adesso che India e Pakistan sono divenute potenze nucleari, è ancora più importante trovare una soluzione.
Se scoppiasse un'altra guerra su quel confine, credo che essa potrebbe degenerare in un conflitto nucleare e questo non sarebbe più un problema dell'India e del Pakistan, o del popolo del Kashmir, ma di noi tutti.
Ecco perché mi auguro che India e Pakistan siedano al tavolo dei negoziati insieme al Kashmir; in quell'occasione, vorrei che l'Unione europea o gli Stati Uniti agissero da onesti intermediari, da mediatori, per concludere questa disputa una volta per tutte.
Ma qualunque cosa succeda, le violazioni dei diritti dell'uomo devono cessare.
Riceviamo rapporti giornalieri che denunciano stupri, assassinii, torture, e molti dicono "che esagerazione!".
Alcuni anni fa, quando mi sono recata ad Azad Kashmir e ho visitato uno dei campi profughi, sono rimasta molto colpita dalle testimonianze dirette che ho ascoltato e ancor più mi sono commossa entrando in una tenda abitata da donne e bambini.
Mi sono avvicinata ad una donna e, benché non parlassimo la stessa lingua, ci siamo abbracciate.
Lei singhiozzava: potevo quasi percepire il suo dolore, provare fisicamente la sua sofferenza.
Non stava recitando né fingendo: nessuno va in un campo profughi per il gusto di farlo.
Quelle donne erano lì perché fuggivano dai maltrattamenti e dalle torture.
Non era un incidente isolato ed eventi di questo tipo continuano a ripetersi.
Dobbiamo trovare una soluzione e convincere quei paesi a sedere al tavolo dei negoziati.
Signor Presidente, come altri deputati sono felice che, con questo dibattito, il nostro Parlamento affronti temi di cui non aveva mai discusso prima di questa sessione; come gli oratori precedenti hanno già affermato, questo dibattito era atteso ormai da molto tempo.
I rapporti tra India e Pakistan si stanno effettivamente deteriorando e il Kashmir rappresenta il pomo della discordia.
Le tensioni sono inoltre esacerbate dal fatto che questi due paesi sono ormai potenze nucleari; come ha dichiarato l'Herald Tribune nel numero di martedì 14 marzo 2000: "La guerra nucleare tra India e Pakistan è una possibilità reale".
Anche solo per questo motivo, e alla luce delle note risoluzioni dell'ONU e dei riferimenti fatti alle costanti violazioni dei diritti dell'uomo, il Kashmir non è più un problema che possa essere ignorato, senza venire discusso da questo Parlamento, così com'è stato per molti anni.
È sempre più un problema internazionale, in cui la mediazione, a mio avviso, diventa essenziale.
Che cosa possiamo fare dunque per portare una stabilità a lungo termine in questa regione dall'equilibrio così precario?
All'inizio dell'anno abbiamo discusso la questione nel consueto incontro della nostra delegazione con quella del Congresso degli Stati Uniti.
Gli USA si sono dichiarati a favore di un arbitrato, ma allora mi sembrerebbe opportuno che, la prossima settimana, nel corso della sua visita ai due paesi, il Presidente Clinton chieda all'India di sedere al tavolo dei negoziati per trovare, insieme al Pakistan, un accordo di lungo periodo sulla questione del Kashmir.
Allo stesso modo, al momento di elaborare la propria politica nei confronti del sud-est asiatico, l'Unione europea dovrebbe assumere un profilo più alto su questo tema, cosicché, tra qualche mese, all'interno della commissione per gli affari esteri, se ne possa discutere su più serie basi.
Mentre queste due posizioni prendono forma, il duplice approccio assunto dall'Unione europea e dagli Stati Uniti è, a mio avviso, il modo migliore per avviare il processo di pace e stabilità a lungo termine in questa regione.
Signor Presidente, sono lieta che oggi si torni a discutere di questo conflitto quasi dimenticato.
In realtà, il conflitto è ancora vivo nella nostra memoria perché a ricordarcelo sono i profughi politici che abitano nelle nostre città e nei nostri quartieri e che si rivolgono a noi per parlarci di questo problema.
Spesso provo vergogna nel constatare che questa grande potenza economica riesce ad avere un peso molto limitato sotto il profilo politico.
Per questo motivo reputo opportuno che oggi si discuta di questo conflitto.
Sarebbe tuttavia scorretto ritenere che il conflitto fra Pakistan e India riguardi esclusivamente i rispettivi ambiti di influenza, come invece vorrebbero i due paesi in questione.
Spesso non si pensa alla popolazione che risiede in questa regione.
Anche se, con le risoluzioni del 1948 e 1949, le Nazioni Unite hanno stabilito che il destino dello Stato di Jammu e Kashmir dovrebbe essere deciso da un referendum da tenersi sotto il controllo internazionale, fino a oggi non si è avverato nulla di concreto.
India e Pakistan dovrebbero indire tale referendum, ma il risultato è solo una serie infinita di piccoli conflitti che - come hanno giustamente sottolineato gli oratori che mi hanno preceduto - hanno assunto un carattere sempre più minaccioso da quando entrambi i paesi sono divenuti potenze nucleari.
La disponibilità di armi nucleari ha evidentemente risvegliato l'attenzione dell'opinione pubblica mondiale.
Sono convinta che sia auspicabile e indispensabile una mediazione internazionale.
Concordo quindi pienamente con il parere espresso da Kofi Annan a questo proposito, anche se spero che verrà comunque rispettato il diritto all'autodeterminazione delle popolazioni interessate.
Signor Presidente, più di un anno fa, nel febbraio 1999, si diffuse la speranza di una svolta nelle relazioni tra India e Pakistan.
Nella dichiarazione di Lahore, i premier dei due paesi affermarono la loro volontà di rispettare l'Accordo di Simla del 1972.
Successivamente, però, a causa degli scontri avvenuti tra il maggio e il luglio 1999 per la conquista di Kargil, il processo di Lahore ha subito una battuta d'arresto, mentre di recente si sono verificati in Kashmir preoccupanti sviluppi.
Condanniamo il persistere delle violazioni dei diritti umani, il fanatismo religioso, gli atti di sabotaggio e terrorismo di cui sono autori gruppi di ribelli che, partendo dalle loro basi in Pakistan, attraversano il confine, la cosiddetta line of control, e vanno a colpire sistematicamente anche civili indifesi.
A più riprese l'India ha accusato il governo di Islamabad di fornire assistenza tecnica e militare a queste bande di irregolari.
È necessario impedire il superamento della linea di demarcazione, anche se è lunga 700 chilometri ed è difficile da controllare.
Occorre stabilizzare ulteriormente la situazione politica e militare per creare un clima adatto all'avvio di colloqui bilaterali.
Il governo indiano ha già dichiarato la propria disponibilità a riprendere le trattative, a condizione che la linea di demarcazione sia strettamente sorvegliata e che si ponga un freno alle tendenze fondamentaliste.
La questione del Kashmir dovrà essere al primo posto dell'ordine del giorno sia durante la visita che il Presidente degli Stati Uniti Clinton compirà in Asia sudorientale alla fine di marzo - come ha ricordato l'onorevole Elles -, sia durante quella che effettueremo noi in India in aprile come delegazione SAARC del Parlamento europeo.
Dobbiamo impegnarci per favorire un avvicinamento tra questi due paesi confinanti, l'islamico Pakistan e la plurinazionale India.
Peraltro, tra i compiti del Commissario Patten e dell'Alto rappresentante Solana rientra anche quello di dare all'Unione europea l'opportunità di svolgere con successo un ruolo di mediatrice internazionale in situazioni di conflitto.
Innanzitutto, per quanto riguarda le elezioni presidenziali in Perù, le autorità peruviane hanno invitato sia la Presidenza dell'Unione europea che la Commissione a inviare osservatori alle elezioni.
Ci sono state consultazioni tra la Commissione e gli Stati membri ed è stato deciso che la situazione non giustifica l'organizzazione e l'impiego di una vera missione di osservatori dell'Unione.
Alcuni Stati membri tuttavia hanno annunciato che avrebbero inviato osservatori su base bilaterale, in alcuni casi rappresentanti dei loro parlamenti nazionali.
Essi inoltre sostengono la missione degli osservatori dell'OSA, guidata dall'ex Ministro degli esteri del Guatemala, Eduardo Stein.
Quanto alla situazione dei diritti dell'uomo in Cecenia, vorrei fare alcune osservazioni.
Anche la Commissione è profondamente preoccupata per le ripetute e dimostrate violazioni dei diritti dell'uomo in Cecenia; vogliamo che la Russia rispetti gli impegni assunti nell'ambito dell'OSCE e del Consiglio d'Europa, cerchi un accordo politico, consenta lo svolgimento di indagini indipendenti sulle denunce di violazioni dei diritti dell'uomo, non ostacoli l'attività della stampa indipendente e soddisfi le legittime richieste delle organizzazioni umanitarie.
Anche questi temi vengono affrontati nella vostra risoluzione; in effetti, sono stati oggetto dei miei colloqui diretti con il governo russo nel corso della mia visita in quella regione all'inizio di febbraio.
La Commissione ha ribadito questo messaggio al Ministro degli esteri Ivanov durante l'incontro del 2 marzo con la troica ministeriale, quando gli abbiamo presentato alcune proposte concrete; esse comprendevano le missioni esplorative ECHO in Cecenia, le richieste fondamentali delle ONG (tra cui il permesso di accedere in Cecenia), le visite dei diplomatici dell'Unione nella regione prima delle elezioni presidenziali per poter riferire in merito alle condizioni dei civili, alla situazione umanitaria, alle denunce di violazioni dei diritti dell'uomo e alle relative indagini.
Stiamo ancora aspettando una risposta dalle autorità russe su queste proposte concrete.
In merito alla situazione dei mass media in Serbia, le ripetute azioni commesse la scorsa settimana dalle autorità a danno dell'emittente televisiva Studio B sono del tutto inaccettabili e le deploriamo.
La crescente pressione esercitata sui mass media indipendenti dimostra tutta la loro importanza.
La Commissione europea si è impegnata a fondo per sostenere i mass media indipendenti in Serbia; nel dicembre 1999 abbiamo approvato un programma di sostegno pari a 3,3 milioni di euro.
Abbiamo accantonato dei fondi di emergenza che potranno fornire attrezzature e finanziare la sopravvivenza di questi mass media, fra cui emittenti televisive come Studio B. La Commissione prevede di impiegare nuovo personale per l'attuazione dei progetti sui mass media e i nostri contratti con i beneficiari sono stati resi più flessibili per cercare di accelerare la consegna degli aiuti finanziari.
In tutta la regione (Croazia, Bosnia-Erzegovina e Macedonia) sono in fase di distribuzione attrezzature per le trasmissioni via satellite.
Il servizio della Commissione europea "Europa via satellite" continua a collaborare con le stazioni televisive indipendenti della Serbia fornendo loro spazio nell'ambito dei propri servizi per trasmettere informazioni che raggiungano il resto della regione e incoraggino lo scambio di programmi.
Per ciò che riguarda l'Iraq, desidero fare alcuni commenti: la Commissione ha accolto con inquietudine l'unilaterale decisione irachena di opporsi alla risoluzione 1284 del Consiglio di sicurezza dell'ONU, decisione che ha provocato un ritardo nell'entrata in vigore del nuovo strumento di monitoraggio UNMOVIC e che ha impedito di mitigare il regime di sanzioni.
Tutto questo non farà che prolungare la crisi in Iraq.
Nel breve periodo, il programma "cibo in cambio di petrolio" rimane la migliore opportunità di alleviare le sofferenze del popolo iracheno.
Nel più lungo periodo, la situazione economica e sociale in Iraq potrà migliorare soltanto con l'intensificarsi delle attività economiche in seguito all'abolizione delle sanzioni.
Si dovrebbe cercare in ogni modo di coinvolgere il governo iracheno in un dialogo sull'applicazione delle risoluzioni del Consiglio di sicurezza dell'ONU, che potrebbe portare gradualmente ad un più mite regime di sanzioni.
Ma vogliamo essere chiari su questo punto: il comportamento degli iracheni sarà determinante per la nostra decisione di abolire le sanzioni.
Dalla guerra del Golfo del 1991, la Commissione è stata il maggiore donatore di aiuti umanitari all'Iraq, fornendo più di 242 milioni di euro; altri 8,6 milioni di euro verranno stanziati dal bilancio ECHO 2000.
La Commissione guarda tuttavia con preoccupazione alle restrizioni imposte dal governo iracheno all'attività delle ONG, restrizioni che potrebbero mettere a repentaglio la realizzazione di programmi di aiuti umanitari finanziati da ECHO.
Signor Presidente, per concludere vorrei parlare della situazione in Jammu e Kashmir; la Commissione condivide i profondi timori espressi dal Parlamento europeo in merito al conflitto del Kashmir, timori che si riflettono nei diversi progetti di risoluzione.
La preoccupazione della comunità internazionale per la regione è legittima, soprattutto perché entrambe le parti possiedono armi nucleari e il dialogo fra loro, in questa fase, si è interrotto.
Proprio a causa di questa impasse e degli alti rischi che essa comporta, i paesi terzi dovranno adottare un approccio equilibrato, esortando entrambe le parti a smorzare i toni dell'escalation militare in maniera articolata e a riprendere un dialogo a tutto campo per rilanciare il processo di pace di Lahore.
Si dovrebbe chiedere al Pakistan di porre fine alle infiltrazioni di gruppi paramilitari che attraversano il confine dalla zona sotto il suo controllo; allo stesso tempo, si dovrebbe incoraggiare l'India a cercare soluzioni politiche interne per soddisfare le aspettative delle popolazioni in Jammu e Kashmir, concedendo quella più ampia autonomia prevista, del resto, dalla sua stessa costituzione.
Secondo la Commissione, qualunque sia la posizione adottata a riguardo, sarà necessario considerare l'estrema delicatezza della situazione, soprattutto in vista del futuro Vertice tra Unione e India, nel corso del quale si dibatterà certamente il problema del Kashmir.
Grazie, Commissario Nielson.
La discussione è chiusa.
La votazione si svolgerà oggi, alle 17.30, ad eccezione di quella relativa alla situazione in Iraq, come concordato.
Lotta contro la criminalità organizzata
L'ordine del giorno reca, in discussione congiunta, le seguenti proposte di risoluzione:
B5-0248/2000, presentata dagli onorevoli Di Lello Finuoli, Manisco e Papayannakis a nome del gruppo GUE/NGL, sulla criminalità legata al contrabbando in Puglia;
B5-0259/2000, presentata dall'onorevole Procacci a nome del gruppo ELDR, sulla lotta contro il crimine organizzato proveniente dal sud-est europeo;
B5-0267/2000, presentata dall'onorevole Lavarra e altri a nome del gruppo PSE, sulla lotta contro il crimine organizzato;
B5-0274/2000, presentata dall'onorevole Frassoni e altri a nome del gruppo Verts/ALE, sull'emergenza provocata dalla criminalità legata al contrabbando in Puglia;
B5-0277/2000, presentata dall'onorevole Le Pen e altri a nome del gruppo TDI, sulla criminalità organizzata;
B5-0284/2000, presentata dall'onorevole Fitto e altri a nome del gruppo PPE-DE, sulla lotta contro il crimine organizzato.
Signor Presidente, vorrei sostenere la proposta di risoluzione comune presentata da un notevole numero di colleghi e sostenuta dai più rappresentativi gruppi di questo Parlamento, affinché vi sia un forte richiamo ai governi degli Stati membri sulla necessità di intensificare e soprattutto di rendere più efficace la lotta alla criminalità organizzata, quando questa è dedita non soltanto al contrabbando di sigarette ma anche al traffico di droga, al traffico di armi e, quel che è peggio, al traffico di esseri umani.
Gli italiani conoscono bene le difficoltà che si hanno quando si deve affrontare la lotta con la criminalità organizzata.
Sappiamo come la criminalità organizzata, da queste forme che, qualche volta - come nel caso delle sigarette - possono in apparenza, ma solo in apparenza, sembrare non così gravi, in realtà trae i mezzi con i quali poi corrompe tutti i possibili interventi.
L'Europa ha un compito fondamentale nello sviluppo di queste nuove aree - per molte delle quali, peraltro, è in vista un'adesione alla Comunità - ma tutti i nostri investimenti rimarrebbero probabilmente vani ove noi non riuscissimo a sconfiggere questa malavita organizzata che altrimenti diventerà la principale beneficiaria degli investimenti.
I mezzi, le risorse messi a disposizione dalla Comunità europea non alimenteranno il corpo sano delle popolazioni ma andranno, al contrario, a ulteriormente rafforzare il cancro della malavita organizzata.
Per questo io sottolineo un aspetto molto positivo della risoluzione, quello nel quale si dice che la Comunità deve vegliare allo sviluppo economico e sociale delle popolazioni, perché è proprio lì che si avranno i maggiori risultati.
Signor Presidente, onorevoli colleghi, non è la prima volta che ci occupiamo dei problemi della criminalità organizzata nell'Unione europea. Non è un caso che oggi affrontiamo questo tema durante la discussione su problemi di attualità: l'assassinio di due militari della Guardia di finanza, avvenuto a Brindisi il 24 febbraio scorso, ha infatti dimostrato ancora una volta e in modo dirompente a quali pericoli sono esposti gli organi di sicurezza degli Stati membri che devono vigilare sui confini esterni dell'Unione europea, o delle regioni che, trovandosi ai confini esterni dell'Unione, sono il terreno di manovra della criminalità organizzata.
Questi uomini e queste donne che operano al servizio degli organi di polizia non solo si sono meritati la nostra totale solidarietà e il nostro rispetto, ma hanno anche e soprattutto il merito di aver fatto finalmente comprendere a noi tutti, da qualsiasi paese dell'Unione europea proveniamo, che i militari della Guardia di finanza che svolgono il loro servizio in Puglia difendono anche - lo dico a titolo d'esempio e in quanto deputato della Germania - il territorio e i cittadini del mio paese.
Credo che noi, membri del Parlamento europeo, abbiamo il dovere di riconoscere nei confronti dei parenti delle vittime che il rispetto dovuto a questi morti non riguarda solo l'Italia, bensì l'Europa.
Questo era il primo punto che tenevo a sottolineare.
Il mio secondo punto riguarda un appello politico che, a mio parere, non prendiamo nella giusta considerazione.
Diciamo sempre che è necessario lottare in maniera efficiente contro la criminalità organizzata, ma troppo spesso dimentichiamo che il mercato unico europeo, da noi stessi creato per garantire la libera circolazione di servizi, capitali, merci e persone, ha comportato il formarsi di un amplissimo spazio per il libero esercizio di attività economiche ed è un dato di fatto che, laddove vive e prospera l'economia libera e legale, è altrettanto possibile che viva e prosperi l'economia libera e illegale.
Insieme con quest'immenso spazio economico legale abbiamo creato un immenso spazio per l'economia illegale: oggi è possibile operare in tutta Europa su vasta scala in ogni settore dell'attività illegale, dal contrabbando alla tratta di esseri umani e alle truffe con le carte di credito, dal narcotraffico alla prostituzione e a tutte le forme della peggiore criminalità.
Le controstrategie delle forze di polizia, necessarie per lottare contro la criminalità organizzata, continuano tuttavia ad essere di quasi esclusiva competenza dei singoli Stati membri.
Gli strumenti di lotta contro la criminalità organizzata vengono organizzati a livello interstatale.
Nella zona da cui provengo, il distretto di Aquisgrana, c'è una città di nome Herzogenrath.
Un lato della strada di questa città è nei Paesi Bassi, l'altro è in Germania, e se, dopo avere rapinato una banca sul lato tedesco della strada, la attraverserete rapidamente e raggiungerete il lato olandese, sarete salvi perché nessun poliziotto tedesco vi potrà inseguire.
Questo è un esempio concreto delle difficoltà che si incontrano nella lotta contro la criminalità organizzata, un esempio che dimostra quanto sia urgente disporre di una procedura transfrontaliera, anzi, per meglio dire, di una procedura europea.
Quello che mi preme affermare è che l'Unione europea, per combattere le forme più gravi di criminalità che possono essere affrontate soltanto in una dimensione europea, ha bisogno di competenze operative proprie per gli organi di polizia europei, sotto il controllo del Parlamento europeo.
Penso che, in quanto politici e membri del Consiglio, della Commissione e del Parlamento, abbiamo il dovere, nei confronti delle vittime di una criminalità organizzata in continua espansione, di creare gli strumenti necessari per contrastare un simile fenomeno in maniera efficiente.
Signor Presidente, il contrabbando di sigarette ha avuto per molto tempo, in Italia, soprattutto nel dopoguerra grazie ai film del neorealismo, un'aura quasi romantica.
Quello che succede in Puglia e nell'Italia del sud, però, non ha assolutamente nulla di romantico, anzi.
La tragica morte dei due finanzieri non è soltanto un problema di sicurezza pubblica italiana, è un problema europeo: non un problema di sicurezza europea, ma anche e soprattutto un problema che concerne i nostri rapporti con i vicini che stanno dall'altra parte dell'Adriatico.
L'Unione europea partecipa in modo sostanziale alla ricostruzione dell'ex Jugoslavia.
Le azioni delle autorità locali e la nostra mobilitazione per aiutarle ad agire sono elementi assolutamente cruciali per la sconfitta delle organizzazioni criminali, e dunque anche per la sicurezza degli europei.
Ci dispiace in questo senso che, nella risoluzione di compromesso, non si sia voluto condizionare, come noi avevamo proposto, i nuovi programmi di ricostruzione all'impegno da parte dei governi dell'ex Jugoslavia per una collaborazione attiva alla lotta contro la criminalità organizzata.
Speriamo invece che il Consiglio e la Commissione potranno mobilitare questi governi attraverso i loro sforzi e che la partecipazione di queste due Istituzioni alla Conferenza prevista per il 19 e il 20 maggio, possa essere l'inizio di un'efficace azione in questo senso.
Signor Presidente, il Consiglio straordinario di Tampere dello scorso anno ha già preso atto della difficilissima situazione in cui versano alcune regioni d'Europa, decidendo la Conferenza del 19 e 20 maggio prossimo che ha per tema proprio la sicurezza e lo sviluppo di quest'area.
L'Europa sta cercando di ampliare le proprie frontiere, sta ragionando sugli spazi di diritto, sicurezza, libertà.
L'Adriatico è una frontiera, lo Jonio è una frontiera.
Abbiamo la necessità, se vogliamo dare peso ai processi di ampliamento dell'Europa, di rassicurare i nostri cittadini, i nostri concittadini, gli abitanti di quelle zone che le nostre parole non sono progetti politici bensì progetti autentici, calati nella realtà, e che, quando parliamo di diritto e di sicurezza, noi forniamo loro mezzi, situazioni e sistemi perché si sentano sicuri.
Abbiamo già pagato con troppi morti: troppi civili hanno lasciato la vita in questa sorta di scorribande che avvengono in Puglia; abbiamo pagato con troppi uomini delle forze dell'ordine.
Abbiamo la necessità, visto che tra l'altro c'è un patto di stabilità, di intervenire in modo concreto per dimostrare che, ampliando l'Europa, noi ampliamo anche la sicurezza della nostra gente.
Signor Presidente, riguardo a questo tema il mio atteggiamento è duplice.
Da un canto, riconosco naturalmente che dobbiamo assicurare un alto livello di sicurezza, come quello che abbiamo qui negli Stati dell'Unione europea, non solo nei paesi candidati all'adesione - e lo dico in qualità di relatore per l'ampliamento ad est e per la sicurezza interna -, ma anche in tutti gli altri paesi europei.
Abbiamo dunque bisogno di un sistema paneuropeo di sicurezza interna nel cui ambito, ovviamente, un'attenzione particolare va riservata alla questione balcanica, dato che verso il Kosovo e le regioni limitrofe abbiamo assunto una responsabilità particolare.
Dall'altro canto, però, dobbiamo evitare con cura di classificare in un certo modo determinati popoli.
Alla luce di queste considerazioni siamo contrari al punto 4 della risoluzione comune dove si cita il Montenegro.
Anche il Montenegro ha, beninteso, problemi di sicurezza interna, come del resto li abbiamo noi nell'Unione europea; in questo momento, però, il Montenegro è in grave pericolo, come ha confermato ieri ufficialmente la NATO, secondo la quale Milosevic starebbe dando il via a nuove azioni militari contro il Montenegro.
Dobbiamo stare attenti a non fornirgli alcun pretesto.
Ritengo pertanto che, pur accettando l'idea della lotta solidale contro la criminalità organizzata, non dobbiamo inserire nel nostro documento alcuna dichiarazione specifica contro il Montenegro, bensì piuttosto sostenere quel paese nel suo difficile cammino verso una maggiore libertà.
Signor Presidente, giudico molto importante la convergenza che si è realizzata in quest'Aula intorno ad una nuova iniziativa contro la criminalità organizzata, in particolare perché si è compreso, a cominciare dal gruppo a nome del quale io parlo, che l'episodio drammatico di Brindisi non è fenomeno circoscritto alla Regione Puglia ma richiama valori, principi e obiettivi che sono parte integrante della nuova politica europea; richiama il problema della giustizia e della sicurezza per i cittadini dell'Unione.
Il Parlamento, le Istituzioni dell'Unione debbono assumere questa prospettiva per rispondere in modo razionale ai sentimenti di paura e di insicurezza dei cittadini di fronte al crimine e per combatterlo in tutti i suoi aspetti: negli aspetti di violenza efferata, che non esita ad uccidere forze dell'ordine e cittadini inermi, e negli aspetti di vera e propria impresa criminale, economica e finanziaria a carattere sovranazionale.
Per i legami fra i gruppi criminali di diversi paesi, per l'ambito geografico sempre più ampio, ci troviamo di fronte alla necessità di una risposta sovranazionale.
Del resto, il tema della sicurezza è fra gli obiettivi dell'Europa di Amsterdam e ha trovato spazio nel Consiglio europeo dell'autunno '99 a Tampere.
Noi auspichiamo che vengano prese decisioni concrete come quelle proposte a Tampere, in ordine alla creazione di gruppi comuni di investigazione, di un'accademia europea di polizia e di un vero organo giudiziario europeo come EUROJUS.
È su questa strada che dobbiamo procedere, tenendo conto, nelle relazioni dell'Unione con i paesi dei Balcani, della lotta in quei paesi contro la criminalità.
Mi sia consentito, infine, di associarmi anch'io al dolore delle famiglie delle vittime e di esprimere in quest'Aula un sentimento di solidarietà e di riconoscenza per l'alto senso del dovere che questi due agenti hanno dimostrato in quel tragico giorno del 24 febbraio.
La Commissione ha esaminato con grande interesse la risoluzione che si occupa della minaccia costituita dallo sviluppo di attività illecite da parte delle organizzazioni criminali che operano in numerosi paesi dell'Europa sudorientale.
Condividiamo i timori espressi nella risoluzione circa il rischio che l'opera di ricostruzione e sviluppo che si svolge nel contesto del Patto di stabilità venga messa a repentaglio dalle reti della criminalità internazionale attive nel traffico di esseri umani, di droga e di armi e nel contrabbando di altre merci.
Ovviamente, molte di queste attività criminali sono gravide di conseguenze negative per la Comunità e i suoi Stati membri.
Come ben sapete, il Consiglio europeo si è mostrato deciso a combattere la criminalità organizzata, richiamando la necessità di un approccio coerente e coordinato con l'adozione, nel giugno 1997, di un piano d'azione per la lotta contro la criminalità organizzata.
Molte azioni previste intendono incoraggiare la cooperazione tra i quindici Stati membri, ma il piano non trascura neppure la necessità di sviluppare più ampie forme di cooperazione internazionale.
Il risultato più tangibile è stato il Patto di preadesione sulla cooperazione contro la criminalità stipulato nel 1998 fra il Consiglio e i paesi candidati.
Per quanto riguarda la questione specifica sollevata dalla risoluzione in merito alla situazione dei Balcani, la Commissione conviene sul concreto pericolo di un massiccio sviluppo della criminalità organizzata, qualora in questa regione non si giunga ad un'azione coordinata e coerente che unisca gli sforzi dei vari donatori a quelli delle parti in causa a livello internazionale e regionale.
La Commissione riconosce agli Stati membri un ruolo vitale: essi dovranno fornire esperienza e risorse umane per l'elaborazione di progetti specifici nella lotta contro le svariate attività criminali che affliggono la regione dei Balcani e in particolar modo nella lotta contro la corruzione.
La Commissione ritiene di poter fornire un utile contributo al Patto di stabilità, operando tra l'esperienza degli Stati membri e i fondi comunitari una fusione tesa a realizzare progetti e attività anticrimine imperniati su obiettivi specifici.
A questo proposito, la Commissione è pronta ad agire anche in qualità di coordinatore e in stretto contatto con il coordinatore speciale del Patto di stabilità.
Devo poi sottolineare che la Commissione sta preparando una proposta relativa a un nuovo specifico strumento finanziario che fornirà una base giuridica complessiva all'assistenza comunitaria per tutta la regione.
Una proposta ufficiale sarà presentata al Consiglio alla fine del mese e speriamo che un nuovo regolamento possa entrare in vigore il più presto possibile, forse subito dopo la pausa estiva.
A parere della Commissione, rimane di cruciale importanza un forte impegno a favore di efficaci misure di lotta contro la criminalità organizzata; la Commissione è altresì decisa a sviluppare, entro questo quadro rinnovato, progetti regionali che abbraccino i settori della giustizia e degli affari interni.
Inoltre, la Commissione è già in grado di annunciare che, nell'ambito della programmazione dell'assistenza per i programmi regionali del 2000, sono stati stanziati circa 2 milioni di euro per progetti nei settori della giustizia e degli affari interni.
Per ciò che riguarda il traffico illecito di alcune merci, come il contrabbando di sigarette, e nella misura in cui questo traffico colpisce il territorio della Comunità e i suoi interessi finanziari, l'OLAF ha istituito gruppi operativi che abbracciano discipline e nazioni diverse; il loro scopo è di combattere la criminalità organizzata, la cui dimensione transnazionale è venuta alla luce in diverse occasioni.
Questi gruppi sono stati istituiti per fornire sostegno e assistenza operativa alle indagini concernenti quei settori e quei prodotti che più sono vulnerabili alle frodi (come le sigarette).
Negli ultimi anni questi gruppi operativi hanno ottenuto risultati molto significativi; nel 1996, per esempio, il valore del contrabbando di sigarette (soprattutto in regime di transito) era pari a 800 milioni di ecu.
È stato stimato che l'impatto finanziario complessivo delle frodi scoperte in questo settore nel 1997 ammontasse a 1,6 miliardi di ecu, interessando sia le risorse proprie comunitarie che le finanze statali dei paesi della Comunità.
Il numero delle indagini condotte nel settore del contrabbando di sigarette è addirittura aumentato nel 1998, sebbene l'impatto finanziario di tale attività abbia registrato un calo rispetto agli anni precedenti.
Questo si spiega forse con il proseguimento di indagini internazionali su vasta scala e con il successo della lotta contro il contrabbando di sigarette provenienti dall'Andorra e contro il mercato nero in Spagna.
Nel complesso, consideriamo con estrema serietà le minacce che incombono sulla Comunità e continueremo a lavorare intensamente per scongiurarle.
Grazie, Commissario Nielson.
La discussione è chiusa.
La votazione si svolgerà oggi, alle 17.30.
CITES
L'ordine del giorno reca, in discussione congiunta, le seguenti proposte di risoluzione:
B5-0243/2000, presentata dagli onorevoli Maij-Weggen e Bowis a nome del gruppo PPE-DE, sulla Convenzione sul commercio internazionale di specie in pericolo (CITES);
B5-0249/2000, presentata dall'onorevole Sjösted e altri a nome del gruppo GUE/NGL, sulla Convenzione sul commercio internazionale della fauna e della flora in pericolo (CITES);
B5-0260/2000, presentata dall'onorevole Davies e altri a nome del gruppo ELDR, sulla Convenzione sul commercio internazionale della fauna e della flora in pericolo (CITES);
B5-0269/2000, presentata dalla onorevole Roth-Behrendt a nome del gruppo PSE, sulla Convenzione sul commercio internazionale della fauna e della flora in pericolo (CITES);
B5-0275/2000, presentata dagli onorevoli De Roo e Isler Béguin a nome del gruppo Verts/ALE, sulla Convenzione sul commercio internazionale della fauna e della flora in pericolo (CITES).
Signor Presidente, onorevoli colleghi, desidero innanzi tutto scusarmi a nome dell'autrice della risoluzione, la onorevole Maij-Weggen, che ha dovuto lasciare l'Aula prima del previsto per un lutto in famiglia.
Non è la prima volta che l'Assemblea discute della Convenzione CITES.
Nel corso degli anni, la Convenzione, alla quale hanno aderito 148 paesi, ha salvato molte specie vegetali e animali minacciate di estinzione.
Spesso questo risultato è stato raggiunto grazie a interventi forti operati da organizzazioni per la tutela dell'ambiente e degli animali, nonché grazie a ripetute azioni intraprese, tra gli altri, dal Parlamento europeo, dai parlamenti nazionali e dal Congresso americano.
Anche oggi esiste il pericolo che si adottino decisioni sbagliate in occasione della riunione CITES a Nairobi e spetta nuovamente a noi impegnarci perché ciò non accada.
Nel mio intervento vorrei soffermarmi su tre pericoli.
Il primo è legato al fatto che alcuni paesi dell'Africa australe hanno proposto di spostare l'elefante africano dall'allegato I all'allegato II, consentendo così la caccia controllata di questo animale.
Questi paesi, insieme, vogliono arrivare a raccogliere un quantitativo di oltre 50 tonnellate d'avorio.
Chiediamo alla Commissione e agli Stati membri di non acconsentire a questa richiesta.
I casi di traffico illegale di avorio sono già così numerosi che l'autorizzazione della caccia all'elefante non può che aggravare il problema.
Si consideri, inoltre, che la popolazione totale dell'elefante africano è passata in vent'anni da 1,3 milioni di animali a 625.000, raggiungendo così - come è noto - una soglia critica.
Un secondo pericolo che vorrei evidenziare risiede nella proposta della Norvegia e del Giappone di autorizzare nuovamente la caccia alla balenottera rostrata nell'Atlantico del nord e nell'Oceano Pacifico meridionale.
Noi siamo contrari anche a questa proposta, anche perché i paesi in questione già danno la caccia a questi bellissimi animali.
Con l'approvazione della richiesta avanzata verrebbe solo premiato un comportamento scorretto.
La balenottera rostrata è inoltre minacciata di estinzione ed è quindi opportuno attenersi all'accordo che prevede la tutela di tutti i cetacei.
Infine, un terzo esempio.
Cuba ha chiesto di spostare nuovamente nell'allegato II la tartaruga embricata.
Questa richiesta è frutto di una posizione isolata rispetto a un animale che è ovunque minacciato di estinzione.
Dal momento che depone le uova soprattutto a Cuba, si tende a credere che questa specie sia abbastanza numerosa e si chiede di autorizzare la cattura di 500 esemplari l'anno. Gli animali - come sapete - sarebbero destinati a ristoranti esclusivi, mentre i carapaci verrebbero venduti al Giappone.
Di conseguenza, la caccia illegale verrebbe a essere fortemente incentivata.
Cuba dovrebbe vergognarsi della proposta avanzata che, fra l'altro, è in conflitto con l'ideologia difesa da questo stesso paese, un'ideologia che io, peraltro, non condivido.
Questi sono solo tre esempi tratti dalle proposte, per noi molto preoccupanti, di Nairobi.
Ci rivolgiamo alla Commissione e agli Stati membri affinché respingano tali proposte e lascino immutata la Convenzione CITES.
Cerchiamo di cominciare bene - e non male - il nuovo secolo, impegnandoci insieme per evitare che altre specie vegetali e animali siano minacciate nella loro sopravvivenza.
Signor Presidente, come ha sottolineato la collega che mi ha preceduto, questa risoluzione è rivolta alle parti firmatarie della Convenzione CITES che si riuniranno in aprile a Nairobi.
Ad esse ci rivolgiamo per cercare di conservare specie nuovamente minacciate, come il pangolino asiatico, i gorilla del Congo, gli elefanti (per la vendita dell'avorio) e altre specie menzionate nella risoluzione.
Vorrei brevemente fare riferimento a tre misure indispensabili che dovrebbero essere adottate a Nairobi nei prossimi giorni.
Innanzi tutto, l'informazione e la sensibilizzazione dell'opinione pubblica, di chi compra e di chi vende.
In secondo luogo, meccanismi di sanzione per chi non avesse ancora adottato provvedimenti legali per impedire l'impunità, soprattutto dei cacciatori di frodo.
In terzo luogo, la cooperazione con i paesi in via di sviluppo, dove a volte, nelle zone rurali, non c'è altro modo di sopravvivere che il commercio di specie minacciate.
Signor Presidente, la tutela delle specie animali e vegetali a rischio di estinzione non è solo un problema di conservazione delle ricchezze naturali.
Si tratta di una lotta fra civiltà e barbarie.
La conservazione della biodiversità va ben oltre la tutela di alcune specie animali - per quanto importante essa sia - quali l'elefante e i cetacei.
Dal momento che gli animali non sono in grado di difendersi, spetta a noi farlo al posto loro, non solo nei nostri paesi, ma ovunque.
Ciò significa, per esempio, che deve essere limitato il trasporto internazionale di animali tropicali.
Si registrano ancora episodi scandalosi nell'ambito sia del trasporto legale sia di quello illegale.
Un eccessivo sfruttamento e abuso non possono trovare una spiegazione solamente nella povertà.
Spesso ad arricchirsi sono solo commercianti senza scrupoli.
Vi è poi un fenomeno che passa inosservato e che vede gli animali vittime delle catastrofi naturali e, soprattutto, dei conflitti in Africa.
Gli animali, per definizione, non rappresentano un partito.
Una maggiore attenzione per il loro destino è una questione di civiltà.
Signor Presidente, in occasione della precedente Conferenza della CITES, il Parlamento europeo ha adottato, pressoché all'unanimità, una risoluzione nella quale si attribuisce all'elefante africano lo status di protezione più elevato.
L'elefante africano è ancora una specie minacciata, secondo la IUCN.
All'epoca, 14 Ministri dell'Unione europea si erano vigliaccamente astenuti dalla votazione, autorizzando così la caccia all'elefante in Africa.
Solo il Ministro olandese aveva votato a favore della tutela di questa specie.
Il mese prossimo, dal 10 al 20 aprile, il destino dell'elefante figurerà nuovamente all'ordine del giorno della comunità internazionale.
Il Kenya, il paese ospite della conferenza, e l'India hanno presentato una proposta che vuole ridare piena protezione all'elefante.
È una logica perversa autorizzare l'abbattimento di questi animali per poter vendere le zanne d'avorio al Giappone e - sulla carta - destinare il ricavato alla protezione della fauna selvatica.
Una logica che, fra l'altro, non funziona.
Sudafrica, Botswana, Namibia e Zambia vogliono avere la possibilità di abbattere un numero maggiore di capi.
Va detto, inoltre, che questo denaro insanguinato scompare spesso nelle tasche sbagliate.
Rivolgo quindi un appello ai 15 Ministri per l'ambiente, compresi i 5 Ministri appartenenti a partiti ambientalisti, affinché il 30 marzo, in occasione del Consiglio "ambiente", abbiano il coraggio di garantire nuovamente la piena tutela dell'elefante africano.
Piena tutela va garantita anche alla tartaruga embricata, una specie che vive solo a Cuba.
Nell'arco di tre generazioni è scomparso più dell' 80 percento della popolazione di questa specie.
Nel caso dell'elefante africano e della tartaruga embricata, la Commissione europea preferisce dare la priorità al commercio sanguinario con il Giappone.
È vergognoso.
Signor Presidente, la Comunità europea non ha sottoscritto la Convenzione CITES poiché il testo attuale consente solamente l'adesione di singoli paesi.
L'emendamento di Gaborone al testo CITES del 1983 ci permetterebbe di aderire, ma quest'emendamento non è ancora entrato in vigore, dal momento che non è stato ratificato da un sufficiente numero di membri CITES.
La Commissione continua la propria opera diplomatica per giungere a un numero sufficiente di ratifiche e consentire quindi alla Comunità di svolgere un ruolo più attivo in questa importante Convenzione.
Benché non sia ancora un membro CITES, la Comunità dispone di una legislazione atta ad applicare la Convenzione; nel suo genere, si tratta di una delle legislazioni più estese e approfondite di tutto il mondo.
La politica della Commissione s'impernia sui principi della conservazione e dello sfruttamento sostenibile, nella convinzione che i popoli e gli Stati siano i soggetti più adatti a proteggere la flora e la fauna del proprio territorio.
Per quanto riguarda gli specifici argomenti trattati nelle risoluzioni del Parlamento, conveniamo sulla necessità di accelerare l'applicazione delle misure riguardanti il traffico di animali selvaggi dall'India; compiremo passi presso le autorità indiane secondo l'indirizzo che è stato suggerito e continueremo a fare tutto ciò che è in nostro potere per sostenere e portare avanti gli obiettivi di CITES.
Quanto alle proposte per l'imminente Conferenza dei membri CITES, la Commissione deve ancora adottare una proposta formale, ma sui problemi principali la nostra posizione di massima è quella che vado a esporre.
Per quanto riguarda le balene, la Comunità deve assumere un approccio scevro di ambiguità; non si può tornare alla caccia alle balene a fini commerciali prima che la Commissione baleniera internazionale accerti la presenza di adeguati controlli di gestione.
Dobbiamo quindi opporci alle proposte per una ripresa di quest'attività avanzate dal Giappone e dalla Norvegia.
Per gli elefanti africani siamo favorevoli a mantenere lo status quo fino a quando non sia possibile delineare chiaramente l'impatto del traffico internazionale consentito nel 1997; non dobbiamo sostenere alcuna delle proposte che sono state formulate.
In merito alle proposte cubane sulle tartarughe marine, la Comunità deve opporsi alla ripresa del regolare commercio annuale di carapaci.
Dobbiamo tuttavia assumere un atteggiamento più aperto sullo smaltimento delle scorte cubane di carapaci finché non conosceremo la posizione dei paesi vicini a Cuba.
Infine, vi è motivo di preoccupazione per quanto riguarda gli squali e merita un particolare sostegno la proposta sugli squali elefante; in questo caso, comunque, sarà necessaria una stretta collaborazione fra CITES, organismi regionali preposti alla pesca e FAO.
Grazie, Commissario Nielson.
La discussione è chiusa.
La votazione si svolgerà oggi, alle 17.30.
Signor Presidente, leggo sull'ordine dei lavori che la votazione sulla situazione in Iraq è stata ritirata.
Vorrei sapere chi ha richiesto tale ritiro e quali ragioni sono state addotte.
Onorevole collega, ad essere ritirata non è stata la votazione, bensì le due proposte di risoluzione per decisione dei loro stessi presentatori.
Se non ci sono proposte su cui votare, è evidente che non si procede più alla votazione.
Non conosco i motivi che hanno indotto i presentatori a ritirare le loro proposte; dovrebbe chiederlo a loro personalmente. È chiaro, comunque, che, una volta ritirate le proposte di risoluzione, queste non possono poi più essere votate.
Forse l'onorevole Swoboda può spiegarci brevemente i retroscena di questa vicenda.
Signor Presidente, lei ha perfettamente ragione. Abbiamo, infatti, ritirato le proposte di risoluzione ed ora vorrei spiegare brevemente ai colleghi le ragioni.
Le abbiamo ritirate perché nel corso della prossima sessione di Strasburgo potremo dedicare a questo argomento una discussione più lunga e più ampia.
Credo che, vista la gravità della situazione in Iraq, sia più opportuno prendere una posizione dopo una discussione e dopo aver sentito le dichiarazioni del Consiglio e della Commissione, piuttosto che nell'ambito di un'urgenza.
È questo il motivo per cui abbiamo ritirato le proposte di risoluzione.
Signor Presidente, confermo che quanto appena detto dall'onorevole Swoboda vale per il partito PPE-DE.
Abbiamo ritirato la nostra risoluzione per le stesse ragioni: vale a dire perché il dibattito si terrà nella tornata d'aprile.
Grazie, onorevole collega. Credo che i motivi siano stati chiariti.
Onorevole Buttiglione, può intervenire per una mozione di procedura.
Signor Presidente, ho ritirato la mozione pur essendo convinto che abbiamo sbagliato a non cogliere l'occasione di intervenire, ora che è tempo di farlo, giacché esiste l'opportunità di avere su di essa un generale consenso.
Tengo a sottolineare che è la seconda volta che rimandiamo l'approvazione di questa mozione; spero che gli avvenimenti non precipitino senza che noi abbiamo avuto l'opportunità di cercare di influenzarli a favore della pace.
La ringrazio, onorevole collega.
Passiamo ora alla votazione.
VOTAZIONI (proseguimento)
Signor Presidente, sarebbe stato meglio se avessimo votato all'ora di pranzo, ma sono comunque lieta di procedere alla votazione adesso.
Signor Presidente, appoggio con vivo piacere la proposta della stimatissima ed amabilissima collega Ludford.
Passiamo dunque alla votazione!
Signor Presidente, vorrei sapere soltanto come mai il collega ha repentinamente cambiato parere.
Onorevole Posselt, se vuole chiedere qualcosa ai colleghi, la prego di farlo dopo.
Non mi sembra il caso di iniziare una discussione pubblica qui in plenaria.
Prima del voto dell'emendamento n. 53
Signor Presidente, ho voluto ritirare, a nome del gruppo GUE/NGL, gli emendamenti nn. 53 e 55 al paragrafo 17 della relazione.
Infatti, la formulazione di questi due emendamenti può prestarsi a interpretazioni contraddittorie, in particolare in alcune versioni linguistiche.
Sono contrario alle classificazioni etniche, perché ciò si traduce in un'ulteriore stigmatizzazione degli immigrati.
Gli emendamenti nn. 53 e 55 mirano a sopprimere il termine "etnico" .
L'utilizzo del termine "dati" può riferirsi a statistiche relative al razzismo e alla discriminazione, il che potrebbe essere positivo, ma può riferirsi anche all'istituzione di schedari con tutti i problemi che ne derivano e dei quali abbiamo discusso nel dibattito su Eurodac.
Per questo motivo ho voluto ritirare i due emendamenti.
La ringrazio, onorevole collega.
Ne prendiamo atto.
Signor Presidente, ringrazio l'onorevole Sylla per aver ritirato gli emendamenti menzionati; vorrei tuttavia chiedergli se non ritiene che, nell'emendamento n.
54, la parte della prima frase che non è stata modificata e che nella versione inglese - quella che ho sotto mano - recita testualmente: "stresses that the EU must collect reliable ethnic data as a basis for review" , se questa parte e, più precisamente, i termini "reliable ethnic data" non pongano lo stesso tipo di problema e se egli non reputi opportuno proporci, mediante un emendamento orale, di modificare anche questa nozione di "ethnic data" .
Onorevole collega, con un atto di previdente obbedienza, il presentatore della proposta l'ha ritirata già prima della votazione.
Pertanto, non la voteremo.
(Il Parlamento approva la proposta di risoluzione)
Signor Presidente, non intendo rallentare i nostri lavori, desidero tuttavia invitare l'Ufficio di presidenza a non accettare più, in futuro, proposte di cancellazione che riguardino interi paragrafi, allo scopo di evitare il problema che si è verificato oggi.
Chiedo alla Presidenza di prendere in considerazione questa mia proposta.
Signor Presidente, non mi vergogno di ammettere che ho ancora molto da imparare.
Onorevole collega, quanto lei dice vale anche per me!
Signor Presidente, un richiamo al Regolamento.
Sono estremamente lieto che la relazione sia stata approvata.
La votazione ha richiesto molto tempo poiché molti emendamenti sono stati presentati dal gruppo tecnico dei razzisti o dal PPE su questioni in merito alle quali erano stati sconfitti in commissione.
Non dovremmo perdere tanto tempo a votare su emendamenti che ripresentano proposte già respinte in precedenza; dal momento che la situazione era chiarissima, si sarebbe potuto procedere assai più rapidamente.
Onorevole collega, lei ha affrontato un problema essenziale che è direttamente collegato a ciò che abbiamo previsto riguardo a questa materia nel nostro Regolamento.
Di norma, il Presidente annuncia ed esamina tutti gli emendamenti che sono stati presentati ai sensi del Regolamento entro i termini previsti.
Onorevole Speroni, può intervenire per una mozione di procedura.
Presidente, non so se è una questione di traduzione, ma il collega ha detto "gruppo tecnico dei razzisti": noi siamo il gruppo tecnico degli indipendenti.
Onorevole collega, si è trattato senz'altro di un problema di traduzione, ne sono pienamente convinto.
Relazione (A5-0055/2000) dell'onorevole Belder a nome della commissione per gli affari esteri, i diritti dell'uomo, la sicurezza comune e la politica di difesa, concernente la comunicazione della Commissione [COM(1999)256 - C5-0094/1999 - 1999/2099(COS)] sulla lotta contro il razzismo, la e l'antisemitismo nei paesi candidati
(Il Parlamento approva la proposta di risoluzione)
Relazione (A5-0067/2000) della onorevole Read a nome della commissione per l'industria, il commercio estero, la ricerca e l'energia, su -Europe - Una società dell'informazione per tutti: iniziativa della Commissione [COM(1999)687 - C5-0063/2000 - 2000/2034(COS)] per il Vertice europeo straordinario di Lisbona del 23 e 24 marzo 2000
(Il Parlamento approva la proposta di risoluzione)
Signor Presidente, onorevoli colleghi, questa è la prima dichiarazione di voto che faccio da molti anni a questa parte ed è anche la prima nella mia qualità di presidente del gruppo PPE-DE.
Purtroppo, per motivi di principio, il nostro gruppo non ha potuto votare a favore della relazione Ludford sulla lotta contro il razzismo e la xenofobia nell'Unione europea.
Noi riteniamo che una buona causa qual è la lotta contro il razzismo e la xenofobia sia stata sfruttata per fini estranei alla causa stessa e che la relazione affronti temi che nulla hanno a che fare con il razzismo né con la lotta contro il razzismo e la xenofobia.
Per tali considerazioni, il nostro gruppo si è in buona parte astenuto dalla votazione, oppure ha votato contro.
I motivi ve li illustrerò adesso per punti.
Primo: la relazione Ludford non rispetta e viola il principio fondamentale della sussidiarietà ai punti 4, 6, 27 secondo trattino, 11 e 20, dove chiede l'adozione di misure come l'assunzione nei servizi pubblici di cittadini di paesi terzi o una modifica obbligatoria dei programmi di studio e dei programmi di formazione degli insegnanti.
Secondo: la relazione contiene punti che nulla hanno a che fare con il suo argomento; ad esempio, i punti 19, 22 e 30, dove si chiede l'adozione di misure quali la concessione del diritto di voto nelle elezioni comunali ed europee ai cittadini di paesi terzi.
Terzo: la relazione Ludford affronta punti che esulano tanto dal periodo di riferimento della relazione stessa quanto dal suo argomento.
Desidero dimostrare l'assurdità della relazione - auspicherei che mi ascoltassero un maggior numero di colleghi, in particolare quelli che stanno uscendo dalla Sala -, e mi dispiace di dover dire una cosa del genere proprio riguardo a questa relazione.
L'assurdità sta non solo nel fatto che hanno votato meno di un terzo dei colleghi, ma anche nel fatto che c'è stata una dichiarazione nei confronti di uno Stato membro dell'Unione europea, l'Austria, nella quale il Parlamento si associa alle sanzioni dei quattordici paesi membri.
Nel febbraio scorso, dopo un'appassionata discussione a Bruxelles, il Parlamento decise a grande maggioranza di non associarsi alle sanzioni; oggi, invece, con una minoranza così esigua, con una così limitata partecipazione al voto, noi ci associamo a quelle sanzioni.
Due sono le ragioni della mia protesta: primo, si tratta di un argomento estraneo al tema della relazione; secondo, su questo stesso argomento avevano definito la nostra posizione già tempo fa a grande maggioranza.
Non mi pare che questa sia una procedura corretta!
Per tali ragioni, il mio gruppo è stato costretto ad astenersi dal voto sulla relazione o a votare contro.
(Applausi)
Signor Presidente! Ho votato contro questa relazione perché io, una buona bottiglia di vino, la valuto dal suo contenuto, non dall'etichetta.
Questa relazione ha l'etichetta dell'antirazzismo, ma il contenuto è un indigesto miscuglio di materiale ideologicamente folle e non merita il titolo di relazione contro il razzismo.
La relazione non era suscettibile di miglioramenti ed esorto questo Parlamento a non farsi beffare oltre con simili relazioni assurde perché la questione della lotta contro il razzismo è troppo importante per esser messa a motivazione di scontri ideologici dimostrativi.
Sebbene non fossimo d'accordo con gran parte dei considerando della relazione sulla lotta contro il razzismo e la xenofobia, abbiamo votato a favore di tale relazione perché prende posizione contro la discriminazione e a tutela del diritto delle minoranze.
Tuttavia, non ci associamo affatto all'autocompiacimento del Parlamento per il suo operato.
In primo luogo, perché la maggior parte delle proposte a favore dei diritti delle minoranze o degli immigrati restano vaghe e non vincolanti; in secondo luogo, a causa dell'ipocrisia che consiste nell'ergersi a difensori degli immigrati e delle minoranze, mentre nel proprio paese si conduce una politica contro gli immigrati, ad esempio dando la caccia agli immigrati sprovvisti di un regolare permesso di soggiorno.
Infine, la relazione tralascia completamente le profonde motivazioni economiche e sociali che rendono possibili le provocazioni dei demagoghi dell'estrema destra razzista e xenofoba, in particolare il grave problema della disoccupazione e l'aggravarsi della povertà per una parte crescente della popolazione.
Signor Presidente, prendo la parola a nome della delegazione spagnola del gruppo del Partito popolare europeo per spiegare le ragioni della nostra astensione dal voto.
Si è trattato di una chiara presa di posizione, anche se di solito l'astensione non lo è.
Ci siamo astenuti perché, da un lato, sosteniamo l'idea simbolica e i principi della lotta contro il razzismo e la xenofobia. Alcuni punti della relazione, inoltre, contengono dichiarazioni importanti: per esempio il paragrafo 8, sulle funzioni dell'Osservatorio europeo del razzismo e della xenofobia, o il paragrafo 24, che invita gli Stati membri a partecipare a questa lotta su alcuni temi molto concreti.
Dall'altro lato, però, a differenza della relazione Haarder che abbiamo votato questa mattina, abbiamo qui una relazione essenzialmente demagogica e priva di rigore giuridico.
Questo Parlamento, che ha funzione legislativa, deve sapere che qualunque suo atto possiede un valore giuridico o, come in questo caso, semigiuridico; da qui la necessità di usare maggiore cautela.
Ne è un esempio il paragrafo 22, in cui si chiede di dare contenuto alla cittadinanza europea, estendendo il diritto di voto nelle elezioni europee e locali ai cittadini di paesi terzi residenti nella Comunità.
Si tratta evidentemente di una richiesta che va contro il Trattato ed è mal formulata.
E potrei citarvi altri esempi come questo che giustificano la nostra astensione.
Signor Presidente! Vorrei presentare una brevissima dichiarazione a nome della delegazione austriaca dei socialdemocratici.
Abbiamo votato a favore della relazione perché, al di là di certe espressioni, la consideriamo una buona relazione e trovo siano assolutamente ingiustificate alcune definizioni attribuitele in parte durante le dichiarazioni di voto.
Tuttavia, ci siamo astenuti dal voto al paragrafo 10.
Avremmo preferito una dichiarazione che corrispondesse con esattezza a ciò che il Parlamento europeo ha deciso nella sua risoluzione sull'Austria.
Poiché il paragrafo è stato approvato comunque, noi abbiamo votato a favore della relazione in virtù della sua impostazione positiva.
Signor Presidente, sono un sostenitore convinto della lotta contro qualunque forma di razzismo e di xenofobia; mi sono però astenuto dal votare la risoluzione presentata dalla onorevole Ludford perché ritengo si tratti di una di quelle risoluzioni per tutte le stagioni nelle quali si dice tutto e, talvolta, il contrario di tutto.
Credo che questo genere di risoluzioni non faccia onore al nostro Parlamento.
Il mio gruppo e io siamo felici di aver votato a favore della relazione Ludford, che riguarda l'importante tema della lotta contro il razzismo e la xenofobia.
Coloro che hanno votato per disgregare l'unità familiare, per scoraggiare le minoranze etniche dal partecipare alle elezioni, contro un indirizzo politico che riflette vigorosamente la diversità dell'Europa e contro i parlamenti multietnici sono da deplorare e condannare.
I membri del Partito laburista britannico e il gruppo PSE hanno votato a favore dell'emendamento 2 per cancellare il paragrafo 17, non perché siano contrari ai sentimenti e alle intenzioni in esso contenuti ma perché si prestava a interpretazioni erronee o ad accuse di ambiguità.
La lotta contro i razzisti e gli xenofobi della nostra società, contro coloro che cercano di dividere l'Europa, deve concludersi con successo; e così sarà.

Noi moderati appoggiamo quasi tutti i provvedimenti contro il razzismo e la xenofobia di cui alla relazione Ludford, ma ci asteniamo dal voto finale perché riteniamo che la legislazione relativa al mercato del lavoro rientri in un ambito in cui è di applicazione il principio di sussidiarietà, e ciò riguarda il paragrafo 17.
La relazione Ludford sulla lotta al razzismo e alla xenofobia, come la concomitante relazione Haarder sui diritti dell'uomo nell'Unione europea, sembrano animate da uno spirito pernicioso che, al di là della legittima tutela dei diritti connessi alla dignità umana, induce a sottrarre una alla volta, sistematicamente, tutte le garanzie della cittadinanza a livello nazionale o perfino europeo.
Si ha l'impressione che entrambe le relazioni ambiscano a difendere i diritti di un individuo indistinto, suscettibile di abitare ovunque nel pianeta, e non invece i diritti di persone inserite nel tempo e nello spazio, eredi di tradizioni, detentrici di valori propri, vale a dire cittadini dei nostri rispettivi paesi che ci hanno eletti per tutelarli e non per fare altro.
Mi sembra che nella logica sottesa a queste due relazioni vi sia una forma di violazione del mandato affidatoci.
Ad esempio, la relazione Ludford proclama l'uguaglianza tra cittadini europei e cittadini dei paesi terzi, al punto da proporre che gli stranieri possano diventare funzionari europei al pari dei cittadini degli Stati membri, o che possano beneficiare del medesimo diritto di circolazione senza controllo e di ricongiungimento familiare dei cittadini comunitari.
Le differenze sono annullate a tutti i livelli, visto che nella relazione Haarder, si afferma persino l'uguaglianza dei diritti tra le coppie omosessuali e la famiglia tradizionale.
Le due relazioni chiedono parimenti il diritto di voto agli immigrati nelle elezioni comunali ed europee.
La seconda ipotesi risulta molto significativa.
Se, infatti, rivendicare la partecipazione alle elezioni comunali può in alcuni casi fondarsi su presunte ragioni pratiche, la partecipazione alle elezioni europee assume una connotazione puramente ideologica: si tratta di dimostrare che l'Europa futura non deve essere una super-nazione (anche se esiste un super-Stato), ma, al contrario, un insieme aperto, un luogo di passaggio in cui i diritti sottratti alle nazioni sarebbero ridistribuiti al mondo intero.
Un altro punto comune rivelatore: le due relazioni chiedono che i nuovi "diritti" proposti siano iscritti nella Carta dei diritti fondamentali dei cittadini dell'Unione in corso di elaborazione e a proposito della quale mi sono già pronunciato due giorni or sono, in occasione della discussione sulla relazione Duff-Voggenhuber.
Beninteso, esse insistono affinché tale documento abbia in futuro valore vincolante per gli Stati membri.
Ecco un elemento supplementare che dimostra come la carta, qualora fosse realmente approvata nella forma richiesta dal Parlamento europeo (ma noi ci opporremo strenuamente), funzionerebbe come uno strumento per ridimensionare le nazioni.
Vediamo in questo caso, come sempre, che il livello europeo è il luogo di minor resistenza di fronte ai gruppi di pressione, alle minoranze eccentriche e, persino, agli interessi stranieri.
Noi ne traiamo ancora una volta il medesimo insegnamento: i cittadini devono mantenere i poteri vicino a loro oppure delegarli, se necessario, soltanto a istituzioni trasparenti, dedite a difenderli e che essi controllano completamente.
Appoggiamo la prospettiva umanistica sulla cui base è stata elaborata la relazione.
E siamo favorevoli al fatto che la relazione si concentri sul terreno fertile per razzismo e xenofobia in Europa.
Riteniamo che sia importante combattere il razzismo e la xenofobia garantendo il diritto dei cittadini all'istruzione, all'accesso al mercato del lavoro, eccetera.
È altresì positivo che la relazione raccomandi che i cittadini dei paesi terzi possano avere maggiori possibilità di integrazione.
Per i suddetti motivi, abbiamo deciso di votare a favore della relazione, poiché riteniamo in modo generale che sia estremamente importante che il razzismo e la xenofobia vengano combattuti.
Sottolineiamo tuttavia che non possiamo appoggiare gli strumenti di lotta al razzismo e alla xenofobia raccomandati dalla relazione.
Riteniamo che iniziative come per esempio la definizione di una politica comune in materia di asilo o Eurodac - che comporta che i richiedenti asilo diventino oggetto di sospetti - non promuovano la lotta al razzismo e alla xenofobia.
Mi congratulo con la relatrice per la qualità del suo lavoro inerente la relazione della Commissione europea sull'attuazione dell'Anno europeo contro il razzismo (1997).
I recenti eventi in Austria dimostrano che la lotta contro il razzismo, l'antisemitismo e la xenofobia, purtroppo, continua ad essere d'attualità.
Come indicato dalla relazione, c'è motivo di essere "inorriditi dinanzi all'entrata nel governo austriaco del partito di Jörg Haider" .
Colgo l'occasione per ribadire la necessità di continuare a esercitare pressioni sul governo austriaco e a mantenere vivo il dibattito nell'opinione pubblica.
Infatti, il rischio di abituarci a questa situazione è grande.
Lo ripeto: la banalizzazione, in questi casi, è il pericolo maggiore.
Questa breccia aperta in ciò che costituisce il fondamento dell'Unione europea, vale a dire il rispetto incondizionato dei diritti fondamentali, non deve creare un precedente.
Ovunque in Europa i partiti dell'estrema destra sperano di trarre profitto dall'arrivo al potere di questa coalizione dai toni fascisti.
È nostro dovere, in quanto democratici europei, restare vigili e provocare il passo falso che porterà alla caduta del governo in carica.
Sono pronto in prima persona a condurre la battaglia fino in fondo!
Al pari della relatrice, ritengo che la diversità etnica, religiosa, culturale e linguistica dell'Europa sia una sorgente di vitalità e un elemento essenziale per la prosperità economica e sociale futura dell'Europa.
Per questo motivo, le autorità pubbliche degli Stati membri e le Istituzioni dell'Unione europea devono promuovere in modo attivo l'uguaglianza razziale e intraprendere azioni concrete per giungere a una diversificazione etnica accresciuta dei loro dipendenti.
Appoggio l'idea che la lotta contro il razzismo e la xenofobia, come la promozione delle pari opportunità, dovrebbero essere affidate in modo esplicito alla responsabilità prioritaria di un solo membro della Commissione.
Un'altra proposta merita di ricevere tutta la nostra attenzione.
Si prospetta che gli Stati membri includano come materie obbligatorie nei programmi scolastici e nei programmi di formazione per gli insegnanti i seguenti temi: insegnamento dell'azione dell'Europa nel mondo, compresi la schiavitù e il colonialismo, e della storia e della cultura delle popolazioni minoritarie; insegnamento sui pericoli del razzismo, della xenofobia e dell'intolleranza, compreso l'Olocausto e l'antisemitismo, nonché l'imperativo della tolleranza razziale e dei valori della diversità.
Per ritornare all'Austria, una delle ragioni per cui si è giunti a tali eccessi è forse il fatto che questo paese non ha condotto in misura sufficiente un esercizio obiettivo di memoria storica.
Concludo invitando a riflettere, nel quadro della Conferenza intergovernativa, sulla possibilità di modificare il Trattato di Amsterdam, in particolare l'articolo 7 che mira a colpire uno Stato membro che si renda colpevole di "violazione grave e persistente" delle libertà e dei diritti fondamentali.

La lotta contro il razzismo e la xenofobia non potrà essere condotta soltanto attraverso la creazione di una legislazione ad hoc, bensì, e soprattutto, attraverso misure tese a modificare in maniera radicale le ragioni di fondo alla base delle condizioni propizie alla diffusione di questi fenomeni.
La relazione in esame affronta una serie di aspetti sui quali concordiamo appieno e, soprattutto, con i quali mira a garantire i diritti fondamentali dei cittadini di paesi terzi che scelgono uno Stato membro dell'Unione europea per vivere e lavorare.
Va sottolineata la necessità di attribuire diritti politici ai cittadini di paesi terzi residenti nell'Unione europea, concedendo loro il diritto di voto per le elezioni locali ed europee.
Per questi motivi, votiamo a favore della relazione.
Quale ex Ministro britannico per i rapporti interrazziali sono ben consapevole della necessità di cercare costantemente il modo per migliorare i rapporti fra i diversi gruppi e i diversi interessi della popolazione.
A tal fine, è necessario innanzitutto un cauto intervento dell'istruzione, e solo in caso di assoluta necessità della legislazione.
Questa relazione non riesce assolutamente a garantire un approccio equilibrato: è uno dei peggiori esempi di politica fondata sulla pura esteriorità, in cui l'ideologia dell'autrice ha la meglio sul buon senso.
La sua asprezza è dannosa; non riconosce in alcun modo le conquiste raggiunte dagli Stati membri in termini di rapporti interrazziali e assume un atteggiamento disfattista, anziché proporre un approccio positivo.
È un insulto per coloro che stanno cercando di migliorare la situazione ed è perciò offensiva per molti.
In breve, abusa delle opportunità offerte dal nostro Parlamento per discutere e decidere su tali questioni, che sono vitali e importanti e meritano quindi un atteggiamento più serio.
Quelli tra noi a cui il tema sta veramente a cuore ne conoscono le difficoltà.
Non possiamo che respingere proposte così aberranti, soprattutto visto che l'approccio della baronessa Ludford potrebbe avere l'infausto effetto di provocare ostilità fra maggioranza e minoranza, invece di armonizzare i rapporti fra le due parti.
La relazione non farebbe che minare i rapporti interrazziali e questa non sarebbe certo una conseguenza auspicabile.
La relazione della onorevole Ludford è un capolavoro di accanimento perverso e distruttore contro le identità dei popoli e delle nazioni d'Europa, contro il loro diritto alla diversità, contro il loro diritto di disporre di se stessi, di restare padroni a casa propria, di rifiutare la disintegrazione sociale, culturale e istituzionale.
Il delirio patologico, fanatico e ossessivo dell' "antirazzimo" non è che la leva psicologica del processo di colonizzazione dell'Europa e di sottomissione delle sue popolazioni.
L'accanita colpevolizzazione degli europei, malgrado tutto generosi, accoglienti, aperti alle altre culture, agli antipodi del razzismo e dell'intolleranza, ha il solo obiettivo di far accettare loro l'inaccettabile, di condurli a subire in silenzio una colonizzazione generale e massiccia, una nuova società nella quale non saranno altro che una minoranza sottomessa.
L'inquisizione morale, la propaganda e il condizionamento psichico costanti che ci vengono inflitti sono degni dei metodi più abietti utilizzati nei campi di "rieducazione" dei regimi comunisti.
Questa relazione avrà avuto almeno il merito, grazie alla baronessa e ai suoi, di far venire all'aperto i nuovi collaborazionisti.
Contatevi!
Non ho potuto votare a favore della relazione della baronessa Ludford e desidero che la mia astensione sia percepita come un atto di forte critica, dovuta alle incongruenze e alle esagerazioni contenute in alcuni passaggi della relazione.
Diverse dichiarazioni e rivendicazioni esagerate, con particolare riguardo ai cittadini di paesi terzi residenti negli Stati membri dell'Unione europea, hanno un carattere provocatorio che suscita reazioni definite razziste dalla relazione, allorché la maggior parte dei cittadini dei nostri Stati membri spesso non comprende perché i cittadini dei paesi terzi residenti nei nostri paesi debbano beneficiare dei nostri stessi diritti (tra i quali il diritto di voto), mentre non esiste alcuna reciprocità per i cittadini dell'Unione residenti nei paesi terzi.
So che, a causa di queste precisazioni, rischio di essere oggetto di una demonizzazione mediatica e di cadere nella trappola tesa da alcune parti della relazione a quanti tra noi osano ancora esprimere il proprio parere dinanzi agli eccessi che sono causa di quell'aumento del razzismo e della xenofobia che la relazione della baronessa Ludford ritiene di dover denunciare.
Il Parlamento europeo ci presenta oggi l'uomo nuovo di un mondo nuovo.
La relazione Ludford non è una constatazione di realtà positive o negative in fatto di razzismo all'interno dell'Unione, ma è il programma politico di un'estrema sinistra libertaria e, in fondo, poco attenta ai diritti naturali dell'uomo.
La lettura di questo testo, in effetti, presenta i paesi d'Europa, e in particolare gli Stati membri, come inferni in cui i diritti più elementari vengono quotidianamente calpestati, in cui i governi e le loro istituzioni - tra le quali, e cito, "i servizi di polizia, i servizi giudiziari e quelli dell'immigrazione" - esercitano politiche totalitarie e disumane.
Chissà come si vive bene allora in Cina, a Cuba o in Corea del Nord!
Di fronte a simili tiranni, l'Unione europea vigila. Essa - così vicina alla gente e desiderosa di salvaguardarne il benessere da occuparsene quotidianamente - saprà promuovere diritti nuovi finora sconosciuti; essa - le cui fondamenta e il cui funzionamento sono così democratici - saprà creare questo nuovo Stato libero da ogni peccato; essa saprà diventare una guida indiscussa che accompagnerà i propri adepti verso "futuri radiosi".
Non vi è nulla di serio in tutto ciò.
Le comunità, quelle nazionali così come quella europea, hanno bisogno di riferimenti che non siano esclusivi, ma garanti di relazioni durature.
Le nostre nazioni sono perlopiù plurisecolari e hanno sempre attratto popolazioni ed etnie dalle caratteristiche diverse, i cui valori sono andati a sommarsi a quelli dei paesi che le accoglievano.
E questo avveniva senza problemi in quanto le nostre nazioni si presentavano ai nuovi arrivati come entità ben distinte in cui era facile raccapezzarsi e trovare una propria identità.
La relatrice ci propone una società senza modelli in cui si imporrebbe facilmente la legge del più forte.
È la libertà, la legge giusta ed uguale per tutti; quando ciascun individuo o ciascun gruppo ha la sua legge, invece, si ha l'anarchia e la barbarie.
La costruzione europea non potrà essere la semplice somma di quanti la compongono, ma solo il risultato di una convergenza di opinioni sul suo destino e sui modi per conseguirlo. Altrimenti non potrà semplicemente esistere.
La relazione Ludford di oggi ci porta in un'altra direzione.
Relazione Belder (A5-0055/2000)
Signor Presidente, se abbiamo votato a favore di questo testo, lo abbiamo fatto soltanto per ribadire la nostra opposizione di principio ad ogni forma di razzismo, xenofobia ed oppressione delle minoranze, sia all'interno che all'esterno dell'Unione europea.
Il nostro voto, tuttavia, non significa che condividiamo tutti i punti della motivazione o tutte le proposte del testo.
Non riteniamo, peraltro, che gli Stati già integrati nell'Unione europea siano in una posizione tale da dare lezioni ai paesi che stanno solo chiedendo di aderirvi, considerando quanto è diffusa nella maggioranza di essi l'ignominia razzista e xenofoba dei demagoghi di estrema destra, persino tra le file di questo Emiciclo.
Nel sottoporci la presente comunicazione relativa alla lotta al razzismo nei paesi candidati, la Commissione europea risponde all'invito del Consiglio europeo di Vienna dell'11 e 12 dicembre 1998.
Mi rallegro di tale comunicazione in quanto comprova la volontà dell'Unione europea di aiutare i paesi candidati a lottare vigorosamente contro il razzismo, la xenofobia e l'antisemitismo, nonché a soddisfare il criterio di Copenaghen relativo ai diritti umani, condizione imprescindibile per entrare nell'Unione europea.
Il profondo processo di trasformazione che è in atto dal 1989 nell'Europa centrale ed orientale ha provocato una recrudescenza del razzismo, della xenofobia e dell'antisemitismo.
L'elevato tasso di disoccupazione (fenomeno sociale un tempo sconosciuto, ora ufficialmente riconosciuto), legato alle riforme economiche, alimenta nei cittadini una sensazione di insicurezza.
Tutto ciò rappresenta l'humus ideale su cui si sviluppano le manifestazioni di razzismo.
Le trasformazioni derivanti dall'attuazione dell'acquis comunitario rischiano di accentuare ulteriormente le tensioni sociali nei paesi candidati.
Ecco perché è fondamentale avviare il più rapidamente possibile un'azione di assistenza energica nei confronti di questi paesi per consentire loro di fare fronte a simili problemi.
Lo si può fare attraverso programmi come PHARE (e più precisamente, "PHARE-Democracy", ora integrato nell'"Iniziativa europea per i diritti umani") e il programma MEDA, relativamente alla Turchia, i quali devono accompagnare i cambiamenti ora in corso.
L'Osservatorio europeo del razzismo e della xenofobia, che verrà inaugurato a Vienna il 10 aprile prossimo, dovrà altresì fornire un contributo pertinente alla diffusione della lotta al razzismo, alla xenofobia e all'antisemitismo nei paesi candidati all'adesione.
La relazione insiste su di un problema particolarmente spinoso nei paesi candidati, ossia quello del rispetto dei diritti delle minoranze.
Alludo in particolare ai Rom, vittime di intollerabili discriminazioni in numerosi PECO, ma anche, ovviamente, al problema della discriminazione istituzionalizzata del popolo curdo.
Ne approfitto per ricordare che la onorevole Leyla Zana, deputata turca di origine curda, è ancora oggi detenuta nelle carceri turche a seguito di un processo che può dirsi una farsa.
Le molteplici pressioni esercitate soprattutto dal Parlamento europeo non sono finora bastate per modificare le posizioni delle autorità turche.
Il caso della onorevole Zana non costituisce, purtroppo, un'eccezione.
La Turchia deve fare notevoli progressi per quanto riguarda il rispetto della popolazione curda in quanto questo ne condiziona l'entrata nell'Unione europea.
E noi dobbiamo continuare ad essere intransigenti da questo punto di vista!
Ulteriori richieste di attività di riserva in valuta della BCE
L'ordine del giorno reca la relazione (A5-0042/2000), presentata dall'onorevole Goebbels a nome della commissione per i problemi economici e monetari, sulla raccomandazione della Banca centrale europea per un regolamento (CE) del Consiglio relativo ad ulteriori richieste di attività di riserva in valuta da parte della Banca centrale europea [BCE 0001/1999-C5 - 0202/1999 - 1999/0817 (CNS)].
Signor Presidente, onorevoli colleghi, l'Unione europea si è dotata di una Banca centrale politicamente indipendente il cui compito è difendere la stabilità dei prezzi.
L'indipendenza della Banca centrale europea deve essere perlomeno finanziaria.
Secondo il Trattato, il capitale iniziale della suddetta banca è fissato in cinque miliardi di euro, mentre le riserve in valuta sono fissate in cinquanta miliardi di euro.
Dato che il Sistema europeo delle banche centrali conta, per ora, soltanto undici Banche centrali nazionali, il capitale disponibile è di soli 3,9 miliardi di euro, mentre le riserve effettivamente trasferite sono pari soltanto a 39,46 miliardi di euro, di cui il 15 percento in oro e l'85 percento in dollari e yen.
Va ricordato che gli interessi derivanti dal proprio capitale rappresentano l'unica fonte di reddito affidabile della Banca centrale europea.
A breve termine, questo reddito può variare in funzione dei tassi di interesse.
L'altra fonte di reddito deriva dagli interessi sulle riserve ufficiali della BCE.
Da questo reddito vanno però dedotti gli interessi pagati dalla Banca centrale sui propri impegni in euro nei confronti delle Banche centrali nazionali.
Le riserve in valuta iscritte nel bilancio della BCE sono denominate nelle valute nazionali, mentre le passività nei confronti delle Banche centrali nazionali, che ne sono la controparte, sono denominate in euro.
Attualmente, visti i differenziali dei tassi di interesse tra l'euro, da una parte, e il dollaro e lo yen, dall'altra, il reddito netto da interessi è positivo.
Tuttavia, in caso di variazione dei tassi di interesse, dato che la fonte di reddito è molto sensibile ai differenziali sui tassi di interesse, la quota di reddito proveniente dagli interessi potrebbe rapidamente diminuire e trasformarsi addirittura in una perdita.
Dato che la Banca centrale europea possiede valute a fronte di impegni in euro, essa sarebbe esposta anche ad un rischio di cambio se l'euro dovesse rivalutarsi notevolmente rispetto alle valute di riserva detenute dall'istituto.
Un calcolo interno alla Banca centrale europea indica che il value at risk del rischio di cambio potrebbe superare il capitale attuale della banca.
Un deprezzamento del 10 percento del dollaro e dello yen nei confronti dell'euro, accompagnato da un crollo del 10 percento del prezzo dell'oro, cancellerebbe l'intero capitale attuale della BCE.
Il Trattato prevede un meccanismo per cui la Banca centrale europea può cautelarsi da un'erosione del proprio capitale.
Il reddito monetario dell'eurosistema può essere conservato, in parte o totalmente, dalla Banca centrale europea.
Tuttavia, una qualsiasi Banca centrale nazionale che dipendesse ripetutamente da una manovra di salvataggio non sarebbe credibile.
Ebbene, la Banca centrale europea chiuderà il proprio esercizio 1999 con un deficit verosimilmente superiore ai 200 milioni di euro.
È essenziale quindi rimediare quanto prima ad un simile problema strutturale.
Il Parlamento europeo aveva già emesso parere favorevole, il 14 aprile 1999, su una raccomandazione della Banca centrale europea finalizzata, a termine, al raddoppio del proprio capitale.
La raccomandazione in esame intende abilitare il Consiglio dei governatori a richiedere ulteriori riserve in valuta, per un importo di 100 miliardi di euro.
Si tratta quindi solo di un'autorizzazione di principio affinché si possa procedere ad un incremento delle riserve secondo le esigenze e senza la pressione di eventi straordinari.
La BCE potrebbe ad esempio utilizzare tale procedura per completare le proprie riserve di volta in volta, soprattutto in periodi di interventi massicci, ma anche, eventualmente, a causa di minusvalenze latenti sul portafoglio, il quale viene rivalutato ogni trimestre secondo le quotazioni di mercato.
Va ricordato, in tale contesto, che le riserve totali dell'eurosistema superano i 350 miliardi di euro.
Come ha sostenuto il Presidente Duisenberg nel suo ultimo intervento al Parlamento europeo, la Banca centrale europea non intende intervenire sui mercati dei cambi per tentare di influenzare il valore esterno dell'euro.
In caso di una nuova crisi finanziaria internazionale che, data l'esuberanza irrazionale dei mercati, rimane sempre possibile, potrebbe essere necessario un intervento concertato da parte delle principali Banche centrali nazionali.
Al fine di consentire alla Banca centrale europea di essere parte in causa di accordi come quelli cosiddetti di Plaza o del Louvre, alla commissione per i problemi economici e monetari è sembrato ovvio incoraggiare il Parlamento ad un voto positivo sulla raccomandazione.
Non ho proposto ai miei colleghi una risoluzione per così dire politica.
Come ho appena detto, sono personalmente del parere che il Parlamento voti troppe risoluzioni e che una tale inflazione di risoluzioni finisca con lo svalutare quelle politicamente indispensabili.
In questo caso si tratta di dire sì o no.
Un sì deciso è anche un messaggio politico.
Vogliamo che la Banca centrale europea possa portare avanti in assoluta indipendenza - anche materiale - il proprio obiettivo principale, ossia il mantenimento della stabilità dei prezzi.
Vogliamo contemporaneamente - e in questo il Presidente Duisenberg è troppo evasivo, secondo me - che il Sistema europeo della banche centrali dia il proprio appoggio incondizionato alle politiche economiche generali dell'Unione.
Vogliamo che la Banca centrale svolga a fondo il proprio ruolo sulla scena internazionale, contribuendo attivamente alla definizione di nuove regole del sistema finanziario internazionale che deve poter funzionare senza intoppi.
Abbiamo fiducia nel Consiglio dei governatori affinché, in caso di tensione sui mercati, vengano utilizzate nel migliore dei modi le riserve in valuta dell'eurosistema.
Nessuno vuole sostenere che l'effetto deterrente dello strumento "interventi di cambio" sia proporzionale all'importo delle riserve, ma è la facoltà di mobilitare immediatamente e in qualsiasi momento attività supplementari che conferisce un surplus di credibilità.
Sarebbe tuttavia giustificato che tali trasferimenti interni al Sistema europeo delle Banche centrali, che non figureranno dettagliatamente nelle situazioni settimanali consolidate dell'eurosistema, venissero resi noti a posteriori.
Il Parlamento europeo parte dal principio che il Presidente della Banca centrale illustrerà le decisioni prese dal suo Consiglio in occasione dei suoi interventi dinanzi alla commissione per i problemi economici e monetari, oppure durante le discussioni in plenaria.
La Banca centrale ha tutto da guadagnare da una maggiore trasparenza se vuole consolidare la propria credibilità.
Signor Presidente, concludo la relazione sottolineando, a titolo personale e all'attenzione della Banca centrale europea, che questa è al servizio dei cittadini europei e dell'intera economia.
La sua funzione quindi non è solo quella di soddisfare le aspettative dei mercati finanziari.
Signor Presidente, vorrei riprendere il discorso da dove si è interrotto il relatore, che ringrazio sentitamente per la sua relazione, e vorrei far notare ancora una volta che fra le tante risoluzioni che non rispondono alle priorità di questo Parlamento, l'aumento delle riserve in valuta è una risoluzione importante.
Qual è il fondamento giuridico della risoluzione di oggi?
Detenere e gestire riserve in valuta è, a norma dell'articolo 13 dello statuto del Sistema europeo di Banche centrali, uno dei mandati della BCE.
È un mandato assolto in parallelo dalla BCE e dalle Banche centrali nazionali, e queste ultime trasferiscono una parte delle loro riserve, fino a un controvalore di 50 miliardi di euro alla BCE, come previsto dall'articolo 30 paragrafo 1 dello statuto.
L'articolo 30 paragrafo 4 ha stabilito già a suo tempo - quindi il dibattito di oggi non deve stupire - che la BCE possa chiedere ulteriori attività di riserva in valuta, in aggiunta alla quota prevista dall'articolo 30 paragrafo 1.
Tale richiesta deve essere formulata come regolamento CE del Consiglio.
L'aumento richiesto oggi è di 50 miliardi di euro.
Noi, gruppo del Partito popolare europeo (cristianodemocratici) e dei Democratici europei, e l'intera commissione per i problemi economici e monetari, come già annunciato dal relatore, siamo favorevoli a questa proposta.
Le motivazioni sono illustrate dettagliatamente e siamo già un po'in ritardo. Consentitemi comunque di aggiungere che l'aumento è a nostro avviso necessario.
Prima di tutto perché contribuisce ad accrescere l'indipendenza finanziaria della BCE, e l'indipendenza della Banca centrale europea è presupposto essenziale per la stabilità e l'inattaccabilità di questa moneta.
I proventi del capitale versato finora e le riserve ufficiali costituiscono in questo momento l'unica fonte di reddito della BCE con le quali essa deve finanziare la propria organizzazione.
Sappiamo che nel 1999 è stata registrata una perdita.
Dobbiamo riconoscere che la mancanza di mezzi impedisce alla BCE di darsi una struttura politica indipendente e trasparente.
È necessario, dunque, coprire questo fabbisogno finanziario per non mettere a repentaglio l'indipendenza.
In secondo luogo, siamo favorevoli a questo aumento perché contribuisce alla credibilità della BCE sui mercati.
Il fatto che la BCE sia finanziariamente autonoma e possa sostenere da sola la propria organizzazione, consolida la credibilità della BCE sui mercati internazionali e rafforza di conseguenza l'euro nel suo cammino verso la terza fase del primo gennaio 2002.
In terzo luogo, l'aumento delle attività di riserva in valuta accresce la capacità di reazione e adattamento della BCE stessa.
In una situazione di forte squilibrio dei mercati la Banca centrale europea, potendo raddoppiare le proprie riserve, sarà in grado di svolgere il proprio compito di politica di stabilità in modo più flessibile ed efficace.
Potrà reagire con maggior flessibilità perché dispone dei mezzi a ciò necessari.
Nella nostra relazione abbiamo anche inserito un ulteriore modello finalizzato ad aumentare la trasparenza della procedura. Invito dunque a votare a favore dell'aumento delle attività di riserva.
Signor Presidente, nella proposta di risoluzione legislativa il Parlamento approva la raccomandazione della BCE relativa ad un regolamento del Consiglio per l'aumento delle attività di riserva in valuta.
Si indicano come motivazioni: primo, tutto ciò è previsto dal Trattato.
Se esso non viene applicato con un regolamento, ciò potrebbe essere interpretato come divergenza di opinione fra BCE e Consiglio.
Secondo: bisogna rafforzare l'indispensabile indipendenza finanziaria della BCE.
Terzo: si vogliono consolidare la credibilità dello strumento degli interventi valutari e potenziare la capacità di reazione della BCE in diversi scenari.
Ovviamente, non c'è nulla da obiettare al miglioramento strutturale delle condizioni finanziarie della BCE.
C'è piuttosto da domandarsi se il problema si possa risolvere in modo duraturo con denaro proveniente dall'esterno.
Per poterlo decidere dovremmo innanzi tutto analizzare almeno i seguenti punti.
Primo: nell'ottica dell'economia politica, ha senso condurre una politica monetaria restrittiva come sta facendo la BCE, che è più restrittiva ancora della FED?
Secondo: l'aumento dei tassi di interesse relativi ai grandi rifinanziamenti o agli investimenti, in corso dal 9 febbraio 2000, non si contrappone allo sviluppo della congiuntura?
Terzo: misure più incisive finalizzate a ridurre in modo durevole la disoccupazione non sono lo strumento più consolidato per garantire la stabilità dei prezzi?
Quarto: oltre alla politica economica orientata all'offerta, non sarebbe il caso di dare maggior peso anche alla politica economica orientata alla domanda - ovvero rafforzamento del mercato interno per mezzo della riduzione delle imposte sui redditi negli Stati membri?
Quinto: è tanto sbagliato ritenere che la determinazione dei corsi di cambio con l'introduzione dell'euro abbia soddisfatto più un sogno politico che una realtà economica?
Sesto: quali sono, in concreto, i motivi per cui la BCE prevedibilmente chiuderà il 1999 in negativo?
Rispondendo a queste domande, il nostro gruppo si rende conto di non poter approvare questa proposta di risoluzione.
Non già perché la BCE debba avere riserve valutarie insufficienti, ma perché ha un'impostazione strutturalmente sbagliata ed è destinata a lamentare permanentemente problemi di liquidità.
Signor Presidente, la Banca centrale europea raccomanda al Consiglio di raddoppiare le proprie attività di riserve in valuta adducendo, come giustificazione, due tipi di argomentazione molto diversi.
Nel primo caso, le preoccupazioni sarebbero di natura economica, in quanto l'inflazione del personale della Banca sembra proporzionale al crollo dei redditi provenienti dalle sue attività, redditi che si sperava tuttavia bastassero al suo autofinanziamento.
In uno sprazzo di lucidità, la Banca centrale europea dichiara che una banca centrale in condizioni di deficit strutturale non sarebbe semplicemente credibile.
È vero, e viene da chiedersi quali possano essere le qualità gestionali di responsabili che sentono subito il bisogno di aumentare la posta.
Nel secondo caso, si tratterebbe di migliorare la capacità di intervento sui mercati della Banca centrale europea in un contesto generale di deprezzamento dell'euro - contrariamente alle previsioni lusinghiere che ci erano state regalate - e di ripetuti attacchi alla piazza finanziaria di uno Stato membro dell'Unione che ha avuto la saggezza - è il caso di dirlo - di non partecipare alla moneta unica.
Non ci è voluto molto tempo quindi perché quello che doveva essere in teoria lo strumento di indipendenza e potenza economica dell'Unione europea manifestasse impietosamente le proprie lacune.
È quantomeno strabiliante leggere tra le righe della relazione che, nel caso in cui le autorità politiche (Parlamento europeo o Consiglio) si rifiutassero di partecipare ad un miglioramento strutturale della situazione finanziaria della Banca centrale europea, quest'ultima non verrebbe più considerata indipendente dai mercati.
Si capisce subito qual è la priorità della BCE, che sta prendendo l'abitudine di mettere gli ambienti politici di fronte al fatto compiuto e che cerca prima di tutto di ottenere la considerazione delle piazze finanziarie, molto più che la fiducia dei popoli.
Ci importa poco, in fondo, che la BCE raddoppi o meno la propria capacità di nuocere.
Ma avremmo sperato in una vera autocritica da parte dei veri responsabili, ossia i governi dei Quindici, nonché in una logica radicalmente nuova che consentisse ai popoli degli Stati membri di affrancarsi da un destino unico ed uniforme imposto loro da un tandem eteroclito sul quale siedono tecnocrati ispirati da un diritto divino federalista e speculatori condizionati dalla legge della globalizzazione.
L'onorevole Goebbels sottolinea che un rifiuto del Parlamento potrebbe essere interpretato come un segno di disaccordo profondo sui principi della politica adottata dalla Banca centrale europea.
Quanto basta per indurci a votare contro il presente testo.
Signor Presidente, si può essere motivatamente incuriositi dalla domanda della Banca centrale europea di raddoppiare il massimale delle richieste di attività di riserva in valuta alle Banche centrali nazionali.
Portare l'attuale massimale di 50 miliardi di euro - in realtà 39,5 miliardi, dato che alcuni paesi non partecipano alla moneta unica - fino a 100 miliardi può sembrare di primo acchito accettabile, se ricordiamo che le Banche centrali nazionali disporranno ancora di riserve ufficiali proprie per un importo di 300 miliardi di euro.
Ma quest'operazione segue così da vicino il varo della moneta unica da farci pensare che la valutazione delle riserve realizzata all'epoca fosse ampiamente insufficiente.
Per quale motivo?
A parte alcune spiegazioni tecniche di dettaglio - come l'esatto numero di agenti della BCE - vi è un solo motivo valido, secondo noi: l'euro-ottimismo concomitante al lancio dell'euro, secondo l'espressione allora di moda, il quale faceva pensare che la moneta unica sarebbe stata automaticamente forte e la questione delle riserve secondaria.
Ora tutti sembrano ritornare ad un maggiore realismo.
Ma la vicenda non è ancora chiusa, anzi: le motivazioni del progetto di regolamento, così come quelle della relazione del Parlamento europeo, ci preoccupano laddove segnalano accessoriamente che l'aumento del massimale avrebbe come scopo quello "di favorire la capacità di adeguamento della BCE a diversi scenari possibili".
Dato che lo scenario previsto qui non è di certo quello di un rialzo dell'euro - nel qual caso non sarebbero affatto necessarie ulteriori riserve - vuol dire che ci si prefigura uno scenario di ribasso.
La relazione del Parlamento europeo - se occorre - è ancora più allarmista, in quanto allude a chiare lettere all'instabilità potenziale dell'euro che non occorre nemmeno più dimostrare.
Un lapsus del genere non farà probabilmente piacere al Presidente Duisenberg il quale si premura di spiegare ogni giorno che l'euro è una moneta sostanzialmente forte.
Ma è sicuramente un lapsus indicativo: non è realistico credere, d'altronde, che una moneta artificiale possa ispirare la stessa fiducia di una moneta solidamente ancorata ad un popolo.
Signor Presidente, a nome del mio collega, Commissario Solbes, vorrei fare le seguenti osservazioni.
La Commissione è stata consultata dal Consiglio e dal Parlamento in merito alla raccomandazione della Banca centrale europea sulle ulteriori richieste di riserva in valuta fatte alla BCE.
L'8 marzo la Commissione ha approvato il proprio parere su questa raccomandazione; tale parere recita: "Sulla base dei diritti di iniziativa della Commissione e della BCE, la Commissione concorda con l'iniziativa assunta dalla Banca centrale europea.
La Commissione approva il raddoppio del limite per le richieste di attività di riserva in valuta della BCE nella misura in cui queste ulteriori richieste servono a ricostituire le attività di riserva fino al limite iniziale di 50 miliardi di euro fissato dallo statuto del Sistema europeo delle banche centrali".
La Commissione, dunque, ha adottato un parere favorevole sulla raccomandazione della BCE.
Se il Parlamento approvasse la relazione Goebbels nella sua forma attuale, ciò significherebbe una convergenza fra le opinioni del Parlamento e quelle della Commissione, un evento che accoglierei con estremo favore.
Grazie, signor Commissario.
La discussione è chiusa.
La votazione si svolgerà domani, alle 9.00.
(La seduta viene sospesa alle 19.35)
Approvazione del processo verbale della seduta precedente
Il processo verbale della seduta di ieri è stato distribuito.
Vi sono osservazioni?
Signor Presidente, ieri sera abbiamo appreso dal notiziario del primo canale televisivo tedesco che è stato istruito un nuovo procedimento penale nei confronti del Rappresentante speciale dell'Unione europea per i Balcani, signor Hombach.
Poiché vi sono già stati grossi problemi in tal senso e facendo riferimento a quanto accaduto con la precedente Commissione, ricordo che l'accusa è quella di aver corrisposto 300.000 marchi tedeschi a un'agenzia senza che essa abbia prestato alcun servizio.
La invito a informare il Consiglio in merito alla vicenda e a esortarlo a sollevare il signor Hombach dall'incarico finché il procedimento non sarà stato definito e la sentenza non sarà passata in giudicato.
Non possiamo tollerare che l'Unione europea venga nuovamente messa in cattiva luce!
Prendiamo atto della sua dichiarazione, onorevole collega.
- Ieri sera, al termine delle votazioni in Aula, è stato fatto un commento dal quale desidero prendere le distanze e con il quale non intendo essere associata.
Non c'è stato alcun errore nell'interpretazione simultanea: alcuni deputati di questa Assemblea hanno proprio fatto riferimento al gruppo tecnico dei deputati indipendenti come gruppo tecnico dei razzisti.
Si tratta di un'affermazione ingiusta ed è assolutamente inconcepibile che si accusi Emma Bonino di razzismo.
Gli onorevoli colleghi debbono prestare molta cautela al modo in cui trattano le persone in quest'Aula.
Alcuni forse non hanno gradito la costituzione del gruppo tecnico, ma tale gruppo esiste.
Dobbiamo accettare il fatto che questi parlamentari sono stati eletti proprio come me e come ogni altro deputato di questa Assemblea.
Dobbiamo tenere conto dei diritti altrui e considero pertanto inaccettabile il commento fatto ieri.
Prendiamo atto della sua dichiarazione, onorevole collega.
Signor Presidente, durante la seduta di lunedì avevo ringraziato il governo francese, il comune di Strasburgo ed il Parlamento europeo perché è disponibile l'audio ma non il video della televisione finlandese e perché dai rubinetti sgorga l'acqua fredda e non quella calda, non intendevo certo dire che va bene così, bensì che la situazione deve cambiare.
Spero che il governo francese, il comune di Strasburgo ed il Parlamento europeo si impegnino a far riparare queste inezie in quest'edificio così costoso.
Molto bene, onorevole Seppänen, prendiamo ugualmente atto della sua dichiarazione.
Signor Presidente, leggendo il processo verbale, mi sono accorto con orrore che ho dimenticato nuovamente di firmare i fogli di presenza pur avendo partecipato a un numero considerevole di votazioni per appello nominale.
Vorrei che venisse registrata la mia presenza nel processo verbale di ieri.
Non vi è alcun problema.
Signor Presidente, non intendo formulare alcuna osservazione in merito al processo verbale; mi rivolgo invece ai servizi d'informazione del Parlamento europeo.
Non so se sia il momento opportuno per questo.
Non riguarda il processo verbale; l'osservazione si riferisce a qualcos'altro.
Posso formularla?
Ho appena ricevuto da un collega le session news sulla discussione di ieri in merito alla relazione Ludford; rilevo con rammarico che non è riportata la dichiarazione da me resa a nome del mio gruppo.
Invito i servizi parlamentari a verificare il motivo di tale omissione.
Le assicuro, onorevole Poettering, che i servizi procederanno a un'attenta verifica.
Va bene, onorevole Manders, abbiamo preso nota di tutto.
(Il processo verbale è approvato)
VOTAZIONI
Una Banca centrale, nazionale o europea che sia, è sempre ed esclusivamente al servizio del grande capitale e di chi lo detiene.
Noi ci rifiutiamo di scegliere tra i vari modi in cui i gruppi capitalisti e i ricchi possidenti gestiscono i loro affari bancari, in quanto in ogni caso operano contro gli interessi delle classi lavoratrici e della maggioranza della popolazione.
Con l'astensione intendiamo esprimere la nostra opposizione contro l'organizzazione nazionale ed europea del sistema bancario.
La proposta della Banca centrale europea ci spinge a riflettere e ad agire con cautela per due ragioni.
Dal punto di vista metodologico, non si registrano variazioni nel modo di procedere. Le Istituzioni comunitarie presentano relazioni incomplete, in cui vengono minimizzate le conseguenze di un'ulteriore perdita di sovranità per gli Stati, e procedono per piccoli ritocchi continui.
La Commissione ha infatti affermato in occasione dell'introduzione dell'euro che la sovranità degli Stati non sarebbe stata in alcun modo minacciata dalla BCE, né dal SEBC, che aveva ormai acquisito la facoltà di detenere e gestire le riserve ufficiali in valuta degli Stati membri.
Si tende, tuttavia, a dimenticare che le banche centrali nazionali gestiscono tali fondi per conto della BCE, l'unica entità autorizzata a definire la politica monetaria, e che, mentre l'articolo 30, paragrafo 1, dello statuto della BCE fissa l'ammontare massimo di riserva in valuta a 50 miliardi di euro - ritenuti sufficienti per assicurare l'indipendenza della BCE - a due anni di distanza il dogma dell'indipendenza si richiama all'articolo 30, paragrafo 4, per concedere attività di riserva supplementari in modo da rispondere alla necessità di accrescere l'indipendenza e la credibilità ...
Ci sembra legittimo chiederci se il pozzo sia senza fondo, o piuttosto a fondo perduto!
Quanto al merito, la "veste" di questa nuova ed esorbitante richiesta non deve trarci in inganno.
Non si tratta unicamente di concedere ulteriori mezzi finanziari a un'Istituzione indipendente al fine di applicare una politica monetaria efficace a vantaggio degli Stati membri, bensì di creare indirettamente risorse complementari a favore di una struttura tecnocratica che le consentano di finanziare costi funzionamento sempre maggiori.
Viene così sapientemente fomentata una certa vaghezza artistica. Mentre l'euro doveva essere "forte e stabile" e all'inizio le attività di riserva dovevano fungere da difesa durante il periodo transitorio (in caso di necessità), oggi si constata che nessuna delle due previsioni si è tradotta nei fatti e che l'immobilismo di Francoforte è assoluto!
Sorge, di conseguenza, un nuovo interrogativo sull'effettivo utilizzo di tali mezzi finanziari.
Perché gli Stati dovrebbero cedere risorse a vantaggio di un'Istituzione comunitaria che non può essere soggetta ad alcun controllo in nome della necessaria indipendenza?
In conclusione, ricordiamo che lo Stato non si definisce tale unicamente in virtù della sovranità derivante dall'autonomia di azione.
L'esperienza dimostra, infatti, che la sua autorità e la sua credibilità sulla scena internazionale dipendono in larga misura dalle risorse di cui dispone. Bisogna, pertanto, fare attenzione perché privando progressivamente lo Stato di questi due elementi finiremmo per negarlo!
Azioni di informazione nel settore della PAC
L'ordine del giorno reca la relazione (A5-0046/2000), presentata dalla onorevole Izquierdo Rojo a nome della commissione per l'agricoltura e lo sviluppo rurale, sulla proposta di regolamento del Consiglio relativo alle azioni di informazione riguardanti la politica agricola comune (COM(1999) 536 - C5-0249/1999 - 1999/0209(CNS)).
Signor Presidente, mi accingo a presentare una relazione a nome della commissione per l'agricoltura e lo sviluppo rurale sulla proposta di regolamento del Consiglio relativo alle azioni di informazione riguardanti la politica agricola comune.
La presente relazione viene a creare un precedente, in quanto è la prima volta che il Consiglio consulta il Parlamento in merito a tali azioni.
La commissione per l'agricoltura e lo sviluppo rurale ha esaminato tale proposta di risoluzione legislativa con grande interesse e con celerità, approvandola all'unanimità.
Tra gli emendamenti proposti dal Parlamento europeo vorrei sottolineare in primo luogo l'emendamento n. 2 in cui vengono inclusi, quali potenziali operatori di tali azioni, i centri rurali di informazione e promozione.
In secondo luogo, viene formulata una considerazione esplicita sull'importanza del ruolo dei giovani agricoltori in tale ambito.
In terzo luogo, segnaliamo alla Commissione l'opportunità di semplificare e di rendere più agevole la gestione dei procedimenti amministrativi, sia per lo studio dei programmi che per il controllo a posteriori.
In quarto luogo, evidenziamo che i destinatari ideali di tali azioni sono gli uomini e le donne delle zone rurali, gli agricoltori e gli altri operatori del mondo rurale.
Analizzando i nostri emendamenti, si noterà che sono caratterizzati dalla dimensione umana e che sono volti a promuovere un dibattito aperto e molto più dinamico.
Si intende evitare che il trattamento delle informazioni sulla PAC assuma una connotazione di stampo meramente burocratico, tecnologico e passivo.
Riteniamo, pertanto, che gli emendamenti del Parlamento migliorino il testo.
In quinto luogo, per quanto riguarda il tasso di cofinanziamento, il Parlamento sollecita la Commissione affinché aumenti tale tasso, ampliando il finanziamento nel caso di organizzazioni o associazioni in difficoltà finanziarie.
In sesto luogo, quanto ai crediti stanziati, sappiamo già che secondo la proposta si tratta di una dotazione di 4,5 milioni di euro all'anno attraverso il FEAOG - garanzia, che per l'attuale periodo 2000-2006 equivale a un totale di 27 milioni di euro.
Tuttavia, secondo la proposta del Parlamento, la Commissione europea dovrebbe adeguare la dotazione di bilancio in ragione dell'elevato numero di organizzazioni aventi diritto di partecipare ai sensi di tale regolamento.
Infine, signor Presidente, vorrei sottolineare il contributo dell'emendamento n.
10 che propone un nuovo articolo 5 bis in cui vengono definiti i criteri a cui devono ottemperare i programmi o le azioni sovvenzionabili.
Dovranno essere programmi volti a potenziare un'agricoltura sostenibile e multifunzionale, a mantenere e generare occupazione, a promuovere la coesione sociale e territoriale, conferendo un ruolo più importante alle donne e ai giovani. Tali programmi dovranno, inoltre, tutelare l'ambiente e garantire le risorse idriche, la qualità dell'aria e del suolo, il trattamento dei residui agricoli, il controllo delle spese energetiche, l'habitat rurale e i trasporti.
Si tratta, a nostro parere, di progetti chiamati a promuovere lo sviluppo rurale, a migliorare la sicurezza alimentare nonché la qualità dei prodotti.
Il Parlamento europeo auspica che nell'ambito di tali azioni future di informazione la Commissione agisca in modo da rendere note queste priorità dell'agricoltura del 2000.
Non intendo aggiungere altro, signor Presidente.
Vorrei ringraziare tutti i membri della commissione per l'agricoltura e lo sviluppo rurale per il sostegno e la collaborazione offerti in tutte le riunioni.
Auspico, inoltre, che la Commissione europea, in un modo o nell'altro, tenga conto di tali criteri definiti dal Parlamento.
Signor Presidente, la trasparenza e l'informazione dei cittadini dell'Unione europea sul lavoro all'interno dell'Unione devono essere oggetto della massima attenzione possibile.
È molto importante assicurare un'informazione oggettiva e reale sulla cooperazione in Europa in questi anni, in cui siamo confrontati a molte importanti sfide con l'ampliamento all'Europa centrale e orientale.
In particolare, è importante spiegare di che cosa tratta la politica agricola comune, informare sugli obiettivi, sulle risorse e sulle possibilità di sviluppo.
Ci sono molti gruppi target, ci sono in primo luogo gli agricoltori, ma anche l'opinione pubblica nel suo insieme e tutte le persone direttamente o indirettamente interessate.
È importante che si istituisca una cooperazione con le organizzazioni agricole e anche con i consumatori, se vogliamo che tale lavoro sia coronato da successo.
La politica agricola comune è la prima, ma anche la più grande tra le politiche comunitarie integrate e rappresenta una parte molto consistente del bilancio comunitario.
Per questo è anche importante precisare che i regimi di aiuto assicurano ai consumatori prodotti alimentari a prezzi che, in ragione degli aiuti, sono più bassi di quello che sarebbero senza aiuti.
Questo significa che i regimi agricoli comunitari vanno a vantaggio di tutti i cittadini dell'Unione europea.
La politica agricola comune è sempre in evoluzione e in via di trasformazione.
Ne consegue una grande esigenza in termini di informazione e soprattutto di coordinamento necessario affinché la cooperazione abbia successo, sia all'interno degli Stati membri sia tra di essi.
Le situazioni sono molto diverse e per questo i protagonisti devono essere le organizzazioni agricole, poiché mettono al primo posto gli agricoltori.
Signor Presidente, onorevoli colleghi, l'informazione sulla PAC deve avere come obiettivo quello di stabilire una strategia di comunicazione rivolta principalmente agli operatori del mondo agricolo e rurale.
A nostro giudizio, la principale critica rivolta a questa proposta di regolamento della Commissione concerne l'apertura della linea di bilancio ad organizzazioni non agricole e la riduzione a quattro milioni e mezzo di euro degli stanziamenti di bilancio.
Tale situazione è aggravata dalla riserva di fondi che la Commissione destina a se stessa, il che, abbinato alle azioni puntuali, lascia alle organizzazioni del settore soltanto tre milioni di euro, importo evidentemente molto esiguo.
Pertanto è opportuna la proposta presentata dalla relatrice che esorta la Commissione ad adeguare la dotazione di bilancio in ragione del numero considerevole di organizzazioni aventi diritto a partecipare ai sensi del regolamento.
Un altro aspetto negativo della proposta della Commissione riguarda la limitazione del cofinanziamento al 75 percento, mentre le azioni direttamente realizzate dalla Commissione sono finanziate al 100 percento.
D'altro canto, si sa che la proposta del vademecum regolamentare aumenta ulteriormente le difficoltà di accesso delle organizzazioni alla suddetta linea di bilancio, soprattutto da parte delle organizzazioni più deboli sotto il profilo finanziario, vale a dire proprio quelle che abbisognano di un maggiore sostegno.
Da ciò discende l'importanza della proposta che presentiamo a completamento dell'idea contenuta nella relazione.
Tale proposta è volta a far sì che il cofinanziamento comunitario possa superare il 75 percento nel caso di organizzazioni rappresentative dei piccoli agricoltori e delle aziende agricole a conduzione familiare con difficoltà finanziarie.
Ci auguriamo che tale proposta venga approvata.
Per quanto riguarda la proposta che mira a ridurre ad un milione di euro i fondi destinati alla Commissione per poter, in contropartita, aumentare quelli destinati alle azioni puntuali, riteniamo che essa possa rappresentare una soluzione praticabile per correggere la proposta di regolamento della Commissione.
Infine, va sottolineata la necessità che la Commissione semplifichi le procedure amministrative sia per lo studio sia per i futuri controlli sui programmi presentati dalle organizzazioni.
- Signor Presidente, accolgo favorevolmente questo provvedimento.
Da un punto di vista amministrativo la formalizzazione rappresenta un fatto positivo.
Se, tuttavia, esaminiamo i fatti la somma stanziata - 27 milioni di euro per un periodo di sei anni - appare alquanto esigua.
Data la consistenza del bilancio agricolo e la sua estensione che giunge in ogni angolo dell'Unione europea, dobbiamo dire che si tratta di una cifra relativamente modesta.
Proprio per tale motivo mi rincuora il fatto che buona parte di questo stanziamento sarà impiegato in finanziamenti al 50 percento, e non al 75 percento.
Un numero più elevato di finanziamenti al 50 percento consentirà una maggiore capillarità e un impatto più incisivo.
La politica agricola comune è oggetto di forti critiche.
Non è stata compresa da tutti, ad esempio, la sua importanza in un'ottica sociale. Nelle regioni depresse dell'Unione la politica agricola comune ha contribuito al mantenimento della struttura sociale di intere popolazioni e comunità, che altrimenti non sarebbero sopravvissute.
Questo è particolarmente vero nei paesi periferici dell'Unione, quali l'Irlanda, la Grecia, la Spagna e il Portogallo, dove intere comunità agricole destinate a scomparire sono invece state sostenute e preservate, se non per sempre, quanto meno sino al sopraggiungere di mutamenti nel clima economico e all'avvento delle nuove tecnologie.
In questo senso l'effetto sociale di lungo periodo della politica agricola comune risulterà maggiore di quanto molti si attendano.
Non ho nulla da obiettare sul modo in cui la Commissione europea ha interagito con l'industria agricola nel corso degli anni.
Da quanto ho potuto appurare, la Commissione si è dimostrata più aperta alle forme di rappresentanza del mondo agricolo e allo scambio di informazioni della maggior parte dei ministeri degli Stati membri.
Nel corso degli anni, la Commissione ha insegnato agli Stati membri come mantenere un atteggiamento di apertura, pur disponendo di risorse esigue.
Attualmente sono però emerse nuove pressioni dovute ai timori dei consumatori nei confronti dei nuovi processi e sistemi di produzione alimentare, che andrebbero spiegati non solo agli agricoltori, ma anche ai consumatori.
Circolano molte leggende sul grado di sicurezza dei prodotti alimentari.
Nostro compito è quello di illustrare il funzionamento dell'intero sistema produttivo ai consumatori europei e a quanti al di fuori dell'Unione europea acquistano i nostri prodotti alimentari.
Dobbiamo, pertanto, destinare a tale scopo tutte le risorse possibili.
Per concludere, intendo ribadire un ultimo punto. Il mondo agricolo reagirà a tali pressioni.
Man mano che saranno ridotte le agevolazioni in conseguenza dell'ampliamento, e al contempo sarà mantenuto elevato il livello di protezione ambientale e di tutela dei consumatori, si produrranno inevitabilmente delle tensioni tra i produttori e l'amministrazione europea.
Pertanto, appare saggio dedicare quante più risorse possibili al mantenimento di buone relazioni con i nostri interlocutori del mondo agricolo.
Signor Presidente, prima di tutto desidero ringraziare la relatrice, la onorevole Izquierdo Rojo e i membri della commissione per l'ottima relazione.
L'obiettivo di questa proposta di regolamento è quella di fornire alla Commissione uno strumento al fine di presentare un modello agricolo europeo e di rendere più trasparente la politica agricola comune.
In questo modo sarebbe più semplice svilupparla.
In merito agli emendamenti proposti dal Parlamento, posso affermare che in generale non riguardano tanto il contenuto quanto la forma.
Gli emendamenti nn. 2 e 6 vertono sugli aiuti alle organizzazioni degli agricoltori e agli operatori del mondo rurale.
La Commissione ritiene che non sia necessario fare espresso riferimento a determinati gruppi e organizzazioni.
L'articolo 2 interessa tutte le organizzazioni degli agricoltori e gli operatori del mondo rurale.
Questi emendamenti appaiono pertanto superflui.
Gli emendamenti nn. 5, 8 e 10 riguardano le azioni da finanziare.
L'emendamento n. 5 propone di specificare che l'attività d'informazione e di dibattito deve essere volta agli uomini e alle donne delle zone rurali.
È superfluo, perché questo aspetto è già compreso nella proposta della Commissione.
Un punto inserito in questo emendamento, "assisterli nelle loro scelte" , invece, non risponde alla proposta della Commissione.
L'obiettivo di questo regolamento non è quello di offrire un servizio speciale agli agricoltori.
Questo compito può essere meglio espletato dalle istituzioni locali.
Inoltre, i fondi a disposizione non sarebbero più sufficienti.
In merito agli emendamenti proposti per l'articolo 3, desidero sottolineare che le visite informative non sono escluse.
La lista delle attività sovvenzionabili non è completa, e ciò viene sottolineato dalla frase "volte in particolare a" .
La Commissione è comunque disposta ad accettare questo emendamento.
Non è inoltre possibile accettare il finanziamento di programmi di scambio a lungo termine, perché non fanno parte della politica d'informazione.
L'emendamento n. 10 attiene all'articolo 5.
La Commissione è del parere che sia importante indicare la data, perché così si dimostrerebbe l'implicita inclusione nell'articolo 1 riguardante il modello agricolo europeo.
Ecco perché sarebbe inutile riportare per esteso il contenuto di questo modello.
In quanto agli emendamenti n.
7 e 13 sul tasso potenziale di finanziamento, la Commissione non ritiene auspicabile un finanziamento superiore al 75% dei costi ammissibili.
Inoltre, i fondi a disposizione sono modesti.
Riducendo il tasso di finanziamento, si potrebbe offrire questo strumento a un numero maggiore di interessati, amplificando così l'impatto positivo.
Per quanto concerne gli emendamenti nn.
9 e 12 sui limiti di stanziamento, il fatto che, come ben sapete, il Parlamento e il Consiglio siano le autorità di bilancio, fa sì che l'emendamento n.
9 venga considerato superfluo dalla Commissione. In merito all'emendamento n.
12, che propone di inserire la decisione sui limiti di stanziamento in questo regolamento, desidero sottolineare che se tale limite fosse fissato a priori, verrebbe meno la possibilità di servirsi della flessibilità amministrativa del bilancio, a tutto danno delle richieste di finanziamento presentate.
L'emendamento n. 11 riguarda la valutazione.
La Commissione è perfettamente d'accordo con il Parlamento sulla necessità di eseguire delle valutazioni periodiche.
Ciò può essere tenuto in considerazione in sede di applicazione.
L'emendamento n. 4 riguarda l'attività di gestione.
La Commissione ritiene che tale premessa supplementare sia inutile in questo regolamento.
I dettagli riguardanti i procedimenti amministrativi sono previsti sia per lo studio dei programmi presentati che per il loro controllo a posteriori.
L'Importante è assicurarsi che il controllo efficace sull'uso dei fondi pubblici venga garantito indipendentemente dalla semplicità del procedimento utilizzato.
Gli emendamenti nn. 1 e 3 riguardano la forma linguistica.
La Commissione non ritiene opportuni questi emendamenti, perché nelle premesse dei paragrafi 4 e 7 del regolamento, non vengono posti limiti di alcun genere.
Grazie, signor Commissario.
La discussione è chiusa.
Passiamo ora alla votazione.
(Il Parlamento approva la risoluzione legislativa)
Legumi da granella
L'ordine del giorno reca la relazione (A5-0045/2000), presentata dalla onorevole Izquierdo Rojo a nome della commissione per l'agricoltura e lo sviluppo rurale, sulla proposta di regolamento (CE) del Consiglio concernente la modifica del regolamento (CE) n. 1577/96 che istituisce una misura specifica a favore di alcuni legumi da granella (COM(1999) 428 - C5-0187/1999 - 1999/0182(CNS)).
Signor Presidente, la relazione che mi appresto a presentare a nome della commissione per l'agricoltura e lo sviluppo rurale verte sulla proposta di regolamento del Consiglio concernente la modifica del regolamento (CE) n. 1577/96 che istituisce una misura specifica a favore di alcuni legumi da granella.
Il Parlamento europeo iniziato l'esame dei tale proposta nell'ottobre 1999 e ha approvato all'unanimità questa proposta di risoluzione legislativa il 23 febbraio 2000.
Vorrei sottolineare alcuni aspetti degli emendamenti proposti dal Parlamento europeo.
In primo luogo, l'emendamento n.
1 relativo a un considerando 2 bis completa la visione del Consiglio, una visione puramente mercantilista, e propugna obiettivi più ampi a livello economico, umano e di qualità alimentare.
Mentre il Consiglio parla esclusivamente di mercato, il Parlamento europeo sottolinea l'interesse economico comunitario di tali produzioni di legumi da granella.
Considerato il deficit di piante proteaginose nell'Unione europea, il Parlamento ritiene necessario migliorare tale regime senza, tuttavia, diminuire il livello degli aiuti.
In secondo luogo, l'emendamento n. 2 del Parlamento propone di estendere gli aiuti anche alla produzione di vecce per sementi.
Tale aiuto alle sementi è già previsto per il riso, per i ceci e per le lenticchie.
Lo proponiamo perché, come tutti sanno, la produzione di sementi è soggetta a requisiti tecnici supplementari e di controllo di qualità. In tal modo, se la loro coltivazione non viene sostenuta mediante sovvenzioni, l'abbandono di tali colture potrebbe avere conseguenze molto negative per la qualità della produzione di vecce per sementi.
In terzo luogo, l'emendamento n. 3 evidenzia che la Commissione, a nostro parere, dovrebbe elaborare proposte per la campagna 2000-2003 senza ulteriori rinvii.
Prima di concludere, signor Presidente, vorrei ricordare che nel 1993, anno ormai abbastanza lontano, il Consiglio aveva affermato che intendeva rafforzare progressivamente l'attuale regime di aiuti per i legumi da granella.
Ma ciò non è avvenuto.
In secondo luogo, le campagne successive ci indicano che siamo di fronte a uno squilibrio cronico di tale regime.
Viene sistematicamente superata la superficie massima garantita, il che finisce per penalizzare, ancora una volta, gli agricoltori che subiscono una riduzione dell'aiuto che arriva fino al 20 percento.
Per tutte queste ragioni, signor Presidente, la commissione del Parlamento europeo per l'agricoltura e lo sviluppo rurale vorrebbe migliorare il regime.
Siamo consapevoli di quanto sostiene la Commissione, ossia che ci troviamo in un momento di serie restrizioni di bilancio e che non è possibile attenervisi senza diminuire gli aiuti.
Per questo presentiamo tale proposta, che in realtà è una proposta di mantenimento, e ci rivolgiamo alla Commissione invitandola a elaborare proposte di miglioramento di tale regime senza indugi - al massimo per la campagna 2000-2003 - e senza ridurre l'aiuto.
Ringrazio per la collaborazione e il sostegno tutti i membri della commissione per l'agricoltura e lo sviluppo rurale così come la commissione per i bilanci per il parere presentato.
Intendo inoltre estendere i miei ringraziamenti anche alla Commissione per il suo atteggiamento di disponibilità al dialogo e, mi auguro, di apertura a nuove proposte.
Signor Presidente, signor Commissario, questa relazione, di cui si propone oggi l'approvazione in sede di Plenaria del Parlamento, si riferisce a una piccola riforma del regolamento n.
1577/96 volta a sostenere il settore dei legumi da granella. La riforma è così limitata che non modifica né la quantità massima totale garantita - pur dividendola in due blocchi - né l'aiuto per ettaro.
Apporta una sola novità che riguarda il comitato di gestione, sostituito dal comitato di gestione per i cereali.
Un proverbio spagnolo che si adatta perfettamente a questo regolamento dice: "Queste sono lenticchie: se vuoi prendile, altrimenti lasciale" .
Il mio gruppo appoggerà quindi la relazione presentata della relatrice e, soprattutto, l'emendamento n. 2 che intende estendere l'aiuto alle superfici coltivate a vecce per sementi, in quanto esse daranno vita a coltivazioni di qualità.
Ciò nonostante, vorrei ricordare che si è perduta l'occasione per sostenere una zona estesa e abbastanza arida dell'Europa meridionale, la quale non può contare su coltivazioni alternative.
Inoltre, la domanda di vecce per l'alimentazione animale cresce continuamente, come dimostra il fatto che, almeno in Spagna, la superficie seminata nelle ultime tre campagne ha superato la proposta di superficie massima garantita che è in media di 100.000 ettari per campagna.
D'altro canto, i problemi alimentari riscontrati nell'Unione europea sono stati causati dall'utilizzo di foraggi di origine animale nell'alimentazione di animali erbivori. Se non rendiamo meno costosa l'alimentazione animale, se non promuoviamo l'impiego di proteine vegetali, come i legumi, gli agricoltori continueranno a ricorrere alle farine animali a causa dell'enorme pressione della concorrenza a cui sono soggetti.
Per concludere, vorrei criticare ancora una volta la politica agricola della Commissione, che è volta a ridurre le spese o, nel migliore dei casi, a non aumentarle, come in questa occasione, piuttosto che a salvaguardare un autentico settore agricolo europeo, indispensabile per l'equilibrio del territorio.
Signor Presidente, intervengo in questo dibattito per sostenere la relazione presentata dalla collega, onorevole Izquierdo Rojo, le cui proposte, come quelle della Commissione, appaiono vantaggiose e interessanti.
I legumi da granella rappresentano una coltivazione tradizionale in alcune zone dell'Europa meridionale, tra cui la Spagna e, più precisamente, nella regione Castiglia-La Mancia, dalla quale provengo e che rappresenta un terzo della superficie totale adibita a tali coltivazioni in Spagna.
Ci preoccupiamo, pertanto, che non venga toccato il regime di aiuti a tale settore della produzione agricola e, più precisamente, per la produzione di ceci, lenticchie e vecce.
Ceci e lenticchie sono prodotti fondamentali per la cultura gastronomica spagnola nonché per la nostra dieta mediterranea, oggi tanto elogiata dalla comunità scientifica, e nelle cui ricette tradizionali sono presenti i legumi secchi.
L'aumento degli acquisti di legumi secchi in Spagna è incessante e arriva al 5 percento all'anno.
Nel mio paese il consumo ammonta a 6, 5 chilogrammi all'anno pro capite e chiunque conosce il modo in cui tali prodotti vengono cucinati deve ammettere che si tratta di una quantità considerevole.
Tradizioni di origine religiosa, ad esempio, prevedono l'astinenza dalla carne nel periodo quaresimale. La creatività e il buon senso dei nostri compatrioti hanno permesso di sostituire la carne con altre pietanze, decisamente deliziose, quali la nostra minestra di ceci e spinaci.
Col passare del tempo tali usi si sono consolidati e si sono diffusi nell'arco dell'anno persino fra i non praticanti e fra i non credenti, dando vita a una varietà quasi infinita di menù a base di legumi secchi, preparati come piatto principale, che senza dubbio accrescono il volume del consumo.
Anche il settore dell'allevamento necessita di questo tipo di prodotti.
In momenti simili, in cui stanno venendo alla luce frodi nel modo in cui il bestiame viene ingrassato con l'impiego di prodotti non autorizzati, è fondamentale che il mercato offra foraggi naturali di qualità a un prezzo ragionevole, come alcuni tra quelli presi in considerazione da questo regolamento, cioè le vecce.
In definitiva, stiamo parlando della protezione comunitaria di una produzione che l'anno scorso nella mia regione ha consentito a circa 17.000 famiglie di vivere dignitosamente del proprio lavoro.
Si tratta, inoltre, di un settore nel quale fortunatamente non sono proliferati i cacciatori di premi che approdano all'agricoltura per ottenere sovvenzioni dall'Unione.
Siamo di fronte a coltivazioni tradizionali, gestite da persone che vi si dedicano di generazione in generazione senza lesinare sforzi e che hanno dato un notevole contributo a gran parte del paesaggio e della gastronomia di importanti regioni europee, paesaggio e gastronomia che a tutti noi interessano e che a noi spetta salvaguardare.
Chiedo, pertanto, che il Parlamento approvi le proposte della Commissione nonché miglioramenti ad esse apportati attraverso gli emendamenti presentati nella relazione della onorevole Izquierdo Rojo.
Signor Presidente, possiamo appoggiare la proroga della proposta, ma vorrei comunque ricordare che Agenda 2000, definita lo scorso anno a Berlino, si basa proprio sul principio secondo il quale dobbiamo muoverci in direzione del libero scambio, dobbiamo impegnarci per ridurre gli attuali regimi di aiuti e per concludere alcuni accordi in ambito OMC, che ci consentano, in virtù dei meccanismi di mercato, di ottenere un maggiore accesso ai numerosi mercati di tutto il mondo.
Desidero anche ricordare che in questi anni l'agricoltura tradizionale è sotto pressione, si osservano riduzioni di prezzi praticamente per tutti i prodotti.
È quello che alcuni chiamano stabilità, ma gli agricoltori ne hanno un'altra percezione, poiché i costi aumentano, e quindi una fissazione automatica dei sistemi di prezzi costituirebbe un passo indietro.
Vorrei anche ricordare che la Commissione ha recentemente irrigidito le condizioni di intervento nel settore dei cereali.
E saranno in particolare i produttori di frumento a essere colpiti gravemente, dopo che sono già stati costretti a subire la riduzione dei prezzi del 15 percento, ma a ciò si aggiunge l'irrigidimento a livello di qualità e di contenuto proteico, e questo significa che - soprattutto nella parte nord dell'Unione europea - si possono prevedere ulteriori riduzioni di prezzo.
Come ho già detto, a nome del mio gruppo, sosterrò la proroga del regime, ma intendo invitare calorosamente la Commissione ad attivarsi entro il 2002-2003, affinché si possano studiare le possibilità di modificare in qualche modo l'utilizzo delle risorse, affinché sia possibile continuare a garantire il gruppo di produttori che finora è stato garantito attraverso questi regimi di aiuti.
Signor Presidente, onorevoli colleghi, come noto, è importante sostenere la produzione di legumi da granella migliorando il relativo regime senza diminuire il livello degli aiuti in considerazione dell'attuale carenza di tali legumi destinati all'alimentazione umana e animale.
La realtà è che il regime di aiuti istituito nel 1989 è stato modificato molte volte, ma non è mai stata presentata una relazione sull'applicazione del regime attuale.
Adesso la Commissione, proponendo una superficie massima garantita di 400.000 ettari, intende ridurre di circa 100.000 ettari l'area media di produzione delle tre ultime campagne, il che implicherà notevoli diminuzioni degli aiuti.
D'altro canto, sebbene non ci opponiamo alla divisione in due della superficie massima garantita, riteniamo necessario modificare il periodo storico di riferimento ai fini del calcolo di ciascuna delle superfici massime garantite in relazione alle tre ultime campagne, in modo da smorzare l'impatto negativo per il Portogallo in merito ai prodotti destinati all'alimentazione umana.
Infine, va sottolineato che per il Portogallo è importante che in questo regime vengano integrati i fagioli secchi, anche senza la modifica della superficie massima garantita.
Evidenziamo quindi l'esigenza che la Commissione tenga conto di questi emendamenti nel nuovo regime che intende introdurre per i legumi da granella.
Signor Presidente, prima di tutto desidero ringraziare la relatrice, la onorevole Maria Izquierdo Rojo per la sua ottima e costruttiva relazione.
La questione dei legumi da granella si basa su due documenti della Commissione.
Il primo è una relazione sui sistemi di aiuti dei legumi da granella, l'altro è una proposta per migliorare la gestione amministrativa del sistema.
Di quali legumi parliamo?
So che gli onorevoli spagnoli conosco perfettamente questa materia, però, desidero ricordare che con il termine "legumi da granella" si intendono tre tipi di coltivazioni annuali ad elevato contenuto proteico e che vengono raccolte in grani secchi.
Le lenticchie e i ceci sono utilizzati nell'alimentazione umana, mentre le vecce, che ci sono meno familiari, vengono usate come alimento per gli animali.
I legumi da granella sono coltivati nei campi, soprattutto nelle regioni meridionali dell'Unione europea, dove trovano un clima secco, ideale per la loro crescita.
La Spagna vanta il 90 percento delle coltivazioni di legumi da granella nell'Unione europea.
Nonostante possano essere integrati nel ciclo delle colture insieme agli altri cereali, i legumi da granella non fanno parte del sistema di aiuti previsto nella riforma di Agenda 2000.
I legumi da granella dispongono di un proprio sistema per cui vengono versati 181 euro per ettaro, per una superficie massima garantita di 400.000 ettari.
Istituito nel 1989, questo sistema era nato perché si temeva per la rapida diminuzione della superficie coltivata con legumi da granella a scapito dei cereali, di cui esisteva già una sovrapproduzione.
Obiettivo di questo sistema speciale era quello di garantire il mantenimento delle tradizionali coltivazioni di legumi da granella attraverso sovvenzioni per ettaro.
Quali sono le conclusioni della relazione della Commissione?
Se esaminiamo i risultati derivanti dall'applicazione di questo sistema, vediamo che la superficie massima garantita di 400.000 ettari è stata superata sistematicamente.
Ne discendono due considerazioni.
Prima di tutto, si è riusciti a raggiungere con successo gli obiettivi previsti. In secondo luogo, sarebbe necessario identificare meglio le superfici.
Analizzando il margine di superamento delle superfici massime garantite dello scorso anno, possiamo vedere che essi interessavano soprattutto le coltivazioni di vecce.
Sebbene il sistema sia applicato in modo soddisfacente, constatiamo che ci sono dei problemi nella gestione delle superfici massime; infatti, i produttori che superano la superficie massima garantita non vengono trattati diversamente dagli altri.
Come si potrebbe migliorare il sistema?
Sarebbe importante che questi miglioramenti possano essere identificati in seno al sistema attuale e mediante fondi esistenti.
Ci troviamo in una situazione in cui la riforma prevista da Agenda 2000 è stata già approvata e le negoziazioni con l'OMC stanno per iniziare.
Sottolineo che la proposta della relatrice di integrare gli aiuti ai legumi da granella con altri sistemi, per esempio quelli per le piante per sementi, non porterebbe i risultati desiderati.
Si tratta dell'emendamento n.
2, che non può essere approvato per due motivi: prima di tutto perché entrambi i sistemi sono in contraddizione. Uno prevede la raccolta dei semi da destinare alla produzione degli alimenti per gli animali, l'altro invece si riferisce ai semi da coltivare.
Il secondo motivo è che ciò potrebbe causare spese aggiuntive.
Nella sua relazione, la Commissione propone di dividere in due la superficie massima garantita, in base al rapporto 40/60.
Di conseguenza si avrebbero 160.000 ettari per le lenticchie e i ceci e 240.000 ettari per le vecce.
Inoltre, nella proposta si legge che il termine "comitato di gestione per i foraggi essiccati" deve essere sostituito con "comitato di gestione per i cereali" .
L'unica funzione di questa modifica è di applicare le modalità pratiche del regolamento seguite dalle commissioni.
Infine desidero affermare che la Commissione ha approvato gli emendamenti proposti dalla relatrice in cui si chiede alla Commissione di presentare una nuova relazione - emendamento n. 3 - e di impegnarsi a studiare metodi per migliorare il regime - emendamento n.
1.
Onorevoli deputati, alla luce di ciò che ho detto, penso che non sia difficile concordare che il regolamento potrà essere applicato a partire dalla campagna 2000-2001.
Grazie, signor Commissario.
La discussione è chiusa.
Passiamo ora alla votazione.
(Il Parlamento approva la risoluzione legislativa)
Addizionalità
L'ordine del giorno reca la discussione delle seguenti interrogazioni orali alla Commissione:
B5-0207/2000, presentata dall'onorevole Jilian Evans e altri a nome del gruppo Verde/Alleanza libera europea, sull'addizionalità
B5-0209/2000, presentata dagli onorevoli Davies e Attwoll a nome del gruppo dei liberali, democratici e riformatori, sul principio di addizionalità per i crediti dei Fondi strutturali.
- Signor Presidente, signor Commissario, l'obiettivo dei Fondi strutturali è quello di far affluire risorse finanziare aggiuntive verso le aree più povere, depresse e con maggiori esigenze di sviluppo dell'Unione europea, in modo da contribuire ad avviare la ricostruzione dell'economia, a creare occupazione e a rigenerare le comunità più povere.
Il principio dell'addizionalità intende garantire che tutto questo avvenga ed è atto ad impedire che i governi nazionali utilizzino i fondi dell'Unione europea per sostituire i propri aiuti, questo modo infatti l'obiettivo stesso di tali fondi verrebbe vanificato.
Attualmente, invece, è proprio questo che sta accadendo in molte regioni e paesi, come ci dimostra l'esempio del Galles.
L'inclusione delle regioni del Galles occidentale e delle Valleys nell'obiettivo 1 lo scorso anno rappresenta il riconoscimento della povertà di due terzi della regione.
I fondi europei stanziati, pari a 1,2 miliardi di euro, se impiegati in modo efficace, andrebbero proprio nel senso di fornire i necessari aiuti aggiuntivi.
Se, invece, esaminiamo il bilancio del governo per il Galles, vediamo che in realtà l'anno prossimo, con i fondi per l'obiettivo 1 non è previsto alcun aumento della spesa pubblica rispetto all'anno in corso, vale a dire prima dello stanziamento di tali fondi.
Il bilancio dell'Assemblea nazionale, elaborato dal Ministero del tesoro, rimane invariato, in modo che almeno nei primi quindici mesi del nuovo periodo di programmazione non è prevista alcuna risorsa aggiuntiva.
Il denaro dello Stato affluirà verso altri bilanci dell'Assemblea nazionale, quali la sanità e l'istruzione e quindi, in realtà, la spesa pubblica complessiva del governo centrale verrà ridotta.
Nel quadro dei Fondi strutturali le aree più bisognose sono identificate e selezionate in base a criteri regionali, mentre la Commissione imposta il principio dell'addizionalità a livello degli Stati membri.
Ne risulta una contraddizione evidente.
Le regole attuali, tuttavia, lo consentono.
Gli Stati membri non sono tenuti per legge a dimostrare l'applicazione del principio dell'addizionalità a livello regionale o di programmazione.
Concordo con il Commissario Barnier, il quale in una risposta a me indirizzata affermava che in questo ambito è più importante tenere conto dello spirito dell'addizionalità, piuttosto che della legge in senso letterale.
È necessaria una revisione del sistema e questo significa in primo luogo fare sì che all'interno degli Stati membri l'addizionalità venga considerata a livello di programma.
È necessario porre in essere meccanismi che garantiscano il rispetto da parte degli Stati membri del principio e dello spirito dell'addizionalità, affinché i fondi siano erogati e spesi in modo mirato ed efficace.
Con questa interrogazione, signor Commissario, chiediamo conferma che tutto questo avverrà. Attendiamo con grande interesse le votazioni del prossimo aprile su tale dibattito.
- (EN). Signor Presidente, il principio dell'addizionalità esiste per garantire che le risorse trasferite agli Stati membri nell'ambito dei Fondi strutturali si aggiungano alla spesa pubblica nazionale senza sostituirla per interventi di sviluppo strutturale.
In tal modo, le politiche strutturali dell'Unione europea saranno maggiormente efficaci nel ridurre le disparità regionali e sociali.
La valutazione ex-ante dell'addizionalità è attualmente svolta ai sensi dell'articolo 11 del regolamento 1260/99.
Si tratta di una parte integrante dei negoziati con gli Stati membri sui programmi presentati per i Fondi Strutturali.
L'attuale esercizio dimostra la volontà degli Stati membri di attuare il principio dell'addizionalità nell'arco del periodo di programmazione che abbiamo di fronte.
Laddove necessario, la Commissione può richiedere dei chiarimenti agli Stati membri in merito ai dettagli delle loro previsioni di spese ammissibili per il periodo 2000-2006.
In aggiunta, la Commissione ha predisposto dettagliate disposizioni di esecuzione da includere nei documenti di programmazione riguardanti sia la situazione preesistente che la valutazione intermedia e finale dell'addizionalità.
La seconda questione affrontata nelle interrogazioni concerne la possibilità di verificare l'addizionalità a livello regionale.
In tal senso desidero sviluppare ulteriormente alcuni elementi di risposte precedenti.
In primo luogo, sebbene l'addizionalità sia attuata a livello della spesa complessiva ammissibile degli Stati membri e non a livello regionale, si deve tenere presente che l'addizionalità totale da dimostrare rappresenta, per definizione, la somma delle spese ammissibili al livello inferiore.
In pratica, affinché l'addizionalità complessiva venga rispettata, una riduzione della spesa pubblica ammissibile in alcune regioni dovrebbe essere compensata con un aumento in altre regioni.
Su tale punto la Commissione intende garantire in modo esplicito che, laddove risultino delle riduzioni nella spesa pubblica in una o più regioni, essa presterà particolare attenzione alla credibilità delle cifre complessive.
Un ulteriore elemento da chiarire concerne il campo di applicazione del principio dell'addizionalità e l'affermazione che, qualora venga attuata a livello nazionale, essa sia incompatibile con la vocazione regionale dei Fondi strutturali.
È necessario tenere a mente che la spesa per lo sviluppo di uno Stato membro, vale a dire quella presa in esame nel valutare l'addizionalità, è generalmente costituita da un insieme di risorse erogate e gestite sia a livello nazionale che regionale.
Sebbene vi possano essere alcune voci di spesa per le quali sia lecito attendersi una certa stabilità a livello regionale tra i vari periodi di programmazione, difficilmente si potrebbe consigliare di mantenere nelle regioni i medesimi livelli di spesa per le grandi infrastrutture, ad esempio, indipendentemente dalle esigenze reali.
È per tale ragione che la Commissione ritiene che un'applicazione rigorosa dell'addizionalità a livello regionale possa condurre a un'eccessiva rigidità nella gestione della spesa per lo sviluppo da parte degli Stati membri.
Infine, per quanto concerne i provvedimenti di bilancio tra governo centrale e regioni all'interno degli Stati membri, la Commissione non può che ribadire che tali questioni sono di competenza esclusiva dei governi nazionali e non riguardano il principio di addizionalità definito nei regolamenti.
Signor Presidente, mi consenta di iniziare il mio intervento ringraziando la mia collega gallese Jilian Evans, ancorché appartenente a un altro partito, per aver sollevato tale problema.
Infatti, al momento attuale non credo esista nel Galles un problema più pressante dell'applicazione dei fondi dell'obiettivo 1, e dobbiamo quindi prendere in considerazione il contesto in cui si collocano le questioni che stiamo esaminando.
Oggi nel Regno Unito vi sono due fatti di grande attualità.
Il primo concerne la decisione della BMW di dividere il gruppo Rover-Land Rover, e la conseguente minaccia di massicci licenziamenti in tutto il paese. L'atra notizia di questa mattina riguarda la straordinaria vittoria del Partito conservatore nelle elezioni suppletive di Ayr, in cui il Partito laburista, vincitore delle elezioni precedenti, è stato relegato a un misero terzo posto con un calo di quasi il 10 percento.
A mio avviso, questi fatti non solo delineano il contesto attuale di questo dibattito, ma costituiscono le basi stesse su cui poggiano le questioni che attualmente affrontiamo in materia di spesa dei Fondi strutturali per gli obiettivi 1 e 2 nelle aree dell'Unione europea in cui più gravi sono le difficoltà economiche.
Come già riferito dalla onorevole Evans, una parte considerevole del Galles, comprese le circoscrizioni elettorali da me rappresentate, è stata inserita nelle aree di obiettivo 1, ma purtroppo da quando la Commissione ne ha dato notizia i problemi sono addirittura peggiorati.
La politica del governo britannico, a mio parere, ha quasi interamente distrutto la nostra economia agricola e i redditi agricoli hanno raggiunto i livelli minimi degli ultimi vent'anni.
Anche l'industria comincia a risentire di questo declino.
Non ritengo di dovermi scusare con nessuno se dico che l'enorme sopravalutazione della sterlina - vero e proprio bottino di guerra del Cancelliere dello Scacchiere del Partito laburista britannico - costituisce un limite insormontabile per ogni produttore del Galles o del Regno Unito che intenda esportare i propri prodotti nel mercato europeo.
Non dobbiamo meravigliarci quindi se la BMW considera la decisione sulla Rover come una conseguenza diretta della politica economica del governo britannico. Temo, però che questo non sarà di grande conforto per le migliaia di lavoratori della Rover che tanto si sono impegnati per aumentare l'efficienza della società per poi vedere i loro sforzi vanificati da Downing Street.
Ciò mi porta a parlare della mano centralizzatrice del governo Laburista che si allunga sul pacchetto dei Fondi strutturali europei.
Il comportamento inammissibile del governo britannico in questo campo ha già studiatamente portato a termine la carriera politica del primo Segretario dell'Assemblea del Galles.
L'argomento delle risorse dei Fondi strutturali è purtroppo stato contraddistinto da ritardi e da polemiche inerenti alla destinazione dei finanziamenti e al principio di addizionalità.
Onde evitare che la cosa emerga più avanti nel corso del dibattito, desidero sia ben chiaro che non si tratta di una nuova questione e sono d'accordo con quanti affermano che si tratta invece di un problema che deve essere preso attentamente in esame dalla Commissione stessa.
Ho avuto l'onore di essere nominato relatore della commissione per i problemi economici e monetari per le linee guida dei Fondi strutturali 2000-2006. Tale commissione, in base alle raccomandazioni rivolte alla commissione per la politica regionale, concordò in quell'occasione che la Commissione dovrebbe prestare attenzione alla questione dell'addizionalità.
Noi stessi ribadimmo l'importanza di garantire che i Fondi strutturali non vadano a sostituire la spesa pubblica che altrimenti verrebbe erogata per le zone colpite da forti ritardi di sviluppo.
Mi dispiace che la commissione per la politica regionale non abbia incluso tale esortazione nella sua relazione, ma purtroppo le cose stanno così.
Avrei una serie di domande e vorrei chiedere al Commissario Liikanen di riferirle al Commissario Barnier.
Comprendo che sia lui il Commissario competente, ma potrebbe non essere in grado di rispondere direttamente su tali argomenti che, dal canto mio, desidero collocare nel contesto della zona da me rappresentata e che, oserei dire, la stessa onorevole Evans sarebbe pronta a sostenere a nome del proprio partito.
Che progressi sono stati fatti in merito all'approvazione dei documenti di programmazione all'interno della Commissione?
Il Commissario intende attivarsi in nome della trasparenza, pubblicando al momento opportuno la corrispondenza intercorsa tra la Commissione e l'Assemblea nazionale?
A suo tempo ci fu garantito da un Ministro per l'economia alquanto compiacente, ora Primo segretario, che tutto procedeva in modo scorrevole.
I commenti che provengono di tanto in tanto dalla Commissione danno invece a intendere che esistono dei problemi concreti. Per noi è molto difficile svolgere il nostro lavoro in questo Parlamento in mancanza della dovuta trasparenza.
La Commissione intende dunque rendere accessibili tali informazioni a tutti i deputati del Parlamento europeo?
Saranno presi provvedimenti per tenerci informati su tali questioni?
Infine, risulta evidente che i governi di alcuni Stati membri abbiano applicato criteri arbitrari nel tracciare i confini delle zone che rientrano nell'obiettivo 2. Cosa ha intenzione di fare la Commissione nei confronti di questi governi?
L'addizionalità è una questione importante, ma devo dire che non si tratta dell'unico problema per il quale molti deputati del Parlamento europeo non si preoccupano eccessivamente.
Signor Presidente, vorrei tornare su alcune questioni sollevate dall'onorevole Evans.
Innanzitutto, riconosco che vi siano delle difficoltà riconducibili al gruppo Rover nelle Midlands, ma non credo sia il caso di cercare di trarne un vantaggio politico.
Sono in gioco troppi posti di lavoro.
Il collega ha fatto poi riferimento alle elezioni suppletive.
Mi congratulo con il suo partito per la vittoria ottenuta ma, a differenza dell'onorevole Evans, io sono stato a Ayr nelle ultime tre settimane, ho osservato quanto accadeva e posso assicurare che il tema dell'addizionalità non è mai stato menzionato.
Vengo all'argomento in discussione.
Ringrazio i membri del Partito nazionalista scozzese per avere sollevato il problema.
È giusto che si discuta in maniera appropriata dell'intera questione dei Fondi strutturali.
Sospetto, tuttavia, che in tutto questo vi sia un fine nascosto.
Cosa stanno cercando in realtà di ottenere?
Ho ascoltato la onorevole Evans e dal suo intervento ho colto che vorrebbe che fosse sostanzialmente ridefinita la normativa concernente i Fondi strutturali.
Voglio ricordare ai deputati di questo Parlamento che non molto tempo fa l'Aula ha approvato, con la procedura del parere conforme, le norme e i regolamenti che disciplinano i Fondi strutturali, ivi compreso l'articolo 11 che definisce il principio di addizionalità.
È forse compito del Parlamento procedere adesso a tali modifiche?
Ritengo non ci sia consentito.
Il ruolo di quest'Aula è di assicurare che le norme vengano osservate e su questo dovremmo concentrare il nostro lavoro.
So che la onorevole Evans, insieme a un suo collega, il signor Dafydd Wigley, e a un membro del Partito nazionalista scozzese, ha incontrato il Commissario Barnier.
Vorrei citare la dichiarazione resa da quest'ultimo al termine dell'incontro:
"Sono a conoscenza dell'intenso dibattito avvenuto di recente in Scozia e in Galles sulla questione dei finanziamenti europei destinati alle regioni, ma ho l'impressione che siano stati confusi due temi tra loro distinti: l'addizionalità e il cofinanziamento."
Non sono sorpreso che al riguardo ci sia qualche confusione tra gli esponenti del Partito nazionalista.
"L'addizionalità, che vi sia o meno un impatto aggiuntivo dei fondi UE rispetto a quanto avrebbe potuto verificarsi, può essere utilizzata dagli incaricati per la pianificazione locale come uno dei criteri di selezione prima di decidere la concessione di aiuti per i singoli progetti.
La Commissione, d'altra parte, è obbligata dalle norme vigenti a effettuare una valutazione dell'addizionalità per il Regno Unito nel suo complesso, con il fine specifico di assicurare che l'aiuto finanziario europeo si aggiunga alle finanze nazionali senza tuttavia sostituirle.
Per quanto concerne il passato, abbiamo sempre riscontrato con favore che i requisiti nazionali sono stati ottemperati."
Signor Presidente, da ciò che il Commissario ha affermato è evidente che la Commissione valuta scrupolosamente l'addizionalità dei finanziamenti strutturali a livello degli Stati membri. Ho inoltre ascoltato con soddisfazione le rassicurazioni in merito ai diversi livelli di valutazione adottati.
Come la Commissione certamente sa, tuttavia, un certo numero di Stati membri dell'Unione europea ha dato corso a sistemi di governo regionale, i quali in genere sono finanziati in tutto o in parte dai fondi del governo centrale.
Ho l'impressione che le norme attualmente in vigore consentano ai governi nazionali di incorporare il contributo UE a titolo di finanziamento strutturale nei calcoli finalizzati a determinare i bilanci regionali.
Nonostante quanto affermato dal Commissario, non sembra esservi alcun meccanismo in grado di assicurare due elementi principali, o almeno uno di essi: in primo luogo, che il principio di addizionalità si applichi ai suddetti calcoli e, in secondo luogo, che l'ammontare del finanziamento UE che alla fine giunge alle singole regioni corrisponda direttamente all'ammontare definito per le stesse in fase di pianificazione.
Nel migliore dei casi ciò comporta una mancanza di trasparenza, ma può anche determinare un'applicazione inappropriata del principio di addizionalità a livello regionale.
Come la onorevole Evans, posso accettare che ciò non contraddica in senso stretto la lettera della normativa UE in materia, ma, al pari della mia collega, ritengo che questo fatto sia palesemente in contrasto con lo spirito delle norme concernenti l'addizionalità e che comprometta l'obiettivo stesso per cui sono stati istituiti i finanziamenti strutturali.
Pur provenendo dalla Scozia, so che questi temi sono oggetto di preoccupazione non solo per i colleghi del Partito liberal-democratico provenienti da altre aree del Regno Unito, ma anche per i membri del gruppo ELDR che rappresentano regioni appartenenti all'intera Unione europea.
Signor Presidente, vorrei in primo luogo congratularmi con la collega di origine gallese per la magnifica esposizione ed anche perché, nonostante le diverse posizioni ideologiche, è possibile condividere la sostanza di tale questione.
Come alcuni dei nuovi arrivati in Parlamento, sono già stanco delle buone intenzioni, dei bei programmi e di sentire discorsi sullo spirito delle norme comunitarie.
Alla fin fine, invece dello spirito, avremo notti insonni, popolate di fantasmi, perché gli impegni presi non vengono rispettati.
Di conseguenza, le Istituzioni europee devono iniziare per prime a rispettare i propri impegni in materia di addizionalità.
La Corte dei conti nel giugno 1999 ha stilato un bilancio dell'applicazione del principio di addizionalità da cui emerge un quadro disastroso.
In secondo luogo, occorre prendere in considerazione - si tratta di una dichiarazione politica - l'Europa reale, l'Europa dei cittadini, l'Europa delle nazioni e dei popoli che vivono negli Stati membri perché, fino a che non si terrà conto di questi aspetti, torneremo sempre ad affrontare gli stessi problemi.
La Scozia, il Galles, le regioni basche, la Catalogna, la Galizia, nonché una regione tanto vasta come l'Andalusia non possono essere totalmente soggette a quanto stabilito da uno Stato centrale, per quanto "Stato" si possa definire.
Signor Presidente, signor Commissario, onorevoli colleghi, faccio mie le parole del collega Miller intervenuto poco fa - e mi rammarico per il fatto che adesso non sia presente in Aula -, per criticare gli autori dell'interrogazione e per affermare che il nostro compito principale consiste nell'assicurare il pieno rispetto delle norme.
Le prime norme da rispettare sono quelle del Trattato, in questo caso l'articolo 158 che attribuisce un ruolo prioritario all'obiettivo della coesione economica e sociale.
Il nostro lavoro è quello di garantire che i regolamenti e il comportamento della Commissione raggiungano e servano a raggiungere tale obiettivo, nonché di vigilare attentamente per sollevare critiche e quesiti non appena ci accorgiamo che ciò non avviene.
Condividiamo l'opportunità e il senso dei quesiti posti dagli autori dell'interrogazione orale e ci identifichiamo nelle considerazioni già formulate in questa sede.
Esortiamo la Commissione affinché, invece di trascurare - come ci sembra - l'obiettivo della coesione economica e sociale, eserciti maggiori pressioni in modo che tali strumenti operino effettivamente a beneficio delle regioni più svantaggiate.
È ovvio che si tratta di un argomento delicato e molto discusso in questi anni, con molte norme sottoposte a revisione sistematica, ma non si può permettere che la riforma delle norme e l'evoluzione della burocrazia vadano sempre a detrimento dei meno fortunati.
Ad esempio, non possiamo accettare che vengano sollevate difficoltà sull'attribuzione dei fondi alle regioni eleggibili in base ai diversi programmi, perché se tali regioni sono eleggibili per diversi fondi ciò è dovuto al fatto che sono le più svantaggiate e tutto quello che penalizza la mobilitazione di dette risorse ritarda lo sviluppo di queste regioni e nuoce al raggiungimento dell'obiettivo della coesione economica e sociale.
Allo stesso modo non accettiamo che la Commissione si associ all'inerzia di alcuni governi nazionali che non sono pronti ad aiutare con rapidità le regioni più sfavorite.
Pertanto invitiamo la Commissione a ...
(Il Presidente interrompe l'oratore)
Signor Presidente, seguo con attenzione l'intera materia dei Fondi strutturali e dell'addizionalità da molti anni e sono molti insegnamenti che possiamo trarre dall'esperienza passata.
In primo luogo, per la gran parte delle regioni della Comunità l'ammontare dei finanziamenti in termini assoluti è relativamente esiguo e il suo impatto è più politico che economico, per quanto anch'esso sia certamente rilevante.
Ho più volte affermato quanto sia importante che a livello di Unione europea non ci si limiti a emanare norme che dicano ai cittadini cosa possono e non possono fare, dovremmo invece estendere la portata dei benefici tangibili agli occhi dell'opinione pubblica europeae nelle regioni.
Anche nelle aree più prospere si apprezzerebbe il fatto che l'Unione europea si sforza di colmare il divario che separa i ricchi dai poveri.
Un'altra considerazione che possiamo fare a livello macroeconomico è che, quando un certo ammontare di Fondi strutturali viene assegnato al Portogallo o alla Grecia o all'Irlanda, come avvenuto in passato, allora quei fondi vanno in qualsiasi caso a quegli Stati ed è questo è il primo impatto che producono.
Il denaro viene concretamente trasferito e, a prescindere dall'applicazione letterale delle norme, i paesi ne traggono vantaggio.
Vorrei poi insistere sul fatto che l'esperienza passata ci deve essere di insegnamento.
Abbiamo appena ridefinito in certa misura la normativa, ma in origine essa venne elaborata con l'intento di compiacere ogni settore e interesse politico, tanto che divenne impossibile per il personale a disposizione della Commissione controllare le modalità di spesa. Tale situazione, in larga misura, è rimasta immutata.
Siamo arrivati al terzo o quarto programma.
Dobbiamo apprendere dagli errori commessi in passato e cercare di applicare la lezione al futuro.
Se si vuole che gli stanziamenti siano spesi in modo efficace, è necessario verificare quanto un paese ha precedentemente investito e chiedere allo stesso di sottoporre i propri piani alla Commissione.
Quest'ultima sarebbe così in grado di identificare i punti deboli del programma e indicare come vorrebbe che i fondi europei venissero utilizzati in aggiunta agli investimenti nazionali già previsti per un determinato progetto.
Per esperienza personale devo dire che non mi risulta che la Commissione europea abbia mai mosso obiezioni all'Irlanda per qualsivoglia mancanza in materia di addizionalità.
Si deve però rammentare che tra il 1982 e il 1992 i Fondi strutturali assegnati all'Irlanda hanno raggiunto il loro picco; essi stanno ora diminuendo ma l'afflusso di denaro è stato cospicuo.
Nello stesso periodo, tuttavia, il programma di investimento pubblico, inclusi i Fondi strutturali, si è ridotto in termini reali di una percentuale pari al 30 percento.
Dove sono finiti quindi i Fondi strutturali?
Essi, in effetti, sono stati dirottati sulla spesa nel settore pubblico e sull'assistenza sociale e non è ancora chiaro se essi abbiano avuto un impatto positivo o negativo sull'economia irlandese in quegli anni, poiché hanno contribuito ad aumentare l'inflazione e le rivendicazioni salariali.
Possiamo però imparare qualcosa da questa esperienza: mentre la Commissione poteva contare solo su tre o quattro funzionari incaricati delle questioni irlandesi, l'Irlanda poteva contare su 30.000 dipendenti pubblici della pubblica amministrazione e pertanto ha sempre avuto la meglio!
Signor Presidente, mi soffermerò su una questione che nessuno degli oratori precedenti ha trattato.
Mi riferisco alla relazione della Corte dei conti sul principio di addizionalità, pubblicata sulla Gazzetta ufficiale delle Comunità europee il 9 marzo scorso.
In tale relazione vi è un paragrafo molto interessante, il paragrafo n. 62, che verte sulle privatizzazioni.
Negli ultimi anni, vari governi dell'Unione europea si sono lanciati con entusiasmo in una politica di privatizzazioni che ha consegnato nelle mani di pochi il patrimonio prima appartenente alla comunità.
In Spagna, ad esempio, negli ultimi quattro anni sono state privatizzate imprese pubbliche per un totale di quattromila miliardi, che in spagnolo si chiamano billones, con la b di Barcellona e con la b di Bruxelles; tali imprese pubbliche sono quindi passate in mano a privati.
Il Commissario Liikanen è un esperto in questioni contabili e sa che la privatizzazione è una forma di disinvestimento pubblico e che concretamente può essere una forma di disinvestimento regionale.
Se si privatizza, ad esempio, una compagnia aerea che presta servizi regionali, si può avere un disinvestimento regionale, il che sarebbe contrario al principio di addizionalità.
La Corte dei conti si è riferita proprio a tale questione affermando che, quando le spese conseguenti alle privatizzazioni evolvono al ribasso, lo Stato membro, potendo già prevedere i risultati, ha tutto l'interesse a sopprimerle.
Tenendo conto dell'importanza delle categorie di spese interessate - telecomunicazioni, energia, eccetera - tale semplice operazione può tradursi in una modifica sostanziale del risultato finale.
Vi è anche la risposta della Commissione che deve essere molto recente e che il Commissario Liikanen, in qualità di membro del Collegio, deve ricordare perfettamente.
La Commissione risponde con un sistema che, impiegando una terminologia spagnola, chiamiamo "metodo Olendorf" , un metodo di apprendimento delle lingue in cui il maestro chiedeva all'alunno "Ce le ha lei le mutande di mio zio?" e l'alunno rispondeva "No, però ho gli occhiali di mia nonna" .
La risposta della Commissione al paragrafo n. 62 è molto semplice.
Dice: "Sebbene il settore privato realizzi a volte investimenti in settori considerati tradizionalmente a carico del settore pubblico, sarebbe straordinariamente difficile estendere la verifica dell'addizionalità agli investimenti privati, in quanto ciò significherebbe raccogliere ed esaminare i conti di una serie di imprese private che non sarebbero obbligate a fornire l'informazione corrispondente né alle autorità nazionali né alla Commissione" .
In tal senso, la Commissione risponde col "metodo Olendorf" .
Il Commissario Liikanen, qui presente, conosce molto bene la questione, e forse riusciremo a sentire da lui una risposta più precisa, in quanto ritengo che ciò tocchi sostanzialmente il nucleo centrale dell'addizionalità.
La seconda questione è che nelle previsioni finanziarie di Berlino è stata prevista una riduzione sostanziale dei Fondi strutturali.
Quest'anno abbiamo 29,43 miliardi di euro, nel 2006 avremo 26,6 miliardi di euro nominali, con una diminuzione dell'ordine del 14 percento in sette anni.
Tenendo conto dell'inflazione, è possibile calcolare una diminuzione del 20 percento.
Ciò significa che da oggi al 2006, i Fondi strutturali registreranno una perdita superiore al 20 percento rispetto alle dotazioni attuali.
Sarà, pertanto, molto difficile poter continuare a prendere in considerazione i bisogni di cui oggi ci facciamo carico. Da quanto sappiamo, sono molti i problemi che continuano ad affliggere numerose regioni comunitarie.
Vi è poi un altro problema da ricordare al Commissario e ai membri di quest'Assemblea. Mi riferisco all'ampliamento a breve termine dell'Unione europea con tredici nuovi Stati membri, la maggioranza dei quali ha un reddito medio nettamente inferiore a quello delle regioni più povere della Comunità.
Ebbene, non è stata prevista alcuna misura per affrontare la politica di coesione con i paesi candidati all'adesione. So che il Commissario non potrà fornire una risposta, tuttavia, intendo attirare l'attenzione dell'Assemblea e del Commissario stesso sul problema che tale questione solleverà nell'ambito delle politiche di coesione comunitarie.
Signor Presidente, da un lato concordo pienamente con quanto ha affermato l'onorevole Medina Ortega, ma vorrei aggiungere che, sebbene siamo un gruppo molto esiguo, sebbene disponiamo di poco tempo per intervenire, certamente mi sono riferito alla relazione della Corte dei conti che l'onorevole ha menzionato e che risale precisamente al 9 marzo di quest'anno.
Signor Presidente, signor Commissario, così come è stato già ribadito in aula, i fondi dell'Unione europea non possono sostituire gli investimenti pubblici degli Stati membri, né i fondi strutturali paralleli.
Questo principio di addizionalità è importante per permettere di ridurre le differenze locali, sia in materia di politica regionale che strutturale dell'Unione.
La Commissione dovrebbe vincolare i paesi membri al principio di addizionalità sia a livello nazionale, che regionale.
Temo, però, che questo principio venga violato in modo palese dagli Stati membri.
L'efficienza della politica regionale dell'Unione europea viene indebolita dal fatto che i governi riducono gli investimenti nazionali, pubblici e strutturali in misura nettamente maggiore rispetto ai fondi provenienti dall'Unione.
In alcuni casi la violazione del principio di addizionalità è stato mascherato mediante la riduzione dei fondi d'investimento per lo sviluppo regionale che, in effetti, vengono dirottati verso quelle aree che registrano una crescita maggiore.
L'inosservanza a livello locale del principio di addizionalità accentua le differenze tra le regioni, e ciò è nettamente in conflitto con gli obiettivi di politica regionale dell'Unione.
Signor Presidente, è un vero peccato che il Commissario Barnier non possa essere presente quest'oggi, poiché la materia è di sua competenza ed è fonte di grande preoccupazione non solo per la Scozia e il Galles ma anche per altre zone dell'Unione europea.
Tale concreta apprensione nasce dal fatto che un certo regime, con il quale si dovrebbe fornire un sostegno specifico, assume invece la forma di un trucco architettato congiuntamente dalla Commissione e dai governi nazionali, grazie al quale si presume la presenza di un certo ammontare di fondi straordinari, ma si afferma poi che è irrilevante se tali fondi giungano effettivamente a una particolare regione fintantoché essi giungono al paese nel suo complesso.
Si tratta di un fatto semplicemente inaccettabile.
Ci sentiamo dire, poi, che è giusto così perché le norme sull'addizionalità vengono in effetti applicate correttamente.
Eppure la Corte dei conti, nell'ultima relazione che abbiamo discusso, sottolinea che le difficoltà incontrate sono causate dallo sviluppo limitato del principio in termini di concetti e metodologia e dal fallimento congiunto nel trovare procedure appropriate ed efficaci di verifica.
E due paragrafi più oltre si dice che la definizione degli interventi di assistenza strutturale nelle regioni beneficiarie non sarebbe affidabile e causerebbe, in tal modo, l'inclusione di un vasto numero di stime e ipotesi di difficile verificabilità.
"Difficile" è davvero la parola giusta, signor Presidente.
Non può meravigliare che questa situazione generi inquietudine nei paesi membri e ci induca a richiedere alla Commissione di concentrare su di essa tutta la sua attenzione.
Signor Presidente, uno dei problemi principali che emerge da questa vicenda è che l'Europa non prevede alcuna sanzione legale per assicurare che gli Stati membri si adeguino all'eccellente principio dell'addizionalità.
Credo che la questione debba essere esaminata in dettaglio e che ci sia bisogno, inoltre, di un migliore coordinamento tra le DG in questo ambito.
L'addizionalità è un vostro concetto e spetta a voi assicurare che esso funzioni efficacemente negli Stati membri.
Comprendiamo bene, ovviamente, le difficoltà che avete di fronte a causa del sovrapporsi dei programmi e della mancanza di continuità.
Un'altra questione da affrontare con gli Stati membri, essendo questi altrettanto colpevoli, riguarda la verifica.
Siamo consapevoli dei problemi causati dal fatto che gli Stati non forniscano dati sufficienti in tempo utile, specialmente per quanto concerne gli obiettivi 2, 3 e 4, e non vi mettano in condizione di assicurare che il sistema operi con maggiore efficacia.
Il Regno Unito in questo senso è tra i peggiori contravventori, poiché l'Assemblea gallese non ha ricevuto alcun fondo supplementare.
Si tratta di un'evidente inadempienza.
Il Parlamento europeo e l'Unione europea riconoscono che il Galles, il mio paese, sia povero, eppure il governo del Regno Unito, non solo quello laburista, non ha assolto all'obbligo dell'addizionalità.
È facile per l'onorevole Jonathan Evans affermare implicitamente che il suo partito non ha alcuna responsabilità, ma per diciotto lunghi anni il suo governo non ha affatto applicato quello stesso concetto.
Io credo che l'azione stia perdendo in efficacia, signor Presidente.
Ieri ero a colloquio con i consigli del Galles.
Per essi è necessario che il regime di aiuto proceda.
Esso è in linea con l'eccellente principio della coesione e noi chiediamo alla Commissione di adeguarvisi e di assistere le regioni più povere dell'Unione europea.
Signor Presidente, non avevo previsto di prendere la parola, oggi, poiché rappresento l'area sudorientale dell'Inghilterra, una delle regioni più prospere del Regno Unito e dell'Europa da cui provengono le tasse con cui sono finanziati i sussidi destinati ad altre aree.
La mia regione non riceve alcun finanziamento a titolo di obiettivo 1.
Il sostegno per l'obiettivo 2 di cui godeva è stato ridotto dall'attuale governo e il fondo Conver, che si era rivelato molto utile, è ora in fase di esaurimento.
Perché intervengo, quindi?
Perché persino nell'area sudorientale dell'Inghilterra vi sono sacche di povertà.
Voglio parlare, in particolare, dell'isola di Wight, un luogo stupendo abitato da 130.000 persone il cui PIL pro capite, tuttavia, è pari al 68 percento di quello medio europeo.
Una regione molto povera, quindi, che però non riceve alcun sostegno dall'Europa.
Perché mai?
L'area in questione non fruisce di alcun aiuto europeo perché il NUTS II l'ha incorporata nello Hampshire, una contea prosperosa con un PIL pari alla media europea.
Nessun soldo, quindi, per l'isola di Wight.
Eppure la sua popolazione ammonta a 130.000 individui, un numero maggiore di quello delle Isole Åland, che, essendo incluse nei NUTS II, godono dei finanziamenti dell'Unione europea.
L'isola di Wight ha avviato una causa contro il governo britannico dinanzi all'Alta corte di Londra, poiché si sente trattata ingiustamente, e io credo abbia delle possibilità di vincerla.
Per quanto riguarda l'Europa, su mio consiglio, le autorità hanno portato il caso davanti al Mediatore europeo, poiché noi riteniamo che EUROSTAT, rifiutando di definire l'isola di Wight come singola regione in NUTS II, abbia commesso un'ingiustizia.
Questa settimana, con una sentenza che ritengo innovativa, il Mediatore europeo ha sostenuto che il comportamento di EUROSTAT e della Commissione europea rappresenta un caso di cattiva amministrazione.
Consentitemi di citare parte della sentenza: "Nel caso in questione, la Commissione non ha fornito al Mediatore gli elementi per dimostrare se EUROSTAT, nel decidere di non classificare l'isola di Wight come singola regione in NUTS II, abbia tenuto in considerazione tutti i fattori più rilevanti, ivi incluso l'articolo 158 del Trattato e la relazione Viola del Parlamento europeo" .
Egli ha anche auspicato che la Commissione e EUROSTAT rivedano questa particolare questione.
Vorrei chiedere alla Commissione di accogliere con senso di giustizia la raccomandazione formulata dal mediatore, in modo che io possa tornare dai cittadini dell'isola di Wight per dire loro che la situazione sarà riesaminata e che essi possono contare sul fatto che la Commissione tratterà con equità i problemi particolari e le preoccupazioni dell'isola.
A quel punto potremo avvalerci del principio di addizionalità e avviare la battaglia con il governo britannico per assicurarci di ricevere il sostegno dall'Europa e dal governo stesso e per fare in modo che sia trattata con equità una regione finora trattata ingiustamente tanto dal governo britannico che dall'Unione europea.
Signor Presidente, Tony Blair e Donald Dewar non hanno certo passato una notte tranquilla!
I loro peggiori incubi si sono rivelati una realtà.
Le aree più fedeli della Scozia hanno mandato loro un messaggio inequivocabile.
Gli elettori del Partito laburista scozzese, il cui voto per lungo tempo è stato considerato scontato, hanno manifestato la loro volontà.
Il candidato a Ayr del Partito conservatore scozzese, John Scott, ha umiliato i laburisti relegandoli al terzo posto con una differenza di 5.000 e più voti.
La situazione per i laburisti non potrà che peggiorare, quando si avrà migliore conoscenza e comprensione della verità riguardo all'incompetenza e al cinismo con cui essi hanno amministrato i Fondi strutturali europei.
A causa della lentezza con cui ha presentato, lo scorso dicembre, la propria proposta relativa alla definizione delle aree, ovvero con un ritardo di nove mesi rispetto alla scadenza di marzo, il governo laburista si sta ora affannando per presentare un certo numero di progetti specifici e accettabili.
Le autorità locali scozzesi non possono sapere, tuttavia, se i progetti che devono sottoscrivere otterranno o meno il sostegno dei Fondi strutturali.
Vorrei rivolgere tre domande al signor Commissario.
Quando crede che sarà in grado di dare certezza alle regioni scozzesi riguardo ai progetti per esse tanto necessari per i quali si chiede il sostegno europeo?
È soddisfatto della disponibilità dell'esecutivo scozzese a fornire il necessario finanziamento di propria pertinenza per assicurare che i Fondi strutturali siano davvero addizionali?
O non si tratta, invece, della solita aria fritta e delle chiacchiere della coalizione liberal-laburista? Il Ministero del tesoro britannico si appropria del denaro europeo, ma a Edinburgo si continua a camminare faticosamente su strade fatte di ciottoli.
Ho ascoltato con attenzione l'intero dibattito che giudico interessante e provvederò a trasmettere le questioni sollevate al Commissario Barnier, che fornirà le dovute risposte.
Sono certo che egli invierà all'Aula le sue risposte quanto meno sulle questioni concernenti i Fondi strutturali e l'addizionalità.
Signor Presidente, era inevitabile che il Commissario Liikanen si trovasse in una posizione tale da potere solo replicare formalmente al dibattito, dicendo di non conoscere la questione e impegnandosi a trasmettere le domande all'interessato.
Non è certo un atteggiamento che può soddisfare i numerosi deputati di quest'Aula che hanno sollevato importanti questioni.
Chiedo perciò che il Commissario Barnier fornisca un resoconto scritto in risposta ai temi discussi.
Sono certo che il Commissario Barnier non mancherà di dar seguito a questo interessante dibattito.
La discussione è chiusa.
La votazione avrà luogo l' 11 aprile prossimo.
Interruzione della sessione
Onorevoli colleghi, augurando a tutti un buon fine settimana, dichiaro interrotta la sessione del Parlamento europeo.
(La seduta termina alle 10.50)
Ripresa della sessione
Dichiaro ripresa la sessione del Parlamento europeo, interrotta il 17 marzo 2000.
Comunicazione del Presidente
Onorevoli colleghi, come sapete martedì di questa settimana una sciagura terribile si è abbattuta sul Kitzsteinhorn, nei pressi di Salisburgo.
Undici persone sono morte a causa di una valanga e il bilancio, non ancora definitivo, potrebbe aggravarsi col passare delle ore.
Vorrei dire che, in momenti così tristi, il mio pensiero, i nostri pensieri vanno alle vittime di questa sciagura e che siamo vicini alle loro famiglie.
Signora Presidente, nel resoconto integrale della seduta del 16 marzo un mio intervento non è stato riportato completamente.
Vorrei rettificarlo, in quanto risulta alterato nel significato.
Si legge: Posso quindi affermare che sia Felix Habsburg-Lothringen sia Karl Ludwig Habsburg-Lothringen possiedono un passaporto valido senza restrizione alcuna.
E qui viene l'errore. Nel processo verbale si legge: entrambi non hanno sottoscritto la dichiarazione di rinuncia richiesta dalla costituzione, perché "prendono le distanze" dalla casa d'Asburgo.
Ma si deve correggere in "perché non prenderanno mai le distanze..."
Signora Presidente, vorrei chiedere a lei, nostro Presidente, ma anche al Consiglio e alla Commissione, di intervenire presso le autorità e il parlamento turchi in ordine ad alcune questioni di questi ultimi giorni: in primo luogo sull'esistenza di una lista di parlamentari e di persone rappresentanti alcune ONG, considerati indesiderabili da parte del governo turco; dall'altra, sull'arresto tra l'altro nel momento in cui si trovava in Turchia una delegazione di parlamentari europei di Akin Birdal, difensore dei diritti umani, riarrestato, tra l'altro, in condizioni di salute precarie.
Oltre a questo vi è una notevole recrudescenza della repressione esercitata nei confronti di giornalisti, questione sulla quale è stato fatto un resoconto anche da parte di altre forze.
Noi riteniamo veramente grave che la Turchia abbia condotto queste azioni anche contro dei parlamentari.
Vorrei che si chiedesse se esistono delle liste riguardanti altri paesi europei oltre l'Italia.
La ringrazio, onorevole Morgantini.
Certamente, esamineremo la questione a fondo.
Signora Presidente, intervengo a proposito della dichiarazione appena fatta dalla onorevole Morgantini.
Nella mia veste di presidente della delegazione socialista in visita in Turchia, tengo a precisare che abbiamo avuto modo di parlare con il Primo ministro Ecevit e di far presente la situazione del signor Birdal e della signora Zana esponendo il nostro parere in proposito; ricordo che abbiamo ricevuto la prima relazione, che il governo turco sta ora discutendo, in merito all'adeguamento della costituzione e delle leggi turche ai criteri di Copenaghen. Lunedì sera, nella sede della Commissione ad Ankara, abbiamo incontrato i rappresentanti delle ONG, tra i quali vi era anche il signor Birdal, che ha partecipato attivamente alla riunione.
Ieri mattina il signor Birdal è entrato in carcere per scontare la pena inflittagli dai tribunali turchi.
In Turchia abbiamo espresso la nostra ferma condanna per la carcerazione di un sostenitore dei diritti dell'uomo come il signor Birdal, che da anni si batte per questa causa e che per questa lotta ha rimesso non la vita - per fortuna -, ma la salute.
Abbiamo anche manifestato l'opinione - credo non solo del gruppo PSE, ma dell'intera Assemblea - secondo cui per avviare la Turchia sulla strada dei buoni rapporti, finalizzati alla piena adesione, occorre modificare - come ora sostenuto dallo stesso governo turco - la costituzione e la legislazione, nonché applicare un'amnistia affinché persone come la signora Zana, che si trova già in prigione, o il signor Birdal, appena incarcerato, non debbano più scontare una condanna per reati d'opinione che per fortuna non sono contemplati in nessuno Stato membro.
Signora Presidente, come lei ben ricorderà, nell'ultima sessione plenaria di Bruxelles tutti i gruppi politici, nessuno escluso, avevano condannato l'assassinio del deputato basco del PSOE, Fernando Buesa, per mano dell'ETA.
Da allora, signora Presidente, decine di cittadini baschi e spagnoli sono rimaste vittime di attentati, estorsioni e minacce di stampo puramente fascista.
Infatti, praticamente ogni giorno siamo testimoni di fatti che ci riportano indietro alle pagine più buie della storia europea.
Signora Presidente, come simbolo di questa tragedia vorrei ricordare il giornalista spagnolo Carlos Herrera e chiedere che gli venga espressa, a nome del Parlamento europeo, la nostra solidarietà in quanto manifestazione della difesa irrinunciabile della libertà d'espressione che noi democratici dobbiamo assicurare.
La ringrazio, onorevole Galeote Quecedo.
Certamente, ricordiamo tutti il commovente dibattito svoltosi in questa sede al riguardo.
Possiamo garantire al giornalista la piena solidarietà della nostra Istituzione di fronte a un atto davvero indegno.
Signora Presidente, vorrei informare l'Assemblea su un incidente avvenuto durante una riunione congiunta della delegazione del Parlamento europeo per le relazioni con il Canada e della sua omologa canadese giunta in visita la settimana scorsa.
Signora Presidente, l'onorevole Sturdy, presidente della nostra delegazione, le ha scritto stamani per confermare quanto dirò, in quanto non poteva essere presente oggi.
In questa riunione è avvenuta una cosa piuttosto sorprendente.
Il presidente della delegazione canadese, senza alcun motivo, si è improvvisamente lanciato in una serie di attacchi personali piuttosto aspri contro di me, a tal punto che i membri della sua delegazione hanno preso la parola per dissociarsi da lui.
Tutti si sono meravigliati del suo comportamento.
Ciò è deplorevole, perché la visita procedeva nel migliore dei modi e perché a noi interessa mantenere ottimi rapporti con il Canada dopo anni difficili, soprattutto a causa della guerra della pesca.
Occorre ristabilire tali buoni rapporti e per questo esprimiamo la nostra ferma riprovazione di fronte a simili incidenti.
Mi rivolgo a lei, signora Presidente, affinché chieda spiegazioni al governo canadese sul significato di tali affermazioni.
Certamente, onorevole Berthu.
Si tratta, in effetti, di un incidente assolutamente deplorevole.
So, d'altronde, come lei stesso ha appena ricordato, che i membri della delegazione canadese si sono scusati e che hanno espresso il loro rammarico per questo incidente.
Signora Presidente, il giorno 13 aprile si inizierà, in Iran, un processo a carico di tredici cittadini iraniani di religione ebraica.
C'è il forte sospetto, visto che sono accusati di spionaggio a favore degli Stati Uniti e dello Stato di Israele i quali peraltro hanno smentito qualsiasi rapporto con dette persone che i tredici cittadini possano essere condannati alla pena capitale.
So che lei, Presidente, è già intervenuta per sollecitare la presenza, al processo, di una delegazione del Parlamento europeo, su sollecitazione di alcuni parlamentari. Mi risulta che il governo dell'Iran non abbia dato ancora una risposta, né positiva né negativa.
Io sono costretto a sollecitare ancora un suo intervento e un intervento della Commissione perché quel processo si svolga nel più assoluto rispetto dei diritti umani, perché non vengano condannate a morte tredici persone senza sapere né come né perché, visto che anche questo Parlamento si è più di una volta espresso contro la pena capitale.
La ringrazio per tutto quello che farà e per tutto quello che questo Parlamento e la Commissione europea faranno a difesa della libertà e del rispetto dei diritti della difesa in questo processo a carico di tredici ebrei iraniani.
Onorevole Tajani, lei ha ragione.
Sono intervenuta, in effetti, ma non ho avuto risposta.
Continuerò, pertanto, ad insistere. Può contare su di me.
L'ordine del giorno di domani comprende il tema della clonazione umana.
Nell'imminenza della discussione è importante portare a conoscenza dei deputati del Parlamento che gli scienziati impegnati nella ricerca sfociata nel brevetto hanno garantito che il loro progetto non ha niente a che vedere con la clonazione, né è mai stato diretto in tale direzione.
Ciò non tocca in alcun modo le questioni fondamentali del dibattito sul comportamento dell'Ufficio brevetti, ma concerne la reputazione di alcune singole persone e quindi mi sembra opportuno farlo notare ai deputati.
Vorrei anche ricordare che sono personalmente interessato a questo tema in qualità di professore universitario in congedo non retribuito di un'istituzione che partecipa al progetto.
Onorevoli colleghi, vorrei passare rapidamente all'ordine del giorno.
Non mi sembra che tutti questi interventi siano veramente delle mozioni di procedura.
Ne restano, comunque, ancora due.
Signora Presidente, sarò molto breve.
Condividiamo la riprovazione del collega Galeote Quecedo di fronte alle manifestazioni di violenza politica nei Paesi Baschi.
Detto questo, mi parrebbe più onesto intellettualmente e più giusto, basandomi sui fatti, attribuire tale violenza ai suoi veri ispiratori.
Non è stata la dottrina di Benito Mussolini a ispirare gli assassini nelle regioni basche, bensì il marxismo.
Si tratta delle idee di estrema sinistra, rappresentate in quest'Assemblea.
Salvo a considerare di conseguenza che esse beneficiano ...
(La Presidente interrompe l'oratore)
Vediamo se l'intervento dell'onorevole Katiforis è un'autentica mozione di procedura.
Signora Presidente, vorrei semplicemente approfondire quanto affermato dalla onorevole Morgantini in merito agli elenchi esistenti in Turchia.
Pare che esista anche un elenco di cittadini greci e mi risulta che il Ministero degli esteri turco ha dichiarato che qualsiasi paese può conservare elenchi del genere.
Immagino intendesse dire qualsiasi paese non appartenente all'Unione...
(La Presidente interrompe l'oratore)
La ringrazio, onorevole Katiforis, esamineremo attentamente la questione.
Benvenuto
Ordine del giorno
Domani ascolteremo le comunicazioni della Presidenza del Consiglio e della Commissione sull'intercettazione delle comunicazioni; si tratta di un tema assai delicato.
In questo campo i poteri dell'Unione sono ben circoscritti e i principali gruppi politici hanno deciso di non prendere posizione finché non avranno sentito il Consiglio e la Commissione.
Chiediamo quindi di rinviare la votazione alla tornata di aprile e di posporre il termine per la presentazione delle proposte di risoluzione in conformità all'articolo 37 del Regolamento, per consentire alla commissione di presentare una mozione su questo tema.
La questione è all'ordine del giorno della prossima riunione della nostra commissione.
Signora Presidente, vorrei esprimermi a favore di questa proposta, che considero estremamente saggia.
Se la discussione sarà rinviata, disporremo, infatti, di informazioni che ci consentiranno di pronunciarci con maggiore consapevolezza su tale importante questione.
Signora Presidente, ritengo inoltre che sia sempre saggio pronunciarsi solo quando si è bene informati e soprattutto che, prima di pronunciarsi su un richiamo al Regolamento, si debba attendere che l'oratore abbia esaurito il tempo di parola previsto dal Regolamento.
Vi sono opposizioni alla richiesta avanzata dall'onorevole Watson, a nome della sua commissione, di rinviare la votazione sulla risoluzione sul sistema Echelon alla tornata di aprile?
Non ve ne sono.
(Il Parlamento manifesta il suo assenso)
Sicurezza generale dei prodotti - Test ESB
L'ordine del giorno reca la comunicazione della Commissione sulla sicurezza generale dei prodotti.
Signora Presidente, questa mattina la Commissione ha affrontato due questioni che rientrano nelle mie competenze; ho quindi il piacere e l'onore di riferire al Parlamento su entrambi i temi.
Il primo, come lei ha ricordato, riguarda le proposte sulla modifica della direttiva concernente la sicurezza generale dei prodotti; sono lieto di potervi presentare il progetto di modifica di tale direttiva che la Commissione ha approvato oggi.
L'idea che sta alla base della direttiva è piuttosto semplice: possono arrivare sul mercato soltanto i prodotti alimentari o industriali sicuri, e ciò vale sia per i prodotti europei che per quelli importati.
I due principali obiettivi della direttiva sulla sicurezza generale dei prodotti sono innanzitutto un alto e costante livello di protezione della salute e della sicurezza dei consumatori in tutta Europa e in secondo luogo il corretto funzionamento del mercato interno.
Abbiamo avviato un'attenta valutazione dell'attuazione della direttiva in esame; un documento contenente i risultati della valutazione sarà distribuito contemporaneamente al progetto di modifica della direttiva.
L'approccio generale della direttiva è senz'altro valido, ma l'esperienza ha individuato alcuni punti deboli cui stiamo cercando di porre rimedio.
Desideriamo anzitutto chiarire la portata della direttiva, che intende garantire ai consumatori la sicurezza dei prodotti; essa mira inoltre a colmare le eventuali lacune nella legislazione in materia, per esempio il controllo del mercato o le procedure di emergenza, che sono raramente previste da un'apposita normativa.
Essa tuttavia non si applica laddove uno specifico settore legislativo copra gli stessi aspetti.
Vogliamo garantire che la direttiva copra nel miglior modo possibile i prodotti utilizzati dai consumatori; ciò riguarda anche i prodotti un tempo limitati all'uso professionale e adesso estesi all'uso personale (per esempio i puntatori laser) e i prodotti utilizzati per fornire un servizio.
Due esempi sono rappresentati dagli asciugacapelli impiegati nei saloni da parrucchieri e dalle attrezzature da palestra.
Vogliamo un sistema più efficiente.
Produttori e distributori avranno quindi l'obbligo di fornire ulteriori informazioni.
Ciò costituisce probabilmente l'elemento più importante di questa serie di modifiche,.
La situazione odierna non è certo ideale.
Ed è sorprendente che, per esempio, le autorità di uno Stato membro siano state informate dagli Stati Uniti della pericolosità di un particolare prodotto perché le disposizioni applicate nell'Unione europea non prevedono questa notifica, che è obbligatoria negli Stati Uniti, ma non ancora nell'Unione europea.
Questa specifica disposizione ha appunto lo scopo di ovviare a tale situazione.
Auspico inoltre un rafforzamento del controllo del mercato da parte degli Stati membri.
Come sapete, una legge non è efficace se non viene applicata adeguatamente.
Agli Stati membri adesso si richiederà di accrescere i compiti degli organi di controllo; essi dovranno fissare sanzioni e sviluppare rapporti con gli altri Stati membri, in particolare mediante una rete di organismi preposti alla fase attuativa negli stessi Stati membri.
Questo è molto importante anche dal punto di vista dell'industria, per offrire pari condizioni ai concorrenti, soprattutto in rapporto ai prodotti importati.
Vogliamo inoltre migliorare il sistema di allarme rapido, diretto dalla Commissione per vigilare sulle informazioni sui prodotti pericolosi e sulle misure intraprese.
Rapex, questo è il suo nome, comprende anche le misure volontarie adottate dall'industria per ritirare un prodotto.
Il funzionamento pratico del sistema sarà migliorato.
Prevediamo inoltre la possibilità di far accedere al sistema paesi terzi, soprattutto paesi candidati.
Intendiamo introdurre disposizioni volte a semplificare le procedure di emergenza a livello comunitario, così che sia possibile intraprendere azioni rapide con la consulenza di un comitato di regolamentazione.
Vorrei ricordare che adesso abbiamo introdotto il divieto di esportare quei prodotti che sono stati ritirati a livello comunitario.
Un altro punto su cui vorrei richiamare la vostra attenzione è la maggiore trasparenza; i consumatori spesso sono sfiduciati perché non sanno che cosa stia succedendo.
Crediamo che, nell'ambito della politica generale della Commissione, i cittadini abbiano il diritto di conoscere i pericoli reali a cui sono esposti e le misure adottate.
Il limite a tutto questo è il segreto professionale previsto dall'articolo 287 del Trattato, che però non vale nel caso di problemi di sanità pubblica.
Per concludere, i consumatori devono avere la certezza che i prodotti presenti sul mercato sono soggetti ad una valida regolamentazione, che i prodotti pericolosi sono opportunamente controllati e che sono disponibili tutte le informazioni necessarie.
Credo che questa proposta di direttiva possa contribuire in maniera efficace al nostro comune obiettivo di garantire un elevato livello di salute e di protezione dei consumatori; attendo di discutere più approfonditamente tale tema con i deputati di questa Assemblea.
A nome del mio gruppo vorrei informare il Commissario che queste proposte sono assai gradite e sottoporre alcune domande in merito: in primo luogo, potrebbe dirci qualcosa di più sul programma di consultazioni con i paesi candidati?
Urge che i paesi che desiderano diventare membri dell'Unione europea siano perfettamente a conoscenza dell'evoluzione dell'acquis communautaire e delle norme che essi dovranno rispettare.
È forse previsto un processo di dialogo in cui saranno coinvolti?
In secondo luogo, vorrei qualche informazione sul processo mediante il quale i prodotti pericolosi, o ritenuti tali, vengono ritirati dal mercato.
È possibile accelerare la procedura con un sistema di risposta rapida che preveda il ritiro di un prodotto dal mercato una volta che questo sia ritenuto pericoloso?
Infine, vorrei chiedere al Commissario informazioni su quei prodotti in merito ai quali molte persone (e io sono tra queste) hanno intrattenuto una corrispondenza con lui, prodotti ritenuti pericolosi, ma che in questa fase la Commissione non ritiene tali; basta pensare ai mobili infiammabili.
Ci sarà un ampliamento dei controlli su prodotti di questo tipo?
Onorevole Whitehead, la ringrazio per le sue parole di sostegno che mi sono molto gradite.
Per quanto riguarda la domanda sui paesi candidati, la informo che in effetti è in corso un dibattito.
Il mio ufficio e quello del Commissario Verheugen, che è preposto all'ampliamento, stanno discutendo questo tema non solo per quanto riguarda la sanità pubblica, ma anche la protezione dei consumatori.
Anche questioni come questo specifico provvedimento saranno al centro della nostra attenzione.
Per quanto riguarda la seconda parte della sua domanda, concernente il rapido ritiro dal mercato dei prodotti pericolosi, vorrei rassicurarla; con il sistema di allarme rapido, Rapex, i prodotti di cui sia stata accertata la pericolosità verranno sollecitamente ritirati dal mercato.
In terzo luogo, terrò conto delle sue preoccupazioni per i mobili infiammabili e altri prodotti; attualmente stiamo esaminando tale questione.
Signor Commissario, lei ha appena detto - ed è molto importante - che è necessario conquistare la fiducia dei consumatori in ogni ambito.
Al riguardo, mi sembra che sia stata messa in funzione tutta una serie di strumenti, in particolare il Libro bianco sul consumo e la sicurezza alimentare.
Oggi, per dare un senso a tutte le riflessioni sulla sicurezza del consumatore e per riavvicinare l'Europa alla società civile, quella che si è espressa a Seattle e altrove e che ha manifestato le proprie preoccupazioni sulla qualità degli alimenti e sulla sicurezza alimentare, la Commissione non potrebbe forse prendere l'iniziativa e organizzare un forum che avvii un ampio dibattito tra responsabili della Commissione, rappresentanti dei governi, deputati, ma anche rappresentanti della società civile, organizzazioni non governative, organizzazioni dei consumatori e operatori, in modo che tali discussioni possano giungere anche al cittadino europeo?
In tal modo, potremmo evitare di essere considerati uno spazio chiuso che non coinvolge sufficientemente il cittadino in ogni discussione.
È favorevole all'organizzazione di un simile forum?
Posso confermare che sono state presentate varie proposte sulla questione che lei ha menzionato.
Attualmente, per esempio, il mio ufficio sta dando gli ultimi ritocchi al documento quadro sulla sanità pubblica; nel documento c'è un riferimento all'istituzione di un forum per la sanità pubblica, nell'ambito del quale si potranno discutere temi relativi alla sanità pubblica, nonché alla qualità degli alimenti e alla tutela dei consumatori, che lei ha ricordato.
Guardo con interesse al coinvolgimento della società civile nelle questioni da lei menzionate, soprattutto a quelle concernenti il commercio.
Anch'io ho partecipato ai colloqui dell'OMC a Seattle per dar voce alle idee a cui lei ha fatto riferimento, cioè la partecipazione della società civile, delle ONG e dei consumatori in generale, e il conferimento a questi ultimi del diritto di espressione, per quanto riguarda i colloqui concernenti l'OMC.
Perciò le posso garantire, onorevole Auroi, che questi temi mi stanno a cuore.
Credo che sarebbe importante instaurare un legame tra il lavoro della Commissione e la società civile; in questo va coinvolta la Direzione generale che ho l'onore di dirigere quale responsabile.
Ho assunto questo compito con estrema serietà, e continueremo la nostra opera sulla stessa strada.
Signora Presidente, ha indagato e valutato quanti posti di lavoro andrebbero perduti in Europa se entrasse in vigore un divieto di esportazione delle merci vietate nell'Unione?
Se ne è discusso con i sindacati e le associazioni dei datori di lavoro?
Signora Presidente, onorevoli deputati, devo sottolineare che sono responsabile del settore della salute pubblica e della protezione dei consumatori.
In diverse occasioni, anche in questo Parlamento, la considerazione fondamentale dev'essere la tutela della collettività.
Nei casi in cui emerge un conflitto tra protezione dei consumatori (in particolare la loro salute) e questioni monetarie, deve avere la precedenza la salute pubblica.
Ciò non equivale a dire che le considerazioni da lei ricordate debbano essere ignorate; non è possibile, ma quando vi è un conflitto che impone di scegliere fra le due opzioni, deve sempre prevalere la salute pubblica.
Signora Presidente, signor Commissario, mi congratulo con la Commissione per questa iniziativa, che ritengo estremamente importante; vorrei però che il Commissario spiegasse com'è possibile adottare una simile iniziativa avendo alle spalle una PAC del tutto contraria alla difesa della sicurezza e della qualità alimentare?
Se la PAC paga essenzialmente per produrre e ha come unica base il criterio quantitativo della produzione, se gli agricoltori ricevono in funzione della quantità prodotta, com'è possibile accettare una direttiva di questo tipo senza prima adeguare la politica agricola rendendola una politica di qualità, una politica di sicurezza alimentare?
O forse si tratta di una maniera per far fronte ad una tendenza nell'opinione pubblica che manifesta sempre meno fiducia nella catena alimentare, tendenza che con questa politica non è possibile invertire?
Per quale motivo non si comincia a trasformare la politica agricola in modo che riscuota la completa fiducia dei consumatori?
Vorrei dire che le disposizioni contenute nel documento legislativo concernente i prodotti alimentari saranno in vigore finché non verrà attuata la legge generale sui prodotti alimentari.
Saprete che i nostri programmi, illustrati nel Libro bianco sulla sicurezza alimentare, contengono una disposizione relativa all'introduzione di una normativa, cioè una legge generale sui prodotti alimentari; nel Libro bianco esistono poi molte altre disposizioni giuridiche volte a proteggere la sicurezza alimentare e, di conseguenza, i consumatori.
Per presentare questa normativa sarà necessario tenere consultazioni approfondite con gli altri Commissari, soprattutto con il Commissario Fischler, responsabile della PAC.
Posso garantire, onorevole Campos, che l'interazione fra questi temi a livello di Commissione promuove la sicurezza alimentare.
Sono convinto che non ci sarà, né potrà esserci, alcun conflitto tra gli obiettivi dello sviluppo dell'agricoltura e quelli della sicurezza alimentare.
Signora Presidente, anche io desidero esprimere la mia soddisfazione per le dichiarazioni rese oggi dalla Commissione.
Vorrei soffermarmi sulla questione della trasparenza; infatti, signor Commissario, anch'io ritengo che la trasparenza sia direttamente collegata con la fiducia dei cittadini nella sicurezza degli alimenti.
Parlando di trasparenza, però, ha menzionato il concetto di riservatezza e vorrei quindi sapere dove comincia e dove finisce detto concetto, visto che lo considero un elemento molto delicato nei nostri tentativi di riguadagnare la fiducia dei cittadini europei.
Questa specifica disposizione si occupa del miglioramento della trasparenza; come vi ho già detto nel mio intervento introduttivo, la Commissione ritiene che, conformemente alla politica generale, i cittadini abbiano il diritto di conoscere i veri pericoli a cui sono esposti e quali misure si possano adottare per proteggerli.
Come ho ricordato, il limite a tutto questo è il segreto professionale o la riservatezza, secondo la definizione contenuta nell'articolo 287 del Trattato, salvo per quelle circostanze in cui prevalgano problemi di salute pubblica.
In questi casi, le disposizioni contenute nell'articolo 287 passano in secondo piano; in tali circostanze sia il Trattato sia la disposizione legislativa che viene presentata questo pomeriggio affrontano la situazione da lei descritta e forniscono una protezione dei consumatori completa e adeguata, oltre a una totale trasparenza.
Permettetemi di dire inoltre che concordo pienamente sul fatto che il modo migliore per ottenere la fiducia dei consumatori è quello di fornire informazioni esaustive.
In questo campo la trasparenza è essenziale e ogni volta che i consumatori temono di non ricevere informazioni complete, la loro fiducia ne esce gravemente incrinata.
Sono consapevole di questo problema e condivido il senso della sua domanda.
Signora Presidente, signor Commissario, si parla di sicurezza degli alimenti e dei prodotti: io vorrei allargare la discussione.
Sappiamo che la produzione di carne ha inizio nelle stalle.
Stiamo parlando di dichiarazione totale dei mangimi e riscontriamo che l'industria dei mangimi vi si oppone a priori in quanto dice che si tratta di richieste non realistiche.
Ora io chiedo: come possiamo tutelare i nostri agricoltori come produttori se, in ultima analisi, essi non sanno cosa danno da mangiare al loro bestiame, ma in determinate circostanze ne sono responsabili?
Lei chiede come sia possibile proteggere i nostri agricoltori, nella loro veste di produttori, quando essi stessi non sanno che cosa danno da mangiare ai loro animali.
Esiste già un corpus legislativo che si occupa dell'alimentazione animale ed anche il Libro bianco affronta la questione.
Alcune disposizioni legislative contenute nell'allegato al documento illustrano le intenzioni della Commissione relativamente all'alimentazione animale.
Signora Presidente, anch'io vorrei ringraziare il Commissario per questa importante direttiva che, come lui stesso afferma, dovrebbe ripristinare la fiducia dei consumatori.
Il Commissario sarà consapevole che in seguito alla crisi della diossina l'opinione pubblica belga è rimasta particolarmente scossa, che la fiducia dei consumatori si è affievolita e che è stata addirittura creata un'apposita commissione d'inchiesta in seno al Parlamento belga.
Vorrei sottoporre all''attenzione del Commissario una domanda mirata sul rapid alert system.
La commissione d'inchiesta ha asserito che il governo belga, l'autorità competente, avrebbe attivato il rapid alert system con eccessiva lentezza.
Il governo ha reagito affermando che il sistema non è chiaro in merito alle procedure da seguire e al momento in cui dare l'allarme.
Il Commissario può garantire che, con le nuove proposte, sarà possibile superare il problema?
Quello che ha detto sulle informazioni fornite dalle autorità belghe sulla questione della diossina è giustissimo; in quell'occasione c'è stato un considerevole ritardo che ha gravemente preoccupato tutti: non solo la Commissione, ma anche il Parlamento.
I timori della Commissione erano tali che essa ha avviato un'azione legale contro il Belgio presso la Corte di giustizia; il contenzioso è ancora in piedi, anche se gli altri aspetti del problema specifico da lei sollevato sono stati risolti, proprio a causa del ritardo con cui il problema è stato esposto alle autorità competenti e all'Unione europea.
Potrei forse continuare con gli altri punti della mia comunicazione al Parlamento di questo pomeriggio; essa contiene la proposta di introdurre i test ESB, e avrò il piacere di presentarla al Parlamento nel corso del pomeriggio.
In varie occasioni ho affermato che i nuovi test rapidi post mortem costituiscono a mio avviso uno degli strumenti più importanti per controllare l'ESB.
I servizi della Commissione hanno lavorato ad una proposta per introdurre questi test nel monitoraggio dell'ESB in tutta l'Unione a partire dal settembre dello scorso anno.
Attualmente disponiamo di tre test che hanno dimostrato di dare risultati eccellenti se usati per eseguire controlli post mortem sugli animali che mostrano segni clinici della patologia.
I test offrono nuove opportunità per quanto riguarda i controlli di routine effettuati su un gran numero di animali.
Un programma di monitoraggio attivo svolto in Svizzera ha dimostrato che l'uso di test rapidi post mortem potrebbe migliorare considerevolmente l'efficacia del monitoraggio ESB, soprattutto sugli animali che muoiono in aziende agricole o che vengono inviati alla macellazione perché infortunati.
Dal 1998 l'Unione ha istituito un programma di controllo ESB basato sull'esame di animali i cui sintomi clinici fanno pensare all'ESB.
La Commissione adesso propone di sostituire quel programma con uno nuovo in cui ogni Stato membro effettua dei prelievi nel proprio territorio per ottenere campioni rappresentativi del bestiame morto in aziende agricole o di quello macellato in seguito ad emergenze.
Rispetto all'attuale monitoraggio, in ogni Stato membro il campione aumenterà di 25 - 100 volte, a seconda della quantità di bestiame.
Presumo che il nuovo monitoraggio proposto fornirà informazioni decisamente migliori rispetto a quelle attuali sull'incidenza dell'ESB nell'Unione.
Sono lieto inoltre di poter dire al Parlamento che i risultati di questi test specifici saranno disponibili nel giro di 24 ore.
Proponiamo di condurre questi test a partire dal gennaio 2001, su un numero minimo di 65.000 animali l'anno in tutta l'Unione.
La decisione proposta di per sé non influirà sul bilancio comunitario, ma questo tema sarà dibattuto dal comitato veterinario speciale la prossima settimana.
Raccomando all'approvazione del Parlamento le proposte presentate dalla Commissione nel corso del pomeriggio.
Signora Presidente, signor Commissario, non vi deve stupire che io non sia soddisfatta.
Ho varie domande.
Dai tempi della commissione di controllo contro l'ESB il Parlamento chiede un test obbligatorio contro l'ESB.
È da tempo che ve lo chiedo: non credete anche voi che introdurre il test obbligatoriamente solo dal gennaio 2001 non sia sufficiente e che sia decisamente troppo tardi visto che i test ESB sono già stati valutati un anno fa?
Non crede anche lei, Commissario Byrne, che non sia sufficiente prendere in considerazione animali morti o ammalati, ma che per avere un quadro realistico, quasi uno screening, si dovrebbero sottoporre a test un animale ogni cinquemila, seimila o diecimila capi da macellare, a seconda della situazione dell'ESB negli Stati membri?
Commissario Byrne, se la debole proposta della Commissione è da attribuire solo al fatto che gli Stati membri non hanno voluto votarla, lei è disposto a dirci quali Stati membri non hanno votato a favore di una proposta di più ampia portata?
Come ho già detto, la proposta sarà presentata al comitato veterinario speciale probabilmente entro la prossima settimana; se in quella sede si troverà un accordo, il sistema entrerà a regime assai prima di quanto previsto.
In mancanza di un accordo preciso sarà necessario rispettare le procedure vigenti; si dovrà quindi passare per il Consiglio "agricoltura", eccetera.
Per realizzare queste previsioni gli Stati membri dovranno dare attuazione al sistema; quindi le date che io ho indicato sono, per così dire, una stima prudente; è possibile che i tempi siano assai più ristretti.
Inoltre, alcuni Stati membri hanno già annunciato l'intenzione di portare avanti i propri test a livello nazionale e può darsi benissimo che alcuni Stati membri introducano questi sistemi in un lasso di tempo più breve.
Non bisogna però dimenticare che la messa a punto di un sistema di questo tipo richiede non solo disposizioni legislative, ma anche la definizione di un complesso apparato tecnico: bisognerà predisporre dei test per consentire il monitoraggio e il corretto funzionamento dei sistemi realizzati.
Tutto questo per garantirci i migliori risultati possibili che ricompensino le spese sostenute e il lavoro svolto.
Tenendo conto di tutto questo, posso arrischiarmi a prevedere, come data d'inizio, il gennaio 2001; se comunque gli Stati membri saranno in grado di anticipare i tempi, tanto meglio.
Signor Presidente, signor Commissario, lei ha già risposto, in parte, alla prima domanda sui campioni.
Ho una seconda domanda.
Sono persuaso che, al fine di tutelare il consumatore, saremmo presi maggiormente sul serio dai produttori se eliminassimo anche le interiora a rischio e se vigesse la stessa legislazione in tutta l'Unione.
Il secondo punto concerne, signor Commissario, l'applicazione nel 2001.
Credo che occorra anche eliminare la macellazione d'urgenza degli animali malati e che tale macellazione d'urgenza sia accettabile soltanto per gli animali che hanno subito incidenti.
Il controllo sarebbe così molto più serio a livello della produzione e anche per il consumatore.
Condivido i timori relativi alle interiora ad alto rischio; proprio per questo avanzerò alcune proposte concernenti l'eliminazione dei materiali a rischio specifico; sappiamo che esiste già una proposta in tal senso, di cui si cercherà di accelerare l'iter.
Spero che della questione si occuperà il Consiglio "agricoltura" che dovrebbe riunirsi nel mese di giugno e che in quella sede le preoccupazioni espresse in questa domanda troveranno una risposta.
Signor Commissario, siamo particolarmente preoccupati perché abbiamo l'impressione che la decisione presa non risponda alle preoccupazioni dei consumatori.
Considerato che i test non sono sistematici o che sono limitati agli animali malati o morti in azienda, non diamo assolutamente l'impressione di seguire una procedura quasi sistematica e, pertanto, affidabile riguardo alla qualità della carne e alla politica epidemiologica da portare avanti.
Poco fa ha detto che la sanità pubblica andava privilegiata rispetto alle considerazioni sull'occupazione e sull'economia.
Non crede che il costo dei vaccini e il denaro siano diventati più importanti dell'interesse dei consumatori?
Come lei ha detto, la proposta riguarda - sia pure non esclusivamente - gli animali ammalati e quelli che sono stati macellati a seguito di procedure di emergenza; essa si concentra specificamente su questi animali perché proprio da loro possiamo ottenere i dati più ricchi e precisi.
Tuttavia dobbiamo anche ricordare che vi sono alcune proposte relative all'eliminazione dei materiali a rischio specifico, le quali garantiscono un ulteriore margine di sicurezza per il consumatore.
Vi sono note le proposte relative al controllo dei mangimi animali che contengono carne e farina d'ossa.
L'insieme di questi fattori dev'essere considerato organicamente.
La proposta che presentiamo oggi non rappresenta l'unica risposta al problema della protezione dei consumatori per quanto riguarda il consumo della carne bovina.
C'è una risposta articolata su diversi livelli; sono coinvolti molti aspetti la cui complessità ho cercato di illustrarvi oggi.
Potete essere certi del nostro impegno teso ad assicurare ai consumatori la migliore protezione possibile per ciò che riguarda tutti gli alimenti, compresa la carne bovina.
Signor Presidente, signor Commissario, condivido appieno le preoccupazioni esposte dagli oratori che mi hanno preceduto.
Essendo io stessa produttrice, sono più che mai interessata a che i consumatori recuperino finalmente fiducia nella produzione di bovini, ovini e dei prodotti derivati.
Signor Commissario, la mia domanda è la seguente: finora, grazie a Dio, in Austria non è stato registrato nemmeno un caso di ESB.
I controlli verranno eseguiti anche in Austria?
Sì, i test saranno effettuati in tutti gli Stati membri, Austria compresa; è questo l'unico modo per garantire la sicurezza necessaria.
Molti di voi hanno affermato che è essenziale anteporre a qualsiasi altra considerazione la protezione dei consumatori, la sicurezza alimentare e la salute pubblica; perciò il sistema che abbiamo elaborato per l'attuazione dei test si basa sul fatto che per ottenere informazioni migliori e più precise è necessario effettuare i test in tutta l'Unione europea.
Tanto per tener desta l'attenzione degli Stati membri, possiamo chiederle a quali conclusioni sono giunti la Commissione e il comitato veterinario speciale in seguito ai test svolti in Svizzera, in rapporto agli animali (per numero o proporzione) che sono stati introdotti nella catena alimentare umana?
Devo dire che non sono in grado di leggere i pensieri del comitato veterinario speciale, ma la questione sarà sottoposta al comitato la settimana prossima, e in quella sede i miei rappresentanti avanzeranno le stesse argomentazioni che ho esposto questo pomeriggio all'Assemblea.
Onorevole Whitehead, lei le conosce a fondo.
Presumo e mi auguro che le proposte saranno accolte dal comitato veterinario speciale, e che non sarà necessario presentarle al Consiglio "agricoltura".
Come ho detto, temo però di non poter leggere i pensieri del comitato.
Spero che otterremo una risposta positiva; dai contatti che ho avuto con alcuni Stati membri mi sembra di capire che vi sono diffusi timori in questo campo, se non altro in seguito alla recente scoperta di un caso in Danimarca.
Questo evidentemente ha destato l'attenzione generale.
Solo una piccola domanda per completare quanto hanno già detto gli onorevoli Daul e Lienemann: che cosa fare?
Non sarebbe forse opportuno eliminare, per prudenza, anche gli animali portati all'ultimo momento ai mattatoi, che sono spesso animali sospetti?
Non è forse meglio decidere di eliminarli dalla catena alimentare?
Per quanto ne so, solitamente questi animali vengono eliminati dalla catena alimentare.
La mia domanda al Commissario Byrne si riferisce alla recente relazione dell'Ufficio alimentare e veterinario di Dublino sull'impatto dell'ESB in Francia; la relazione riguarda una parte del 1999, ma è stata presentata al Parlamento europeo e ai suoi deputati soltanto di recente.
I dati contenuti nella relazione sono estremamente allarmanti.
Sembra che molti dipartimenti francesi - forse 23 - non abbiano monitorato la diffusione dell'ESB nella popolazione bovina, nonostante si tratti di dipartimenti in cui le mucche da latte sono molto numerose.
Le condizioni dei mattatoi e i controlli che vi si effettuavano erano tali da far ritenere, in base alla relazione, che ancor oggi (29 marzo 2000) sia perfettamente possibile in Francia l'ingresso nella catena alimentare di animali affetti da ESB.
Su questo problema il Commissario deve impegnarsi al massimo.
La scorsa settimana, quando il Ministro francese dell'agricoltura Glavany è venuto a Bruxelles, gli ho sottoposto la questione; egli ha respinto le conclusioni della relazione dell'Ufficio alimentare e veterinario, nonché i rilievi degli ispettori.
Vorrei sapere che cosa sta facendo la Commissione in proposito; so che dovrei rivolgere questa domanda al Commissario per l'agricoltura, ma il Commissario Byrne è responsabile della sicurezza alimentare, la quale sarebbe evidentemente a rischio in Francia se le conclusioni dell'Ufficio alimentare e veterinario risultassero veritiere.
Chiedo quindi al Commissario Byrne di informarci sulle azioni che egli ha intrapreso in merito a questa relazione.
La relazione è il risultato di un'ispezione effettuata nel giugno dello scorso anno; essa è stata poi elaborata, valutata e infine discussa con le autorità francesi.
Questo è avvenuto in autunno e mi è stato assicurato che le autorità francesi, con le loro risposte, hanno affrontato i problemi che sono stati portati alla loro attenzione.
Per quanto riguarda le relazioni prodotte dall'Ufficio alimentare e veterinario, devo dire che ne ho più volte discusso con i rappresentanti dell'Ufficio stesso; attualmente stiamo riesaminando le modalità con cui tali relazioni vengono preparate e redatte, nonché le informazioni che esse contengono.
Lo scorso fine settimana a Dublino ho partecipato, assieme ai massimi funzionari degli uffici veterinari dell'Unione europea e ai rappresentanti dell'Ufficio alimentare e veterinario, a un seminario in cui si analizzavano appunto tali problemi.
Abbiamo avanzato una serie di proposte e sono convinto che con la loro realizzazione riusciremo a placare sia i timori che questi problemi hanno suscitato negli Stati membri sia le preoccupazioni dei consumatori.
Sono convinto che le autorità francesi sono entrate in azione.
Vorrei attirare l'attenzione sul fatto che recentemente il Ministro francese dell'agricoltura Glavany ha annunciato l'intenzione di effettuare circa 40.000 test del tipo di cui abbiamo discusso oggi per accertare la presenza dell'ESB in Francia e i livelli di infettività.
Aerei muniti di « hushkits »
L'ordine del giorno reca, in discussione congiunta, due interrogazioni orali alla Commissione presentate dagli onorevoli:
Hatzidakis, a nome della commissione per la politica regionale, i trasporti e il turismo, sui velivoli insonorizzati (B5-0018/2000);
Jackson, a nome della commissione per l'ambiente, la sanità pubblica e la politica dei consumatori, sulla questione degli aerei muniti di "hushkits" (dispositivi antirumore) (B5-0020/2000).
Signor Presidente, attendo con grande interesse l'intervento del Commissario in questo dibattito.
La prima domanda che poniamo è questa: ha ragione il Financial Times di oggi che prevede che il Commissario ci risponderà che il 4 maggio entrerà in vigore solo una parte della normativa antirumore, cioè quella che concerne l'Unione europea?
Probabilmente il Commissario dirà che la parte relativa ai paesi terzi, che dovrebbe entrare in vigore a partire dal 2002, sarà sospesa.
In seno al Parlamento europeo la commissione per l'ambiente è responsabile dell'originaria normativa antirumore; siamo rimasti alquanto delusi per la riluttanza degli Stati Uniti ad ammettere il diritto dell'Unione europea ad insistere sull'entrata in vigore della normativa alla data fissata.
A nostro parere, alla base di tutto ciò stanno le continue prevaricazioni del governo degli Stati Uniti, che in passato non ha mai dimostrato una sufficiente volontà di negoziare seriamente attraverso l'ICAO per superare tali difficoltà.
Data la vicinanza di molti aeroporti europei ai centri abitati, la commissione per l'ambiente insiste nell'affermare il nostro diritto di cercare di ottenere una riduzione del rumore prodotto dagli aerei che atterrano in Europa, indipendentemente dalla loro provenienza e compagnia aerea.
Noi europei abbiamo certamente il diritto di legiferare come crediamo per proteggere la popolazione del nostro continente e garantirle i più alti standard di protezione antirumore.
Per dirla con chiarezza: che cosa diremo agli europei se, dopo il 2002, essi saranno ancora afflitti dal fracasso dei vecchi aerei di paesi terzi che infesteranno i nostri cieli, muniti di dispositivi antirumore a nostro giudizio del tutto inadeguati?
È chiaramente difficile intavolare una discussione seria su questi temi nell'anno in cui negli Stati Uniti si svolgono le elezioni: sappiamo bene che i politici di quel paese hanno strettissimi margini di manovra.
Credo però che il Commissario sia in grado di darci qualche buona notizia, annunciando che si intravede uno spiraglio che darà soddisfazione a entrambe le parti in causa e consentirà di continuare i negoziati su basi ragionevoli, per giungere infine a una soluzione complessiva.
Il primo compromesso che è stato proposto non molto tempo fa è sembrato di gran lunga troppo fragile ad ampi settori del Parlamento; l'Unione europea avrebbe sospeso l'intera normativa, gli Stati Uniti avrebbero ritirato il loro ricorso presso l'ICAO e i negoziati sarebbero andati avanti.
Ne siamo sicuri?
A nostro avviso, c'era il serio pericolo che l'Unione europea rimanesse con un pugno di mosche.
Attendiamo con trepidazione l'intervento del Commissario; devo ribadire quanto sia importante che fornisca una risposta soddisfacente sia alla commissione per l'ambiente che al Parlamento, non da ultimo perché l'eventuale richiesta di sospendere una parte qualsiasi della normativa andrà comunque approvata dal Parlamento tramite il processo di codecisione.
Signor Presidente, com'è ovvio, abbiamo presentato questa interrogazione perché il regolamento 925/99 sulla riduzione del rumore prodotto dagli aerei dovrebbe entrare in vigore entro breve tempo. Nel frattempo continuano i colloqui tra la signora Commissario De Palacio e la controparte americana, la quale si è risentita per detto regolamento approvato da Consiglio e Parlamento e ne chiede il ritiro o la sospensione.
Il regolamento in questione è stato adottato per salvaguardare l'ambiente e i cittadini.
Nel contempo, però, pare che esso danneggi gli interessi dell'industria americana.
Agendo in buona fede, Consiglio e Parlamento hanno rinviato di un anno l'entrata in vigore del regolamento.
Malgrado questo nostro atteggiamento positivo, gli americani, dal canto loro, si sono dimostrati arroganti, specie nei confronti del Parlamento europeo, e, come segnalato poc'anzi, hanno inizialmente chiesto il ritiro del regolamento e successivamente, facendo quasi una concessione, hanno optato per il rinvio sine die.
Com'è noto, la signora Commissario De Palacio è stata autorizzata dal Consiglio dei ministri a negoziare con la controparte americana.
Non vi è alcun dubbio che tali colloqui sono stati non soltanto lunghi, ma anche difficili.
A un certo punto è sembrato di intravedere un minimo progresso, comunque ben lungi dall'essere soddisfacente. Negli ultimi giorni, però, anche questo piccolo passo avanti è andato in fumo visto che gli USA, ai sensi dell'articolo 84 della Convenzione di Chicago, hanno presentato ricorso all'ICAO contro l'Unione a causa del regolamento in questione che, come vi ho detto, mira a tutelare l'ambiente.
Da parte nostra, vogliamo precisare quanto segue: non intendiamo provocare tensioni con gli americani, non vogliamo causare una guerra commerciale o altri problemi alle nostre relazioni; consideriamo gli americani nostri alleati ed amici ma, come dicono essi stessi, devono capire che it takes two to tango.

La nostra posizione si può così riassumere:
la nostra strategia deve mirare ad un accordo mondiale per giungere a standard più severi in materia di rumorosità degli aerei;
se non c'è un accordo, è evidente che serve un'azione unilaterale da parte dell'Unione;
consideriamo totalmente inaccettabile la richiesta degli USA relativa al ritiro o al rinvio sine die dell'applicazione del regolamento;
apprezziamo il progresso riscontrato in seno al comitato Aviation Environment Protection verso l'accettazione di una graduale sostituzione degli aerei rumorosi che circolano oggi;
siamo contrari ad un ulteriore rinvio dell'entrata in vigore del regolamento per gli aerei degli Stati membri, perché la reputiamo una questione di politica interna e non possiamo considerare competenti gli americani in una materia del genere;
siamo pronti a rivedere il regolamento 925/99 relativamente agli aerei di paesi terzi, solo se nel frattempo in seno all'ICAO si troverà un accordo sui nuovi standard.
Se si agisce in buona fede, si può tradurre questo accordo in realtà.
Nel frattempo, però, non c'è alcuna ragione per rinviarne gli effetti relativi agli aerei dei paesi terzi, per il semplice motivo che il regolamento concernente tali aeromobili entrerà in vigore nel 2002.
In tal senso non riesco a capire l'ostinazione degli americani, i quali insistono su un rinvio del nostro regolamento.
Crediamo che gli USA dovrebbero ritirare il ricorso presentato all'ICAO ai sensi dell'articolo 84 della Convenzione di Chicago, poiché esso nuocerebbe al clima di collaborazione.
Signor Presidente, desidero concludere con due osservazioni specifiche.
In primo luogo, deve essere chiaro chi è che sta negoziando per gli americani.
Da parte nostra, conosciamo il nostro negoziatore, la signora Commissario De Palacio, che sinora si è dimostrata molto valida.
Dall'altra parte, la situazione non è chiara e questo accresce l'indeterminatezza delle posizioni americane e rende più ardui i nostri sforzi.
In secondo luogo, gli USA devono capire che il Parlamento europeo non è più quello di una volta, dei decenni scorsi, perché ormai è un'Istituzione forte.
Devono quindi comprendere che, oltre al Consiglio, sono tenuti a discutere anche con il Parlamento e a tener conto delle sue posizioni, visto che senza la partecipazione del Parlamento non vi può essere alcun progresso.
Quindi, se vogliono il nostro aiuto, devono prima aiutarci loro, contribuendo a detti progressi e dimostrando buona volontà.
Partendo da questi ragionamenti, vorrei chiedere alla signora Commissario e al Consiglio quali siano le loro posizioni.
Signor Presidente, onorevoli deputati, una cosa è chiarissima: il regolamento "hushkits" entrerà in vigore nell'Unione europea il prossimo 4 maggio.
Staremo a vedere come proseguiranno i negoziati con gli USA a partire da tale data.
Lo scopo del regolamento è noto: riuscire ad attuare quanto concordato in seno all'ICAO; in altre parole, gli aerei che atterrano nei nostri aeroporti devono essere conformi agli standard fissati dall'ICAO per il rumore.
Il regolamento non prevede nulla di più, benché io creda che si debba essere più ambiziosi.
Come ricordato dall'onorevole Blokland, gli standard attuali risalgono al 1978 e da allora la tecnologia aeronautica mondiale ha fatto passi da gigante.
Oggigiorno, il rapporto fra rumore prodotto dagli aerei vecchi e da quelli nuovi è pari a 1:20 o persino 1:40 -1:50.
Pertanto, in seno all'ICAO si devono fissare nuovi livelli di rumore come standard internazionali e occorre quindi collaborare con gli statunitensi che sono nostri alleati ed amici.
L'imminente entrata in vigore del regolamento non significa che non si debba continuare a negoziare con gli USA al fine di migliorare la situazione degli standard di rumore previsti dall'ICAO.
Riguardo a tali problematiche, è possibile negoziare su quanto segue.
Anzitutto, occorre definire migliori standard internazionali nel quadro dell'ICAO, collaborare al suo interno e conseguire un obiettivo comune, ovvero un'ulteriore riduzione del rumore negli aeroporti mediante l'uso delle più moderne tecnologie, con un periodo di phasing out degli aerei più rumorosi e con l'applicazione del capitolo 4.
In secondo luogo, gli USA devono ritirare il ricorso all'ICAO ai sensi dell'articolo 84, mentre noi potremmo trattare sulla sospensione di quella parte del regolamento concernente le compagnie di paesi terzi, non certo di quella relativa alle compagnie europee, che entrerà in vigore il prossimo 4 maggio.
In altre parole, non c'è più niente da discutere in merito alle compagnie europee, mentre è possibile trattare sulle condizioni concernenti le compagnie di paesi terzi - per le quali abbiamo tempo fino al 2002 - sospendendo la parte pertinente del regolamento.
Una volta raggiunto un nuovo accordo in seno all'ICAO, la normativa comunitaria verrà adattata alle nuove regole dell'ICAO, che comunque risulteranno migliori di quanto contemplato nell'attuale regolamento.
Onorevoli deputati, l'onorevole Hatzidakis mi ha chiesto con chi abbiamo trattato e la onorevole Jackson ha menzionato la riunione con il Segretario ai trasporti Slater.
Personalmente ho negoziato con molti esponenti del governo statunitense e l'unico problema è che a mancarci non sono solo i negoziati, ma anche la conferma dell'avallo dell'amministrazione statunitense agli accordi iniziali raggiunti con il negoziatore, anche se spero che tale conferma arrivi presto.
In tutto questo tempo ho sempre informato l'Aula in modo puntuale e assolutamente trasparente.
Non mi soffermerò sulle tappe precedenti, a voi tutti note; l'ultima risale all'incontro con il Segretario Slater lunedì scorso.
Sulla base di questi progressi arriveremo probabilmente ad un accordo, per il quale continueremo a lavorare.
Pertanto, onorevole Jackson, quanto sostenuto dal Financial Times non corrisponde ai fatti.
Solo se vi fosse un accordo anche sugli altri punti, verrei in Parlamento a chiedere il vostro sostegno per un rinvio a favore delle compagnie di paesi terzi, cioè per una sospensione degli effetti del regolamento per quanto le riguarda.
Spero che raggiungeremo detto accordo.
Signor Presidente, inizierei volentieri il mio intervento con il titolo di un'opera di Shakespeare: Molto rumore per nulla, ma purtroppo sarebbe inadeguato.
Infatti si sta facendo molto rumore per qualcosa di grosso.
Pur contro voglia devo mettere le cose nel giusto contesto, discostandomi forse dalla posizione del Presidente del Consiglio: non stiamo parlando di ambiente - cosa che, come sapete, faccio sempre volentieri -, ma di salute.
Ciò di cui stiamo parlando oggi non ha molto a che fare con le norme in materia di traffico o di ambiente; stiamo preparando delle leggi che devono proteggere la salute umana.
Tutti gli scienziati del mondo, anche quelli statunitensi, hanno osservato negli ultimi anni che il rumore nuoce alla nostra salute.
Il rumore fa ammalare gli uomini e non danneggia solo loro, ma l'intera comunità, ovvero l'economia. Ciò è qualcosa che molti di noi vogliono tenere sempre ben presente.
È per questo che abbiamo elaborato questa normativa.
È l'unica ragione.
Vogliamo tenere tutto ciò sotto controllo, a prescindere dal fatto che ovviamente vogliamo integrare la politica dei trasporti con le altre politiche e, viceversa, vogliamo integrare la politica per l'ambiente nei trasporti stessi.
La normativa è in vigore, lo hanno detto tutti oggi, e fortunatamente anche il Commissario lo ha ribadito molto chiaramente.
L'ultima volta che ho avuto l'occasione di ascoltare la signora De Palacio sono rimasto molto colpito dal modo molto chiaro, molto logico e molto deciso con cui si è espressa.
L'ho apprezzato molto e mi congratulo.
La normativa è in vigore e pertanto mi sono chiesto su che cosa abbia lavorato ieri il Consiglio dei ministri dei trasporti.
In effetti il Consiglio non deve occuparsi di nulla, a meno che non intenda proporci una nuova normativa. Ma pare che ciò non intenda farlo.
Il Commissario, signora De Palacio, ha detto che potrebbe aver bisogno dell'appoggio del Parlamento per la seconda parte del regolamento, ovvero per quella parte che riguarda i paesi terzi, fra i quali gli Stati Uniti, il Sudamerica e i paesi dell'Europa orientale, cioè tutti i paesi non appartenenti all'Unione europea.
Si tratta della parte che entrerà in vigore nell'aprile del 2002.
Se si rivolge a noi, signora Commissario De Palacio, e vuole che sospendiamo quella parte, penso che ciò richieda più di ciò che lei ha in mano in questo momento e lei lo sa bene.
Se torna a negoziare, una cosa dev'essere chiara, e credo e spero che a questo proposito il Parlamento sia relativamente concorde: dev'essere chiaro che dobbiamo definire in una dichiarazione norme inequivocabili.
Dobbiamo avere idee chiare ed essere tutti d'accordo: dove vogliamo andare? Qual è il traguardo?
Non intendo mercanteggiare sei mesi in più o in meno, ma voglio obiettivi chiari e un calendario ben preciso.
Se non sarà aprile 2002 - e lo dico off the record, nella misura in cui ciò è possibile in una discussione che viene messa a verbale -, ma settembre 2002 o addirittura gennaio 2003, io sarò l'ultimo a protestare, ma voglio un calendario chiaro e vincolante, a cui si devono attenere tutti, anche gli USA.
Se lo avremo, vorrei che a settembre tutto ciò venisse sottoposto all'assemblea generale dell'organizzazione internazionale per l'aviazione civile ICAO
Se a settembre del prossimo anno tutto questo sarà stato approvato, saremo sempre in tempo per sospendere la normativa.
Ma senza le condizioni che ho appena formulato non sono disposto ad accettare una sospensione.
Se la signora Commissario, invece, verrà con queste condizioni, allora ciò sarà possibile, ma sarà necessario passare attraverso il normale processo legislativo e in tal caso avrà bisogno dell'appoggio del Parlamento europeo - questo lo devono capire anche gli USA - e forse allora a fine giornata potremo chiudere con un'opera di Shakespeare e dire Molto rumore per nulla.
Signor Presidente, signor Presidente del Consiglio, signora Commissario, devo ammettere che è un peccato dover dedicare così tanto tempo ed energie a questo dossier, dal momento che, come sottolineato dall'onorevole Blokland, continuiamo a volgere in misura eccessiva lo sguardo a regolamenti che risalgono agli anni '70 piuttosto che pensare al futuro.
Ritengo che sia un peccato.
Dobbiamo adottare il più presto possibile la nuova normativa.
Si tratta infatti di un passo fondamentale per noi, ma manca evidentemente l'impegno da parte degli americani.
È la mancanza di impegno da parte loro a renderci così sospettosi.
È già successo tante volte.
Hanno spesso formulato mezze promesse, affermando che avrebbero agito, per poi tirarsi indietro.
È chiaro, a mio avviso, che la nostra diffidenza nasce dalla mancata volontà da parte degli americani a impegnarsi per qualcosa che dovrà comunque vedere la luce.
Non appena otterremo un loro impegno scritto, potremo contribuire, a livello di Unione, a sbloccare la situazione.
Penso che non si debba tornare indietro.
Ieri abbiamo avuto un colloquio con il Ministro dei trasporti americano Slater.
Nel corso del colloquio ho avuto l'impressione che anche il Ministro Slater ritenesse che la questione degli "hushkits" sia un tema di secondaria importanza che impedisce di occuparsi di altri problemi ben più rilevanti, che si debba trovare al più presto una soluzione e che anche negli Stati Uniti regni un evidente clima di sfiducia.
Gli americani devono comunicarci la loro intenzione di trovare una soluzione, non nell'ambito di una riunione a porte chiuse, bensì con un documento ufficiale.
Non ci possono chiedere di rinviare regolamenti unilaterali.
La denuncia presentata all'ICAO rappresenta una minaccia superflua.
Ritengo che debbano ritirarla.
L'onorevole Hatzidakis ha detto: ritirare, voi avete detto sospendere.
Ho presentato un emendamento perché si parli effettivamente di ritiro.
Ritengo che si debbano adottare disposizioni più severe rispetto a quanto previsto attualmente.
Ciò che trovo ammirevole, signora Commissario, è che lei si colloca sulla stessa posizione del Parlamento ed, evidentemente, anche del Consiglio.
Si tratta, a mio avviso, di una posizione ben più forte nei confronti degli americani, e dobbiamo fare tutto il possibile per conservarla.
Signor Presidente, io ritengo che la posizione del Commissario, signora De Palacio, sia correttissima nel sostenere la posizione europea nei confronti degli Stati Uniti.
Non è la prima volta che abbiamo posizioni differenti, legislazioni e regole differenti dagli Stati Uniti: pensiamo, ad esempio, agli organismi geneticamente modificati.
Se vogliamo rivendicare la nostra sovranità, dobbiamo farlo in tutti i campi, compreso questo.
Ora, secondo me, non è una questione di che dispositivi montino gli aeroplani per ridurre il rumore esistono ormai procedure standardizzate per verificare la rumorosità degli aeroplani ; quello che conta è che gli aeroplani non superino i limiti.
Se poi lo facciano con post-combustori modificati o con altri dispositivi silenziatori, secondo me non è fondamentale: quello che è fondamentale è che i limiti posti a tutela delle nostre popolazioni vengano rispettati e vengano fatti osservare da chi di competenza.
Signor Presidente, signora Vicepresidente, signor Presidente del Consiglio, sono lieto che oggi ci troviamo riuniti, dopo tutte le discussioni degli ultimi mesi, e che si possa constatare che tutte tre le Istituzioni - le due Istituzioni legislative e l'Istituzione propositiva, la Commissione - concordano sull'entrata in vigore del regolamento nel maggio di quest'anno. Non sarebbe del resto possibile nient'altro, perché non esiste un processo legislativo sufficientemente rapido da permettere modifiche entro maggio.
È tuttavia determinante che riteniamo giuste per i cittadini le misure a tutela dall'inquinamento acustico. Dobbiamo proteggere chi abita in vicinanza degli aeroporti.
Comunque, gli interessi degli americani non sono finora stati toccati. È possibile che siano lesi gli interessi di singole aziende americane, ma il regolamento per gli aerei registrati in paesi terzi entrerà in vigore soltanto nel 2002.
Per questo motivo, signor Presidente, dobbiamo tener sotto controllo la lingua e scegliere con estrema attenzione le nostre formulazioni, signor Presidente del Consiglio!
Mi chiedo se non sia opportuno abolire il regolamento nella parte concernente gli aerei di paesi terzi.
Del resto, mica è in vigore!
Compare nella legislazione, ma entrerà in vigore soltanto nel maggio del 2002.
Perché mai dovremmo abolirlo?
A mio avviso, dovremmo avviare una procedura legislativa, precisamente verso la fine dell'anno.
Quando nell'ambito dell'ICAO si saranno concordati standard globali, potremo iniziare a recepirli nel nostro regolamento; mi riferisco a quelli che riguardano gli aerei di paesi terzi a partire dal 2002.
Se nel corso del processo legislativo, che durerà sei mesi o un anno, a settembre verrà lanciato il segnale che nel quadro dell'assemblea generale dell'ICAO dette norme sono state adottate in questa forma, saremo in grado di concludere la procedura legislativa nei tempi previsti, prima del maggio 2002.
Era questa la domanda della mia collega.
Il processo legislativo non va avviato in funzione della "abolizione", bensì dell'"adeguamento ai nuovi standard concordati congiuntamente".
È proprio quello che dovrebbe fare il signor Slater. Si tratta di "addolcire un po'la pillola".
Non si deve limitare a dire di volersi mettere d'accordo con noi; come ha sempre chiesto la Vicepresidente. Egli deve anche dire su quali standard di qualità in materia di abbattimento delle emissioni sonore egli si vuole mettere d'accordo.
Su tali basi, signora Vicepresidente, lei può contare sul nostro totale sostegno!
La ammiriamo, in quanto dal Consiglio sono continuati ad essere mossi degli attacchi. La invitiamo a presentare subito una proposta legislativa e di concedere il minimo necessario agli americani.
Lei diceva a ragione che gli americani sono nostri amici, ma che non ci lasceremo ricattare, quando si tratta di proteggere l'ambiente.
Mantenga tale posizione, signora Vicepresidente!
Qualora gli americani si avvicinassero alle nostre posizioni per quanto riguarda le norme concernenti l'abbattimento dei livelli sonori, abbiamo comunque, in linea di principio, la possibilità di avviare la procedura legislativa, anche dopodomani.
Vorrei comunque raccomandare di attendere i primi risultati del gruppo di lavoro ICAO sulle norme per la protezione sonora.
Allora potremo iniziare una valida procedura legislativa, nell'interesse di tutti i cittadini, perché vogliamo avere standard globali più rigorosi di quelli vigenti finora!
Signor Presidente, nel suo intervento la onorevole Roth-Behrendt ha citato Shakespeare; anch'io vorrei ripetere le parole del monologo di Amleto: "se sia più nobile soffrir nell'animo le frecce e i dardi dell'oltraggiosa fortuna, o prender le armi contro un mare di guai e contrastandoli por fine ad essi."
Come presidente della delegazione di questo Parlamento per i rapporti con gli Stati Uniti, conosco bene il gran numero di frecce e dardi dell'oltraggiosa fortuna di cui sono irte le dispute commerciali tra Unione europea e Stati Uniti.
Ciò detto, è importante inquadrare ogni controversia commerciale nella giusta ottica.
Noi tutti vorremmo rallegrarci per i tenui segnali di progresso registrati dopo gli incontri con il Segretario di stato Slater e l'ambasciatore Morningstar.
Nel dir questo sono ben consapevole delle enormi pressioni esercitate sul Congresso in un anno di elezioni; non voglio essere troppo critica, poiché anche noi, come parlamentari, abbiamo esperienza di pressioni elettorali.
Bisogna dire però che negli Stati Uniti queste pressioni provengono non tanto dai cittadini, cioè dagli elettori, quanto dalle grandi imprese che sostengono entrambi i partiti e le loro campagne elettorali: è questa l'enorme differenza.
Il Commissario e altri oratori hanno gettato le basi delle possibili discussioni; non ripercorrerò le loro argomentazioni, ma mi limiterò a riaffermare l'esigenza non solo di un calendario per concordare severi standard antirumore, ma anche di un calendario che ne preveda l'applicazione.
La onorevole Roth-Berendt ci ha additato un obiettivo che condivido pienamente.
Vorrei fare un'altra breve osservazione, poiché questa controversia ha rivelato l'esigenza di franche e tempestive discussioni sui molti punti in merito ai quali non vi è accordo.
Come probabilmente saprete, la delegazione per i rapporti con gli Stati Uniti sta programmando un dialogo di legislatori fra le due sponde dell'Atlantico; mediante videoconferenze, discuteremo e cercheremo di far comprendere - cosa di cui gli americani hanno evidentemente bisogno - quali sono i poteri, positivi e negativi, del Parlamento, nonché l'importanza di coordinare un calendario per i nostri negoziati comuni.
Entrambe le parti hanno necessità di imparare, ma mi auguro che non sia troppo tardi per giungere a una soluzione di qualche tipo.
Signor Presidente, mi schiero decisamente a favore delle risoluzioni che ci sono state presentate, non solo per l'importanza della questione degli "hushkits" (anche se non bisogna affatto sottovalutare la rilevanza dell'inquinamento acustico e del suo impatto sulla salute), ma anche perché con essa noi stabiliamo il principio che l'Europa ha il diritto di fissare i propri standard regionali.
Questo tema costituisce inoltre il primo esempio del modo in cui, in futuro, il nuovo Parlamento e la nuova Commissione affronteranno i problemi dell'aviazione.
È evidente che gli standard dell'ICAO devono essere considerati un punto di partenza e non un punto di arrivo; dovrebbe essere possibile e giusto inasprirli.
Si tratta di un caso particolarmente delicato: si devono prendere ardue decisioni sugli esordi di una politica che limiti i danni di un'industria gravemente insostenibile; si deve mettere in pratica il Trattato di Amsterdam, che prevede l'integrazione del principio di sostenibilità in tutti i settori, anche in quelli più complessi.
Mi chiedo se riusciremo a sfruttare il conflitto e i negoziati con gli Stati Uniti per stimolare una discussione più articolata su una politica globale e attiva per l'ambiente, nonché sui trasporti aerei.
Gli "hushkits" sono importanti, ma l'inquinamento acustico è solo un aspetto dei danni ambientali provocati dall'industria aerea.
Quest'ultima rappresenta anche la fonte di gas a effetto serra in più rapida espansione e sappiamo bene che ciò è del tutto insostenibile.
Per affrontare questi problemi dobbiamo impostare la nostra politica in modo nuovo e originale.
Signor Presidente, ho alcuni dubbi sulla nascita del regolamento 925 del 1999 a cui fa riferimento la risoluzione in esame; esso è stato approvato dall'ultimo Parlamento senza alcun dibattito.
È in contrasto con il principio di non discriminazione; lede il basilare criterio dell'obbligo di fornire motivazioni, previsto dall'articolo 253 del Trattato, in quanto non spiega in alcun modo perché si debba usare il rapporto di bipasso del motore di un velivolo, quando esistono già certificazioni approvate a livello internazionale per gli standard di rumore e di emissioni.
Esso è in contrasto con il principio di proporzionalità e, cosa ancora più importante, con le norme OMC che prevedono l'utilizzo di standard di prestazioni e non di standard di progettazione, come invece richiede il regolamento.
A chi è giovato allontanarsi, con questa legislazione che segue un iter accelerato, da procedure consolidate e provate e dalla prassi di utilizzare criteri oggettivi di prestazioni per gli standard ambientali?
Questa legislazione riproduce la proposta avanzata da Airbus nel corso di una riunione organizzata a Tolosa dalla stessa Airbus il 29 e 30 settembre e il 1º ottobre 1997: si tratta quindi di una legislazione sponsorizzata a livello commerciale.
Nel corso di quella riunione, i membri della CEAC furono informati dal proprio consulente legale che, in base all'accordo ICAO, essi non potevano procedere come veniva richiesto da Airbus; quindi Airbus persuase la Commissione a legiferare in quei settori in cui la CEAC non poteva farlo.
L'attuale legislazione rischia di scatenare un'altra disputa commerciale sulle due sponde dell'Atlantico, ma questo è un altro problema; inoltre, non rispetta la migliore prassi ambientale basata sui criteri di prestazioni; e infine - immaginate un po' - esclude i velivoli che utilizzano un moderno motore di produzione statunitense, ma permette l'uso del motore Rolls Royce la cui bypass ratio, opportunamente, è pari a 3,1.
Signor Presidente, come sappiamo, l'inquinamento acustico colpisce il 20 percento della nostra popolazione; lo 0,01 percento è causato dai velivoli; sostengo quindi strenuamente gli standard necessari a proteggere la salute e la qualità della vita dei nostri cittadini.
Sarà possibile garantire i criteri più rigorosi per ridurre rumori ed emissioni dai motori dei velivoli solo a condizione che si utilizzino criteri di prestazioni e non criteri di progettazione, i quali sono sponsorizzati a livello commerciale e seguono un iter accelerato nell'ambito di una legislazione che scoraggia la concorrenza.
La legislazione ambientale basata su criteri di progettazione - vorrei ricordarlo agli onorevoli colleghi - non ha precedenti, e per buoni motivi.
Mi permetto di chiedere al Commissario di accertare, per amor di verità, l'effettiva origine del regolamento in oggetto per garantirne l'impatto sull'industria aerea in tutto il mondo.
Non faccio distinzioni fra America, Europa, Cina o Marte: è giusto considerare tutto il mondo.
Innanzitutto il regolamento dovrebbe perseguire gli importanti obiettivi ambientali che si propone di raggiungere, obiettivi che io condivido appieno.
Dobbiamo concordare un calendario per l'attuazione degli standard antirumore basato su criteri di prestazioni oggettivi e non su criteri di progettazione.
Tutti il Parlamento chiede risposte precise a domande che sollevano dubbi essenziali su alcuni aspetti del regolamento, un regolamento su cui si basa la proposta che ci viene presentata, e sulla quale dovremo votare domani.
Signor Presidente, onorevoli colleghi, ritengo che la onorevole Doyle non abbia esaminato a fondo l'evoluzione della questione. Infatti abbiamo più volte discusso questo dossier in Parlamento.
Non posso credere, onorevole Doyle, che il Consiglio, all'unanimità, e l'Assemblea, quasi all'unanimità, abbiano preso una decisione mirando unicamente alla difesa di Airbus.
No, vi sono migliaia di persone che vivono nelle immediate vicinanze degli aeroporti e che sono esposte a un forte inquinamento acustico.
È chiaro che, allo stato attuale delle cose e della legislazione internazionale, il regolamento le tutela nel migliore dei modi.
In secondo luogo, signora Commissario, signor Presidente del Consiglio, sono giunto alla conclusione che il rinvio di un anno non ha avuto alcuna utilità. Questo perché gli interessi americani - e quando parlo degli interessi americani mi riferisco a quelli di una parte dell'industria americana - non perseguono, chiaramente, un miglioramento generale delle norme e ancor meno nel caso degli "hushkits" .
Ci saranno dei cambiamenti solo a condizione che vi sia una pressione, prima da parte dell'Unione europea e poi da parte dell'opinione pubblica americana. Purtroppo, in realtà, gli Stati Uniti sono un territorio molto esteso e nei dintorni degli aeroporti l'inquinamento acustico è meno forte che nei territori sorvolati in Europa che, a causa della sua conformazione geografica, è maggiormente soggetta a questo tipo di problema.
Per questo, anche l'opinione pubblica americana si muoverà in massa soltanto se saremo noi europei, per primi, a sollevare la questione.
Mi rammarico che il rinvio di un anno sia stato considerato dai nostri partner un segno di fragilità della nostra posizione.
Signora Commissario, signor Presidente del Consiglio, mi permetto pertanto di dire che intendiamo affrontare il negoziato con fermezza.
Non vi è motivo alcuno di sospendere la regolamentazione.
Possiamo tutt'al più rivederla, ma soltanto se un accordo internazionale consentirà di migliorare la situazione e di realizzare un accordo quadro globale.
Realizzare un quadro globale non significa imbrogliare le carte. Ascoltando il Consiglio ho avuto, al riguardo, alcuni dubbi.
Siamo tutti d'accordo sull'idea che l'accordo quadro corrisponde effettivamente alle norme sulla rumorosità e che non mira a coprire un ambito troppo vasto che porterebbe all'accettazione di un certo numero di compromessi in materia di inquinamento acustico a scapito di altri tipi di inquinamento, che merita probabilmente la nostra attenzione, ma che non potrebbe giustificare un abbandono?
Signor Presidente, signora Commissario, come sapete vivo a Bilbao, una città basca che, come altre città europee, ha un'elevata densità di abitanti.
Il nostro aeroporto si trova molto vicino alle case e, come il 20 percento dei cittadini europei, soffriamo per i livelli di rumore causato dagli aerei, che gli esperti in materia di sanità giudicano inaccettabili.
Il 29 aprile 1999 l'Unione ha adottato un regolamento del Consiglio volto a controllare e ridurre il rumore prodotto dai motori degli aerei subsonici, limitando nel tempo l'uso dei silenziatori - che non risolvono totalmente il problema - e favorendo il rinnovo delle flotte, da parte delle compagnie aeree, con aeromobili di nuova generazione meno inquinanti.
Ciò è piaciuto alle potenti società americane che producono aerei, che si vedono però danneggiate in quanto hanno anche investito nella proprietà di migliaia di aeromobili ceduti in leasing a tutti i paesi del mondo - aerei che, essendo obsoleti, avrebbero difficoltà ad operare in Europa.
Il regolamento europeo non è piaciuto nemmeno ai produttori statunitensi di silenziatori per motori di aerei, denominati "hushkits" , e quindi gli USA hanno annunciato contromisure commerciali, finanziarie, eccetera, qualora l'Unione non rinvii l'entrata in vigore della normativa.
Credo che non si debba essere inflessibili, ma lasciare spazio al dialogo e alla comprensione; è però necessario che gli USA accettino di assumere una determinata posizione.
Gli USA dovrebbero impegnarsi affinché, alla prossima assemblea dell'ICAO, sia possibile adottare nuovi e più severi standard di rumore per gli aerei, nonché dovrebbero fare un passo indietro per quanto riguarda i ricorsi presentati e le misure coercitive applicate.
Solo così potremmo accettare un rinvio del nostro regolamento per i paesi terzi.
Signor Presidente, la deputata britannico ha appena tenuto il proprio intervento utilizzando il tempo di parola dell'onorevole Bowe.
Vorrei consegnarle i documenti che mi sono stati fatti pervenire dal Commissario de Palacio e che confutano le sue affermazioni, in modo tale che possa esaminarli di nuovo e non discrediti così l'intera Assemblea.
Onorevole Blokland, credo che avrebbe potuto farlo senza annunciarlo al Parlamento, ma non importa.
Signor Presidente, come gran parte degli altri deputati intervenuti nel corso del dibattito non vedo alcun motivo per sospendere immediatamente o d'urgenza il regolamento "hushkits".
Ci sono delle norme, applichiamole.
Ero presente, quando si è tenuta la prima lettura a Strasburgo.
Quando abbiamo introdotto queste norme per la prima volta eravamo in pochi, assai meno di quanti sono presenti oggi.
Sono buone norme, che si dimostreranno utili e andranno a beneficio della popolazione europea; ciò non significa tuttavia che non si debba negoziare.
Fortunatamente ieri, insieme ad altri colleghi, ho avuto l'occasione di parlare con il Sottosegretario Slater; apparentemente abbiamo a che fare con persone ragionevoli, disponibili a ricercare una soluzione migliore a lungo termine.
Sappiamo che esistono soluzioni migliori a lungo termine perché è noto che le nostre norme si applicano solo in Europa.
Forse nel prossimo futuro esse faranno sentire i loro effetti su paesi terzi, ma certo non hanno un impatto a livello mondiale.
Il suo obiettivo, signora Commissario De Palacio, è di ottenere tali effetti a livello mondiale; il suo obiettivo è di garantire che, indipendentemente dal tipo d'accordo raggiunto con gli americani, sia possibile assicurare, secondo un calendario preciso, nuovi controlli a livello mondiale al di fuori dell'ICAO sui rumori prodotti dagli aerei.
Non si tratta soltanto di concordare i controlli e i livelli opportuni, ma anche un calendario che preveda le diverse fasi di applicazione con piena soddisfazione di tutti i deputati di questo Parlamento.
Questo è il mandato che le conferiamo oggi; questo è ciò che ci aspettiamo da lei nel prossimo futuro.
Nel frattempo però, proceda all'applicazione delle norme nel modo previsto.
Dica agli americani che, se vogliono negoziare in un'atmosfera di fiducia e buona volontà, la prima cosa che devono fare è sospendere il loro ricorso all'ICAO basato sull'articolo 84.
Non è necessario ritirarlo né cancellarlo; basterà accertarsi che non sia messo all'ordine del giorno della prossima riunione.
Commissario De Palacio, lo dica agli americani.
Avvii i negoziati e torni da noi con un ragionevole compromesso.
Signor Presidente, anzitutto ringrazio per i loro interventi gli onorevoli deputati e, in particolare, il Ministro dei trasporti del Portogallo e Presidente in carica del Consiglio.
Ieri abbiamo discusso della questione e riscontrato il pieno appoggio del Consiglio, per cui vorrei dichiarare pubblicamente il mio apprezzamento.
Onorevoli deputati, deve essere chiaro che la nostra ambizione non deve essere l'adeguamento al regolamento "hushkits" sui silenziatori, che presuppone il rispetto dei livelli di rumore stabiliti nel 1978, visto che oggi siamo nel 2000.
Dobbiamo andare avanti e trovare un accordo in seno all'ICAO; a tal fine, è indispensabile poter contare sull'appoggio e sulla collaborazione degli Stati Uniti.
Non si deve cooperare soltanto con gli USA, ma anche e soprattutto con gli USA.
Dobbiamo superare quello che è stato un comportamento basato sul principio di azione e reazione, e passare a criteri più ambiziosi per le proposte future.
In tal senso, dobbiamo concentrarci su due punti: da un lato, la comunicazione sul trasporto aereo e l'ambiente, citata dal Ministro Coelho e discussa ieri in seno al Consiglio in tutti i suoi aspetti quali il rumore, le emissioni e tutta una serie di problematiche; dall'altro, la ricerca di una possibile cooperazione con gli USA che vada al di là della collaborazione in seno all'ICAO.
Si deve cercare di realizzare una zona transatlantica comune nel campo dell'aviazione, che sia anche una zona regionale ove conseguire una migliore integrazione dei mercati tra una sponda e l'altra dell'Atlantico, poiché si tratta di un'area geografica con livelli di sviluppo simili e dove si registra il maggior numero di transiti aerei di tutto il pianeta.
È chiaro che le tensioni e il confronto sul caso "hushkits" ostacolano questo tipo di sviluppo e si deve quindi cercare di trovare un accordo per superare la situazione di scontro che al momento prevale.
Vorrei precisare che, per le compagnie aeree europee, il regolamento sui silenziatori entrerà in vigore il prossimo 4 maggio, e su questo non si discute.
Visto che gli USA, diversamente da noi, potrebbero considerare la definizione della bypass ratio come una discriminazione, abbiamo loro proposto l'eventualità di una definizione diversa, ma gli USA non hanno voluto continuare questo tipo di discorso.
Per le compagnie europee il regolamento entrerà in vigore il prossimo 4 maggio.
Ciò nonostante, onorevoli deputati, se fosse possibile raggiungere un accordo con gli USA per agire congiuntamente e definire criteri e livelli migliori per quanto riguarda la produzione di rumore degli aerei, sarei disposta a proporre al Parlamento e al Consiglio di sospendere gli effetti del regolamento attuale per quanto concerne i paesi terzi.
Credo che, come dichiarato dall'onorevole Sterckx, si debba superare la sfiducia reciproca e le situazioni di scontro. Ritengo che, se un gesto di questo tipo fosse accompagnato - da parte statunitense - non solo da un impegno, ma dell'effettivo ritiro o dalla sospensione dell'articolo 84 nel quadro dell'ICAO, varrebbe la pena di continuare a progredire assieme per conseguire norme migliori a livello internazionale, applicabili anche in Europa, le quali ci permetterebbero di andare più lontano rispetto all'attuale regolamento sui silenziatori.
Concludo ringraziando il signor Presidente.
Vorrei ribadire il mio apprezzamento per l'appoggio assicuratomi dagli onorevoli deputati e ringraziare il Presidente in carica del Consiglio "trasporti" e l'intero Consiglio "trasporti" per la risposta di ieri.
È stata ricevuta, ai sensi dell'articolo 42, paragrafo 5, del Regolamento, una proposta di risoluzione, presentata dalla commissione per l'ambiente, la sanità pubblica e la politica dei consumatori.
La discussione congiunta è chiusa.
La votazione si svolgerà domani.
Politica mediterranea
L'ordine del giorno reca, in discussione congiunta, le seguenti dodici interrogazioni orali sulla politica mediterranea:
B5-0015/2000, presentata al Consiglio dagli onorevoli Napoletano, Sakellariou, Obiols i Germá e Naïr a nome del gruppo PSE;
B5-0016/2000, presentata alla Commissione dagli onorevoli Napoletano, Sakellariou, Obiols i Germá e Naïr a nome del gruppo PSE;
B5-0202/2000, presentata al Consiglio dall'onorevole Rutelli a nome del gruppo ELDR;
B5-0203/2000, presentata alla Commissione dall'onorevole Rutelli a nome del gruppo ELDR;
B5-0204/2000, presentata al Consiglio dalla onorevole Morgantini a nome del gruppo GUE/NGL;
B5-0205/2000, presentata alla Commissione dalla onorevole Morgantini a nome del gruppo GUE/NGL;
B5-0210/2000, presentata al Consiglio dagli onorevoli Queiró e Muscardini a nome del gruppo UEN;
B5-0211/2000, presentata alla Commissione dagli onorevoli Queiró e Muscardini a nome del gruppo UEN;
B5-0212/2000, presentata al Consiglio dall'onorevole Fiori a nome del gruppo PPE-DE;
B5-0213/2000, presentata alla Commissione dall'onorevole Fiori a nome del gruppo PPE-DE;
B5-0214/2000, presentata al Consiglio dall'onorevole Bautista Ojeda a nome del gruppo Verts/ALE;
B5-0215/2000, presentata alla Commissione dall'onorevole Bautista Ojeda a nome del gruppo Verts/ALE.
Signor Presidente, grande è la frustrazione e la delusione del Parlamento europeo sul bilancio nell'attuazione dei programmi e degli obiettivi, espressi nella dichiarazione di Barcellona, a quasi cinque anni da quella data.
Questa delusione e questo senso di frustrazione sono ancora più grandi se consideriamo gli importanti sviluppi delle politiche europee su altre direttrici: penso all'est, all'Europa centrale e ai Balcani, e penso anche alle relazioni con l'America latina.
È evidente a tutti noi che il partenariato euromediterraneo deve bilanciare la politica europea verso il bacino mediterraneo.
Voglio sottolineare alcuni punti fondamentali su cui ci aspettiamo una risposta precisa in questo dibattito: la clausola, posta alla base degli accordi, che concerne il rispetto dei diritti dell'uomo; l'impegno di sviluppare strumenti di ratifica per gli accordi di associazione che ancora restano dormienti; sviluppare e accelerare posto che vi siano nella prossima Conferenza del Cairo del 3-4 aprile 2000 i presupposti politici nuove relazioni per un processo di cooperazione con la Libia.
Voglio sottolineare anche, signor Presidente, la necessità della modernizzazione delle strutture economiche; la necessità che gli obiettivi che permettano di sviluppare la partecipazione della società civile creando reti tra le città, i porti, le università, le associazioni di categoria, gli imprenditori, le organizzazioni non governative abbiano impulso; che i programmi INTERREG vengano utilizzati per favorire un armonioso sviluppo economico e del territorio attraverso anche la modernizzazione delle strutture economiche; che il programma MEDA, che è così deludente quanto a effettiva spesa, possa dare finalmente i suoi frutti.
Infine, signor Presidente, mi consenta di dire che la politica mediterranea dell'Unione può diventare una delle strategie comuni previste dall'articolo 12 del Trattato sull'Unione nell'ambito della politica estera e di sicurezza, nonché favorire il dialogo parlamentare attraverso una sua specifica dimensione di confronto parlamentare.
Signor Presidente, il nostro gruppo, insieme ad altri, ha preso l'iniziativa di tenere un dibattito sulla politica mediterranea, e non nascondo che questa iniziativa nasce da una duplice preoccupazione.
La prima preoccupazione è di ordine generale.
Lo voglio dire molto esplicitamente ai rappresentanti del Consiglio e ai rappresentanti della Commissione: come gruppo ma penso che questa sensazione non sia soltanto del nostro gruppo noi abbiamo la preoccupazione che la politica mediterranea, che nel 1995 è stata al centro di un grande progetto, quello di Barcellona, non rientri oggi nelle priorità politiche dell'Unione.
Questa è dunque una preoccupazione politica generale.
Noi pensiamo che, insieme all'ampliamento o forse più dell'ampliamento, giacché ormai l'ampliamento come strategia è avviato la politica mediterranea ha bisogno di un attento approfondimento e rilancio.
Il secondo punto è di merito.
A nostro giudizio, Barcellona aveva individuato i cardini di questa politica ma, nel frattempo, alcuni di essi si sono persi.
La sensazione che noi abbiamo lo vedrete nella risoluzione che il Parlamento voterà è che si sia data assoluta priorità ad una modalità che porti all'area di libero scambio, mettendo in secondo piano altre politiche che, secondo noi, devono accompagnare l'obiettivo della costruzione dell'area di libero scambio, che noi stessi condividiamo e che non contestiamo.
Questo vuol dire che i pilastri che erano alla base di Barcellona devono essere ripresi e forse anche rafforzati: parliamo di una politica di sostegno agli investimenti, dell'occupazione, della cooperazione decentrata, della gestione comune dei flussi migratori; parliamo anche della cultura, della scuola, dei giovani, della possibilità di avviare realmente uno scambio forte e convincente con questi paesi e con le loro società.
Sottolineiamo inoltre il fatto che gli accordi di associazione se pur importanti e che vanno snelliti nelle loro procedure di ratifica non possono costituire il cardine di una politica che deve avere come suo assunto la multilateralità.
E questo è un punto debole.
Salutiamo pertanto come un fatto importante la decisione del Parlamento europeo, attraverso la decisione dei presidenti dei gruppi, di convocare il forum interparlamentare.
Siamo d'accordo per sostenere il forum civile.
Ci felicitiamo perché la Presidenza francese ha annunciato nel suo programma di voler svolgere la Conferenza euromediterranea a Marsiglia; tuttavia, pensiamo che la Conferenza euromediterranea di Marsiglia non potrà essere una conferenza di ordinaria amministrazione.
Il segnale politico che dobbiamo tutti insieme dare e gli strumenti che ne dovranno conseguire dovranno essere all'altezza di un rilancio credibile di questa politica.
Penso di essere stata convincente: tutto questo lo facciamo con grande convinzione e passione.
Signor Presidente, noi del gruppo della Sinistra unitaria europea guardiamo con estrema preoccupazione allo stato di quasi morte in cui giace il partenariato nel Mediterraneo e non troviamo giustificazioni per l'immobilismo di cui Commissione e Consiglio stanno dando prova nel rilanciare il dialogo.
Eppure, oggi sono venute meno due delle cause fondamentali che hanno prodotto lo stallo delle discussioni: a Bruxelles è insediata una nuova Commissione che afferma come una delle sue priorità la creazione di uno spazio euromediterraneo di pace e stabilità nel Medio Oriente e sono ripartiti, sebbene con estrema difficoltà e molte contraddizioni, i negoziati di pace fra Israele, la Palestina, la Siria e il Libano.
È tempo che dall'Europa venga lanciato un segnale politico di rilancio del dialogo con i paesi terzi mediterranei. Per questo guardiamo con estremo favore all'idea della futura Presidenza francese del Consiglio di organizzare una nuova Conferenza euromediterranea.
L'agenda, però, deve affrontare i nodi concreti e non essere vaga come sembra essere.
Ci inquieta molto, invece, notare come dalla Commissione non sembra proprio arrivare alcun segnale di interesse alla riapertura delle discussioni.
Eppure molto rimane da fare per rilanciare i tre capitoli della cooperazione di Barcellona.
Sul piano della cooperazione politica e di sicurezza dev'essere aperto un ampio cantiere di lavoro sui temi della promozione della tutela dei diritti umani nello Stato di diritto, in un contesto di rispetto reciproco: sui diritti umani e il loro rispetto non si possono fare sconti a nessuno, compresa la civile Europa.
Da tempo il Parlamento europeo ha proposto la creazione di una Corte euromediterranea dei diritti umani, sull'esempio della Corte di Strasburgo, così come l'individuazione dei meccanismi di consultazione reciproca per promuovere istanze di soluzione pacifica di conflitto e di lotta alla criminalità organizzata.
Noi crediamo che il dialogo politico debba essere strutturato e avere la forma di consultazioni periodiche.
A tal fine proponiamo che dei Vertici di capi di Stato e di governo dei paesi mediterranei dell'Unione europea si tengano con periodicità, rafforzando così anche il ruolo dell'inviato speciale per il Medio Oriente e non lasciando solo agli Stati Uniti il ruolo politico, che noi auspichiamo di avere. Sempre sul dialogo politico, crediamo che debbano essere superate le ultime difficoltà con la Libia, che dev'essere parte integrante del processo di Barcellona, soprattutto dopo che le Nazioni Unite hanno revocato le sanzioni.
Si è risolto anche il contenzioso con Gran Bretagna e Stati Uniti. Non c'è oggi nessuna ragione per escludere la Libia dal dialogo, e quindi dovrebbe partecipare alla prossima Conferenza euromediterranea.
Sul piano della cooperazione economica e finanziaria la Commissione ha il dovere di rilanciare negoziati per la firma di accordi commerciali socialmente sostenibili.
In questo senso è veramente importante perché gli interessi reciproci sono molto importanti.
Allo stesso tempo vorrei però sottolineare che l'approccio bilaterale, sin qui seguito dalla Commissione, non ci sembra in grado di cogliere e rispondere alle troppe sfide del Mediterraneo.
È necessario che sui temi della cooperazione economica si dia spazio ad un approccio multilaterale e multibilaterale che faciliti anche la promozione degli scambi tra i paesi mediterranei e tra i paesi del sud del Mediterraneo: una multilateralità che deve esprimersi anche nel campo della cooperazione culturale e sociale.
La promozione della cultura della differenza, della libera esistenza, della molteplicità dei soggetti, della coesistenza e del dialogo interreligioso, nel rispetto dei diritti umani che sono universali, così come l'affermazione dei diritti e delle libertà delle donne, passano attraverso programmi di cooperazione multilaterale che deve coinvolgere più paesi.
In questo senso è fondamentale, come del resto è compito dell'Unione, sostenere le organizzazioni democratiche della società civile organizzata dei paesi mediterranei e il dialogo parlamentare sull'esempio del forum euromediterraneo.
Signor Presidente, signor Commissario, signor Presidente del Consiglio, la creazione di una zona euromediterranea di pace, di giustizia economica, di cittadinanza e di stabilità è un'esigenza comune alle due sponde del Mediterraneo.
È una grande sfida, una politica estera che vorremmo vedere perseguita dalle Istituzioni comunitarie per dare all'Unione un progetto culturale e politico che realizzi la convivenza e la crescita tra diverse realtà territoriali e culturali, per riuscire, al di fuori dei miti di splendore della storia passata, a fare del Mediterraneo davvero un mare di pace e non di conflitti o soprusi o di poveri immigrati che perdono la vita nella speranza di raggiungere l'Europa.
Signor Presidente, per lo sviluppo del Mediterraneo servono innanzitutto strategie politiche che non lascino alla burocrazia la capacità di gestire e di imbrigliare tutto.
L'Europa è portatrice di grandi valori: la pace, la libertà e il progresso sociale, valori che vanno difesi giorno per giorno, proprio perché frutto di conquiste costate tanto sacrificio.
Il progresso economico dell'Europa viene però oggi rimesso in discussione da un processo di mondializzazione in atto, che fa correre al nostro continente un grave rischio di recessione per le sfide del sud-est asiatico - dove il costo del lavoro è un decimo del nostro - degli Stati Uniti e del Giappone.
Chiudersi in un mercato unico, mettere barriere e protezioni è una tattica difensiva che alla fine risulta essere strategia perdente.
Le sfide alla mondializzazione non possono essere evitate. Si tratta però di capire come fronteggiarle, come pilotarle.
Il Mediterraneo resta oggi il più importante banco di prova della capacità dell'Europa di agire oltre i limiti del proprio continente.
In questo quadro si tratta di elaborare una politica mediterranea in un'Unione troppo sbilanciata verso nord-est e sempre meno attenta al suo sud, al bacino mediterraneo.
La politica mediterranea si articola in un mondo di interessi variegati e di stati di tensione latente, perciò deve comprendere aspetti vari: lo sviluppo delle iniziative dirette al mantenimento della pace, ora che il processo di pace in Medio Oriente è stato rilanciato, e al riguardo vogliamo anche ringraziare perché il viaggio del Papa lavora nel senso di un nuovo rapporto tra le varie religioni, perché si comprendano e si aiutino; la creazione di progetti di partenariato che coinvolgano l'Europa del nord e del sud, proprio perché l'obiettivo di fare del Mediterraneo una zona di dialogo, di tolleranza e di cooperazione, a garanzia della pace e della stabilità, non può essere realizzato senza una forte volontà politica e senza uno sviluppo sociale ed economico durevole ed equilibrato.
Non può essere ignorata l'esigenza di una diversa e più efficace politica economica per i paesi in via di sviluppo del bacino.
Troppi sono gli interventi inutili, mentre mancano ancora acquedotti, scuole, mezzi per i giovani diplomati e laureati per iniziare una nuova vita.
Per questo, signor Presidente, io credo che dobbiamo lavorare ancora molto.
Signor Presidente, stiamo vivendo un momento fondamentale per la vita dell'Unione europea: ci stiamo preparando ad un ampliamento senza precedenti e, contemporaneamente, stiamo lavorando ad una riforma delle Istituzioni che ci permetterà di gestire al meglio un'entità politica di tale dimensione.
Nel nostro impegno non possiamo sottovalutare la regione del Mediterraneo: dev'essere uno degli interlocutori privilegiati delle nostre politiche, una frontiera importante su cui concentrare la nostra attenzione.
Il processo per realizzare un effetivo partenariato euromediterraneo, definito a Barcellona nel 1995, non è ancora terminato, nonostante l'espressa volontà dei governi dell'Unione europea di includere la politica mediterranea nelle proprie priorità, volontà che il nostro gruppo condivide pienamente.
Nonostante i progressi compiuti sul piano bilaterale e multilaterale, la Carta di stabilità e di sicurezza non è ancora stata terminata.
Il partenariato è ben lontano dal raggiungimento degli obiettivi stabiliti.
Lo sviluppo delle relazioni multilaterali non ha registrato un'espansione costante e il partenariato culturale, sociale ed umano è decisamente insufficiente.
Poiché la conclusione del processo di pace è essenziale affinché il partenariato euromediterraneo possa svilupparsi in modo più armonioso, non reputa la Commissione che l'Unione debba agire con ferma volontà per favorire il processo di pace in Medio Oriente?
Per quanto riguarda il partenariato economico e finanziario, può la Commissione precisare quali azioni intende promuovere nei paesi interessati per realizzare, oltre a un'area di libero scambio entro il 2010, gli obiettivi di stabilizzazione macroeconomica, il processo di liberalizzazione e di privatizzazione, la semplificazione legislativa e il rafforzamento delle politiche sociali?
Quali misure intende la Commissione adottare per una gestione più efficace del programma MEDA?
Quali azioni intende intraprendere per contribuire alla riduzione delle disparità fra i livelli di prosperità, per promuovere la realizzazione di opere infrastrutturali e una valutazione e un aggiornamento degli accordi commerciali?
Quali azioni specifiche intende la Commissione adottare per porre in essere un effettivo partenariato culturale, sociale ed umano?
Ripartiamo da Barcellona e riprendiamone l'impostazione globale, favorendo quelle priorità finora trascurate e sostenendo lo svolgimento dei forum civili, in modo da favorire la partecipazione attiva della società.
Rilanciamo con una chiara volontà politica il partenariato mediterraneo, definendo una nuova generazione di programmi per evitare la frammentazione e garantire invece un migliore coordinamento ed un'efficace utilizzazione delle risorse.
Il nostro gruppo crede nel Mediterraneo e vuole che il Mediterraneo assuma per l'Unione europea l'importanza strategica, economica e politica che la storia gli ha assegnato.
Signor Presidente, l'ampliamento è imprescindibile e importante per il futuro dell'Unione, essendo questo l'unico modo per evitare che l'Europa diventi un'isola di prosperità circondata dalla povertà.
Malgrado l'allargamento verso est sia un fatto indiscutibile, non si capisce però come questo processo possa realizzarsi in un'unica direzione, allontanando l'Unione dalla sponda mediterranea a noi tanto vicina e facendoci dimenticare quanto siano vicini i paesi del Magreb - alcuni dei quali godono di uno status speciale di associazione all'Unione - e quanto il nostro futuro sia strettamente legato ad essi.
Non serve nemmeno ricordare gli importanti interessi comuni nel settore dell'agricoltura e della pesca, né i gravi problemi comuni legati all'immigrazione tra Andalusia e Marocco, che causano ulteriori difficoltà.
Regioni europee come l'Andalusia, molto vicina ai paesi del Magreb, condividono con detti paesi molti più interessi e problematiche di quante non ne abbiano in comune con altri Stati membri e con moltissimi dei paesi candidati.
In concreto, questo sentimento d'amore-odio tra taluni territori comunitari e il Magreb crea a livello economico e sociale inutili tensioni, che vanno risolte facendo appello a tutta la nostra capacità di negoziare e usando tutti i meccanismi esistenti o futuri al fine di rilanciare la cooperazione euromediterranea.
In tal senso, vorrei sapere se il Consiglio e la Commissione credono che la creazione di un organismo o di un consiglio interterritoriale dello Stretto, comprendente rappresentanti politici dei territori limitrofi e dell'Unione, potrebbe essere utile e consentire di decentrare la cooperazione.
Signor Presidente, vorrei fare alcuni commenti a nome del mio collega, il Commissario Patten.
La Commissione concorda sulla necessità di riprendere con rinnovato vigore il processo di Barcellona e presto presenterà alcune idee che dovrebbero consentirci di fare avanzare tale processo nel corso di quest'anno, soprattutto alla luce del Vertice euromediterraneo che probabilmente avrà luogo a metà novembre.
Il testo della Carta per la pace e la stabilità dovrebbe essere concordato nel corso della riunione di metà novembre in modo da estenderne al massimo significato e portata.
Vorrei che si tenessero regolarmente discussioni sulla sicurezza e la stabilità, aperte a tutti i partner che desiderino parteciparvi.
Inoltre dobbiamo sviluppare la cooperazione in materia di droga, terrorismo, fenomeni migratori, buon governo e prevenzione dei conflitti, se non altro con i paesi del Magreb.
Nell'ambito del nostro partenariato è auspicabile consolidare l'aspetto dei diritti dell'uomo.
Dobbiamo instaurare un dialogo franco e aperto sulle politiche necessarie ai governi dei paesi partner per migliorare la situazione in questo campo.
Ricorreremo a MEDA e, in particolare, al programma MEDA per la democrazia per sostenere azioni positive, soprattutto quelle intraprese dalle ONG, per favorire il rispetto dei diritti dell'uomo e le libertà democratiche nella regione.
L'obiettivo economico del partenariato è quello di creare un'area di prosperità comune, instaurando gradualmente il libero scambio accompagnato da un considerevole appoggio finanziario dell'Unione europea per favorire la transizione economica e aiutare i partner ad affrontare le sfide economiche e sociali che tutto questo comporta.
I programmi finanziati da MEDA vogliono incoraggiare l'ammodernamento industriale, l'adeguamento strutturale, lo sviluppo del settore privato, la formazione e la promozione delle piccole e medie imprese.
Tutti i programmi sono articolati valutando attentamente il loro impatto sociale.
Nella nostra futura cooperazione finanziaria intendo rivolgere maggiore attenzione alle priorità, con particolare riguardo ai servizi di adeguamento settoriale; in tal modo potremo concentrarci sui principali obiettivi del partenariato e miglioreremo il tasso di erogazione di MEDA.
L'attuazione di MEDA ha suscitato critiche, in parte giustificate; è un programma giovane, i cui obiettivi specifici sono legati all'instaurazione del libero scambio con i partner.
Spesso i beneficiari finali non sono i governi dei paesi partner; questo elemento è stato sufficiente a rendere l'attuazione ancora più complessa.
La Commissione ha presentato una proposta di modifica del regolamento MEDA per garantire un approccio più strategico alla programmazione, un miglior coordinamento con altri donatori (fra cui gli Stati membri) e procedure più flessibili.
La proposta è ancora in discussione al Consiglio e temo che, lungi dal sostenere tali obiettivi, il Consiglio potrebbe decidere di appesantire ulteriormente le procedure.
Conto sul sostegno del Parlamento; personalmente, cercherò di favorire la riforma delle procedure interne della Commissione per accelerare le erogazioni.
Gli investimenti sono un tema fondamentale che è stato discusso nel corso dell'importante conferenza tenuta a Lisbona il 29 febbraio e il 1º marzo.
La conferenza ha evidenziato che economie fiorenti, aperte e competitive, circondate da un ambiente giuridico e amministrativo sicuro e prevedibile, rappresentano un elemento essenziale per rendere la regione più interessante per gli investitori.
In questo campo MEDA ci permetterà di sostenere i partner nel loro impegno.
È essenziale anche la cooperazione regionale, volta a garantire nella regione la presenza di un mercato unificato.
Per avvicinarsi all'obiettivo globale è opportuno sostenere lo sviluppo di aree subregionali di libero scambio.
Desidero incoraggiare l'armonizzazione di quelle misure che favoriscono il mercato unico fra tutti i partner - nel corso dell'anno dovrebbe essere definito un programma d'azione - e offrire il cumulo diagonale per le norme di origine a quei partner che accettino di instaurare rapporti commerciali basati sul libero scambio.
Le infrastrutture regionali sono essenziali per lo sviluppo economico; MEDA sostiene, fra l'altro, i collegamenti tra le infrastrutture per quanto riguarda energia, trasporti e nuove tecnologie.
Gli investimenti in questi settori godono innanzitutto dei finanziamenti della BEI e di altri donatori; continuerò ad adoperarmi affinché, con l'opportuno mix di fondi, soggetti pubblici e privati possano svolgere il ruolo loro più adatto.
Per quanto riguarda l'agricoltura, sarebbe necessario analizzare tutte le questioni relative a questo settore, per capire che cosa si possa fare per migliorare l'accesso al mercato al fine di realizzare il libero scambio.
Inoltre stiamo considerando la possibilità di introdurre un programma di cooperazione regionale che potrebbe imperniarsi su trasformazione e conservazione, standard di qualità e salute animale.
Il sostegno alla società civile è indispensabile per sviluppare la dimensione umana del partenariato; mi adopererò affinché la società civile riceva l'opportuno appoggio, ma per ciò che riguarda i vecchi programmi di cooperazione decentrata non ripeterò gli errori del passato quanto ad amministrazione e gestione finanziaria.
Le ONG possono beneficiare di svariati programmi, per esempio il programma SMART per l'ambiente, il programma in materia di beni culturali, il programma EUROMED per la gioventù e il programma MEDA per la democrazia.
Cercherò di capire cos'altro sia possibile fare nel rispetto di una solida gestione finanziaria.
Signor Presidente, a questo punto è chiaro che l'iniziativa parlamentare in questione nasce da un senso generalizzato di preoccupazione, condiviso dall'Aula, in merito alla lentezza - e in taluni ambiti persino alla paralisi - per quanto riguarda lo sviluppo degli accordi sottoscritti nell'ambito della Conferenza di Barcellona più di quattro anni fa.
Per una ragione o per l'altra questi accordi non sono stati attuati.
Potremmo considerarci soddisfatti - e avremmo compiuto un passo importante nella direzione giusta - se questa discussione servisse a esortare la Commissione a dimostrarsi più attiva nel rilanciare l'accordo di associazione euromediterranea.
Dalla lettura della proposta di risoluzione comune del Parlamento, che probabilmente sarà approvata domani, si possono indubbiamente trarre proposte concrete dalle quali partire.
Sono certo che tutti siamo d'accordo sull'importanza strategica e cruciale della proiezione mediterranea dell'Unione dal punto di vista politico, poiché la vicinanza ci impone di stabilire rapporti che vadano al di là di una semplice zona di libero scambio, dal punto di vista economico, giacché stanno indubbiamente emergendo opportunità a beneficio di entrambe le parti, che però non cogliamo a sufficienza, dal punto di vista sociale, perché problemi quali le disparità di reddito o le forti pressioni migratorie richiedono soluzioni coordinate e di carattere strutturale, e infine dal punto di vista della sicurezza.
In quest'ottica, non perde vigore la reiterata richiesta del Parlamento per un contributo più determinante dell'Unione al processo di pace in Medio Oriente, specie da quando le parti in causa lo hanno chiesto esplicitamente durante la recente visita nella regione della Presidente del Parlamento europeo.
Siamo convinti che, per avere successo, la politica estera e di sicurezza comune dell'Unione deve fondarsi sul concetto di equilibrio al fine di tener conto della diversa sensibilità di tutti gli Stati membri e quindi dei cittadini europei.
Signor Presidente, onorevoli colleghi, il prossimo novembre celebreremo il quinto anniversario della firma della Dichiarazione di Barcellona.
È dunque giunto il momento di tracciare un bilancio della politica euromediterranea, per valutare i risultati ottenuti, nonché i ritardi e le carenze registrati in merito.
In tal senso, il dibattito odierno e le proposte di risoluzione dei vari gruppi al Parlamento appaiono molto opportuni.
In questo bilancio ci sono di certo aspetti positivi, come ad esempio - e non è poco - il prosieguo del processo di pace in Medio Oriente malgrado le circostanze negative.
I vertici e gli incontri si sono sempre svolti alla presenza di tutti i paesi coinvolti, compresi Siria, Libano e Israele.
In secondo luogo, malgrado qualche lentezza, si è proceduto alla firma, alla ratifica e all'attuazione di una serie di accordi di associazione.
Inoltre, si è sviluppata una procedura di cooperazione intergovernativa permanente e si sono attuati i progetti dei vari aiuti finanziari del programma MEDA.
Questi risultati non possono però farci dimenticare i ritardi e le carenze che in parte hanno tradito le speranze e le aspettative generate dalla prima Conferenza euromediterranea del novembre 1995.
Anzitutto, è mancato un deciso impulso politico proprio quando era assolutamente necessario.
A rigor di logica, oggi si potrebbe affermare che la politica mediterranea dovrebbe essere la prima priorità della strategia estera dell'Unione.
In termini strategici e storici, l'ampliamento verso est porta ad uno scenario che non presenta altre incertezze se non quelle relative al calendario, ai ritmi, ai costi e ai mezzi; anche supponendo eventuali conflitti regionali, è molto difficile immaginare uno scenario diverso dal completamento del processo di ampliamento.
Al contrario, non vi sono certezze sul futuro del Mediterraneo.
Dalla politica seguita dall'Unione dipende in gran parte l'eventualità che la regione diventi una sun belt, con un riequilibrio economico e sociale in un contesto fatto di sicurezza, sviluppo e pace, oppure una slum belt, dove prevarrà un crescente squilibrio tra nord e sud, con una povertà galoppante al sud e tutta una serie di emergenze: violenza, instabilità, terrorismo e un'incontenibile pressione migratoria.
In secondo luogo, credo che, in seguito a questa mancanza di orientamento politico, la dimensione economica e finanziaria abbia dovuto affrontare ostacoli e ritardi.
In tal senso vanno segnalate le difficoltà riscontrate nel lancio dei programmi MEDA, gli eccessi di centralizzazione, l'eterogeneità dei criteri degli aiuti, la carenza di riflessione comune sull'eventualità di una PAC mediterranea, nonché, come conseguenza di tutto ciò, il basso livello di investimenti diretti al sud - solo il 2 percento del totale degli investimenti dell'Unione diretti all'estero.
Ciò offre un quadro chiaro di quella che potremmo chiamare la "cecità strategica" del sistema Europa nel suo insieme.
In conclusione, con le Presidenze portoghese e francese è necessario avviare una nuova fase, ovvero un brand-new start della politica euromediterranea, che dia inizio ad un circolo virtuoso a favore degli obiettivi opportunamente definiti dalla Conferenza euromediterranea di Barcellona nel novembre 1995.
Grazie, onorevole Obiols.
Le ho concesso un minuto in più in quanto lei è il presidente della delegazione per il Magreb.
Signor Presidente, onorevoli colleghi, il Consiglio e la Commissione dovrebbero tener conto della posizione pressoché unanime adottata dall'Aula a favore del rilancio della politica dell'Unione per il Mediterraneo, così come definita alla Conferenza euromediterranea di Barcellona nel 1995 durante la Presidenza spagnola - politica di cui è già stato tracciato qui un quadro.
D'altro canto, sappiamo che vari ostacoli, essenzialmente politici, ne hanno impedito la corretta attuazione.
Vorrei ricordare agli onorevoli colleghi che, tra pochi anni, la popolazione del Mediterraneo meridionale supererà quella della sponda settentrionale, ma che quasi tutta la ricchezza continuerà a restare al nord.
Se l'Unione non agisce tempestivamente per riequilibrare la situazione dal punto di vista demografico, sociale, economico e politico, alle generazioni future lasceremo in eredità una situazione esplosiva.
Diventa quindi prioritario esercitare una leadership politica abbinata alla cooperazione economica, al fine di migliorare le aspettative di queste popolazioni e far sì che in tutto il Mediterraneo regnino la prosperità e la stabilità, perché da ciò dipendono anche la prosperità e la stabilità dell'Unione.
Signor Presidente, onorevoli colleghi, a Barcellona abbiamo firmato con grande solennità la Carta per il Mediterraneo, al centro della quale sono stati posti lo Stato di diritto e i diritti dell'uomo.
Sono lieto che nella risoluzione congiunta sia stata ripresa l'idea che avevamo avanzato di chiedere alla Commissione e al Consiglio di pubblicare ogni anno un bilancio della situazione dei diritti dell'uomo e dello Stato di diritto nei paesi del Mediterraneo.
Non è sufficiente affrontare il tema dei diritti dell'uomo e dello Stato di diritto come un argomento di cui si parla prima di andare a messa, la domenica, dimenticandosene poi, appena usciti dalla chiesa, come si dimenticano molte cose.
Occorre far sì che tale politica costituisca un elemento fondamentale dei rapporti bilaterali.
Per questo, dobbiamo ricordare ai paesi nei quali non sono rispettati i diritti dell'uomo che le relazioni bilaterali possono compiere passi indietro e ai paesi in cui si è effettivamente constatata un'evoluzione, come il Marocco o altri, che le relazioni bilaterali possono compiere passi avanti.
Segnalerò l'esempio della Tunisia, uno dei primi paesi con cui è stato firmato un accordo di partenariato.
La situazione dello Stato di diritto e dei diritti dell'uomo è scandalosa.
Vi sono persone detenute per reati d'opinione.
Il governo tunisino si dichiara favorevole all'apertura delle relazioni economiche ma, in realtà, chi ha il diritto di ottenere il passaporto per uscire dalla Tunisia?
Chi ha il diritto di fare viaggi e, pertanto, di utilizzare lo spazio mediterraneo?
Non certo gli oppositori.
In Tunisia vi sono, in questo momento, due persone che stanno facendo lo sciopero della fame per ottenere il passaporto per poter viaggiare. Una di loro è un'editrice, la moglie di Ksila, candidato per il premio Sacharov.
Se esprimo queste idee è perché credo che non bisogna stancarsi di mettere i paesi del Mediterraneo di fronte alle loro responsabilità per quanto riguarda lo Stato di diritto e i diritti dell'uomo.
Non basta avere un buon bilancio economico, né buoni risultati in agricoltura o in altri settori.
Il rispetto dei diritti dell'uomo deve essere prioritario nella nostra politica, ma per ora non è così.
Non è così e quindi Parlamento, Commissione e Consiglio, tutti noi, dobbiamo, al riguardo, cambiare punto di vista.
Signor Presidente, il partenariato euromediterraneo lanciato nel 1995 è in una situazione di stallo, si è detto.
Il suo rilancio, annunciato con la futura Presidenza francese dell'Unione europea, è di buon auspicio, tanto sono grandi e urgenti le sfide che i paesi di questa regione dovranno raccogliere.
Per rispondere con efficacia è fondamentale prendere in considerazione gli interessi dei popoli del nostro mare comune, nonché la loro partecipazione attiva al partenariato.
In breve, è venuto il momento di dare un nuovo orientamento alla politica euromediterranea.
Innanzitutto, una simile politica deve concentrarsi sulle stridenti disparità tra le sponde nord e sud, a causa delle quali le popolazioni del sud si trovano in una situazione economica e sociale esplosiva, caratterizzata da povertà, un tasso di analfabetismo elevato, una disoccupazione massiccia che colpisce soprattutto i giovani, ineguaglianze molto accentuate e un crescente divario tecnologico rispetto ai paesi occidentali.
Le necessità in termini di infrastrutture sono considerevoli, senza dimenticare le sfide legate all'ambiente.
L'ampliarsi di questo gap può solo incoraggiare l'avanzata dei nazionalismi e degli integralismi più violenti, delle guerre.
Il peso del debito estero, la caduta dei prezzi delle materie prime e i piani di adeguamento strutturale hanno già costretto questi paesi a seguire deleterie politiche di austerità che hanno bloccato la loro capacità di sviluppo.
La prospettiva di una zona di libero scambio, una sorta di AMI regionale, rischia di esacerbare pericolosamente questi rapporti di dominio.
Alcuni studi dimostrano che due terzi dell'industria tunisina non riusciranno a sopravvivere all'apertura delle frontiere.
Il rallentamento del processo è dovuto sia alla battuta d'arresto subita dal processo di pace in Medio Oriente sia alle numerose inquietudini espresse in modo sempre più aperto. Come in occasione della prima conferenza sindacale euromediterranea, svoltasi un anno fa, nella quale veniva sottolineata l'assenza della dimensione sociale.
Eppure esistono le possibilità per un rinnovamento.
Cittadini, ONG e sindacati s'impegnano ogni giorno per promuovere la solidarietà tra i popoli, per concretizzare molteplici progetti locali di cooperazione.
Il processo euromediterraneo richiede, pertanto, un impegno comune verso una zona di prosperità condivisa da tutti, che è l'obiettivo fissato a Barcellona.
Le vie da esplorare per poter uscire dal libero scambio eretto a dogma e contestato a Seattle sono numerose.
È giunto il momento di annullare il debito dei paesi del sud, di trasferire le tecnologie, di intraprendere delle cooperazioni nei settori della formazione tra servizi pubblici.
Infine, vorrei dire che, oltre alla pace in Medio Oriente, per la quale l'Unione europea deve continuare a operare, auspico ardentemente che l'Europa svolga un ruolo molto più attivo affinché il referendum sull'autodeterminazione nel Sahara Occidentale, gravemente minacciato, abbia luogo nel rispetto delle condizioni fissate sotto l'egida dell'ONU.
È in gioco la credibilità di una politica estera europea.
Signor Presidente, mentre il Parlamento si perde nei dettagli, siamo costretti a trattare in modo sbrigativo una delle dimensioni più problematiche dell'Europa: il Mediterraneo.
A causa delle complementarità che caratterizzano gli interessi del continente europeo e africano, questa vasta area euroafricana di cui il Mediterraneo è necessariamente il fulcro, la nostra politica mediterranea si trova investita di un'importanza o, per meglio dire, di una gravità che è assai poco rispecchiata, purtroppo, nei programmi attuati finora dalle Istituzioni europee e nel fatto che, come nel caso di MEDA, tre quarti dei programmi adottati non sono applicati.
Tutto sembra indicare, in effetti, che da parte nostra siamo del tutto inconsapevoli della posta in gioco, che in realtà è enorme.
È stato già detto, lo ribadiamo.
Se riusciremo a creare uno spazio unito e fraterno tra il nord e il sud di questo "mare tra le terre", resteremo al centro degli equilibri mondiali; altrimenti verremo relegati alla periferia di tali equilibri, a vantaggio, è evidente, di altre aree geostrategiche, in primo luogo l'Atlantico, l'Oceano Indiano e soprattutto il Pacifico, bacini sulle cui sponde la nostra presenza si fa sempre più inconsistente.
L'unica via d'uscita è rappresentata dall'adozione di un atteggiamento volontaristico - lo dico a chiare lettere - in base al quale bisogna attribuire un'importanza secondaria alle solidarietà atlantiche o alle relazioni col continente asiatico, e concentrarsi su relazioni privilegiate - dico "privilegiate" nel senso preciso del termine - col mondo arabo.
Ciò implicherebbe ad esempio l'accettazione nell'Unione, quali Stati membri a pieno titolo, di paesi come Marocco, Tunisia o Algeria,.
Senza tale volontà, non vi sarà per noi nessuna possibilità di gestire gli equilibri o piuttosto gli squilibri crescenti del mondo, né i flussi economici - mi riferisco in particolare alle materie prime, ma anche alle produzioni agricole - né i flussi demografici che, come tutti sanno, si riversano a tutta velocità su di noi e a nostro svantaggio, ma neanche i flussi culturali, perché non abbiamo alleati migliori dei nostri partner arabi e africani per resistere a quella che viene sbrigativamente denominata mondializzazione e che definirei piuttosto americanizzazione del mondo.
Nel prossimo secolo, le nostre nazioni continueranno ad essere grandi potenze solo se avranno saputo superare la prova del partenariato mediterraneo.
È inutile esprimere il nostro pessimismo al riguardo.
Innanzitutto perché questa dimensione importantissima vive in uno stato di letargo e nelle velleità aggiustate con i discorsi, come si è visto nell'inconsistente, blando processo di Barcellona, miserabile alibi della nostra innata indifferenza.
Pessimismo anche perché il nostro partner atlantico, gli Stati Uniti, ha ben capito che non vi è modo migliore per sottomettere l'Europa al suo dominio che spezzare i suoi fecondi legami con i vicini del Mediterraneo. Si ingegna per erigere da una parte e dall'altra di questo bacino un muro oscuro, ma efficace.
Episodi come la guerra del Golfo, le misure adottate nei confronti della Libia e della Siria, a cui Washington ci ha abilmente costretti, ne sono le dimostrazioni più recenti.
Pessimismo, infine, perché l'Europa resta troppo divisa su questo punto. Troppi Stati, in particolare gli Stati dell'Europa settentrionale, preferiscono il legame atlantico a quello euroarabo e euroafricano, come sottolinea l'abbandono progressivo della cosiddetta politica di Lomé e l'anemia della politica mediterranea.
In definitiva, su tale questione come su altre, solo le nazioni potranno raccogliere quest'immensa sfida e in primis la Francia, prima potenza rivierasca del Mediterraneo, attraverso la sua politica araba e della francofonia.
Lo farà forse da sola, ma lo farà a vantaggio di tutta l'Europa.
Signor Presidente, che il bacino del Mediterraneo sia nuovamente considerato partner dell'Unione europea, è un fatto di cui compiacersi.
Il fattore che considero determinante è il coinvolgimento della Libia.
Dopo la fine dell'embargo, è in particolare con questo paese che c'è bisogno di recupera il rterreno perduto a livello di comunicazione.
Un mese fa ho potuto visitare la Libia e ho constatato un atteggiamento di estrema apertura e di forte interesse nei confronti dell'Europa, specie da parte dei giovani.
Nei colloqui condotti con il rettore dell'Università e con gli studenti, ci si è lamentati per il fatto che anni di embargo hanno lasciato nei giovani un segno profondo, una specie di trauma di impotenza e di distanza dal nord.
Ritengo che noi tutti ora siamo chiamati a dar fondo a tutte le nostre risorse per dimostrare ai cittadini di tutti i paesi del Mediterraneo che li riconosciamo quali partner a pieno titolo e con gli stessi diritti. Dobbiamo far capire che offriamo loro assistenza sia per costruire un rapporto basato sulla fiducia sia per aiutarli a risolvere i problemi sociali ed economici.
Di sicuro, ciò sarà proficuo per entrambe le parti.
Signor Presidente, credo che sia opportuno tenere questo dibattito alla fine del quinquennio di programmazione di MEDA, ma penso che avremo anche tempo per discutere del nuovo regolamento, al momento in fase di discussione in Aula.
Vorrei precisare che comunque condivido le preoccupazioni della Commissione e giudico positiva la proposta di semplificare le procedure.
Spero che il Parlamento darà il suo appoggio.
Nei pochi secondi a mia disposizione mi soffermerò solo su due aspetti concernenti MEDA, che a mio avviso vanno affrontati con urgenza.
Anzitutto vi sono la cooperazione decentrata e le attività, avviate dal processo di Barcellona, tra l'Unione e gli attori sociali più attivi nei paesi mediterranei extracomunitari - progetti che, oltre ad avere un valore intrinseco, servono per la crescita dei settori sociali nei vari paesi.
Ciò mi sembra imprescindibile, visto che vogliamo avere un'area di prosperità e di libero scambio e sostenere in modo deciso la democratizzazione di questo spazio nel Mediterraneo meridionale, e che desideriamo appoggiare coloro che operano in questo ambito.
Dobbiamo metter fine alla sfiducia che essi nutrono nei confronti dell'Unione e far sì che le loro aspettative e ambizioni siano di nuovo sostenute dall'UE.
Credo anche che la Commissione debba avere sufficienti risorse umane e materiali per conseguire tutto ciò.
La seconda questione che mi sta a cuore riguarda l'inclusione nel regolamento dell'immigrazione.
A preoccuparmi è il modo in cui si affronta la questione nell'ambito del Mediterraneo.
Dobbiamo non solo siglare accordi sulle clausole di riammissione o destinare risorse al controllo delle frontiere, ma anche creare capacità, con immaginazione e nuove proposte di cogestione con i paesi interessati, al fine di riportare l'emigrazione nel quadro della legalità. Dobbiamo fare in modo che non si sentano chiusi dietro una frontiera, ma liberi di circolare nell'ambito di uno spazio di libero scambio.
. (ES) Signor Presidente, signor Commissario, signor Presidente del Consiglio, oggi non possiamo esimerci dal fare alcune considerazioni in una prospettiva euromediterranea, in quanto si stanno verificando avvenimenti culturali, sociali, religiosi e politici che non possono passare inosservati agli occhi di chi in Europa auspica il meglio per le società dei paesi affacciati sul Mediterraneo e accomunati dalla storia ad alcuni popoli europei.
Questa discussione risulta inoltre opportuna alla luce della visita che la delegazione del Parlamento europeo per le relazioni con i paesi del Magreb ha effettuato la scorsa settimana in Marocco e a Tunisi, con una fitta agenda.
La situazione è indubbiamente diversa rispetto a qualche anno fa; si osservano infatti leggeri miglioramenti in relazione ad aspetti concreti, come i diritti dell'uomo, nonostante alcune disfunzioni, per esempio in ambito economico.
È riscontrabile, in generale, il desiderio comune di associarsi ai vicini paesi del nord che compongono l'Unione europea, visti come un'ancora di salvezza per risolvere i problemi della vita quotidiana.
Le Istituzioni europee - Parlamento, Commissione e Consiglio - devono pertanto adoperarsi affinché i popoli del Mediterraneo possano migliorare la loro situazione.
A tale fine, però, occorre da parte nostra una politica decisa e coraggiosa, che ci permetta di affrontare con successo le sfide euromediterranee emerse in questo contesto di globalizzazione.
Il Mediterraneo e i suoi popoli hanno bisogno di noi.
Non possiamo abbandonarli.
Signor Presidente, senza dubbio il principale strumento economico per attuare la nostra politica mediterranea, nata dal processo di Barcellona, è il programma MEDA, sulle cui attività io sono relatore e del quale stiamo modificando il regolamento insieme all'onorevole Valdivielso de Cué.
Richiamo dunque l'attenzione dei colleghi sulle relazioni, attualmente discusse in sede di commissione, che verranno sottoposte alla nostra Assemblea il prossimo giugno.
Al riguardo vorrei sottolineare due punti importanti: in primo luogo, MEDA è un buon programma, un programma giovane, che sinora ha sofferto di disfunzioni nell'attuazione.
Rispetto ad uno stanziamento complessivo di circa 3.500 milioni di euro per gli ultimi quattro anni, ad oggi è stato erogato meno del 30 percento: ritardi nei pagamenti, osservazioni della Corte dei conti sull'istruzione delle pratiche, tempi troppo lunghi.
È dunque necessario modificare il regolamento e aumentare il personale della Commissione.
Dovremo formulare al Parlamento proposte per una migliore istruzione delle pratiche.
Inoltre, il 90 percento dei fondi è riservato alla cooperazione bilaterale e solo il 10 percento alla cooperazione regionale, tema questo che ci sta molto a cuore.
Occorre quindi incrementare tale percentuale, rendere più dinamica la cooperazione decentrata e sfruttare la partecipazione della società civile.
In secondo luogo, per quanto concerne la dimensione economica, tale programma va ben al di là del solo libero scambio.
Vi sono anche la definizione di uno spazio comune di pace e stabilità, nonché il desiderio di avvicinamento dei popoli attraverso un partenariato sociale e culturale.
Esso punta, infine, ad indurre i paesi terzi ad un maggior rispetto dei diritti dell'uomo e in questo senso purtroppo la situazione di parecchi paesi non migliora.
Chiediamo dunque al Consiglio e alla Commissione di pubblicare una relazione annuale o biennale sui diritti dell'uomo nei paesi che partecipano al processo di Barcellona, relazione che costituirebbe la base per mettere in atto iniziative di cooperazione tra l'Unione europea e i paesi terzi.
La Tunisia, di cui ha parlato poc'anzi l'onorevole Cohn-Bendit, si è vista, da sola, stanziare il 10 percento dei fondi MEDA, ammontare che è stato versato pressoché integralmente.
Dobbiamo tener conto di tutti questi fattori in modo che sia l'Unione europea ad orientare i progetti e che questi non vengano solo decisi in funzione.....
(Il Presidente interrompe l'oratore)
Signor Presidente, pur riconoscendo che il dibattito è importante, rilevo una certa stanchezza o addirittura disagio specie nelle risposte del Presidente in carica del Consiglio, che indubbiamente ha buone intenzioni.
Ritengo che, vista la preoccupazione che predomina in tutti i settori, si possano fare talune constatazioni.
Nel minuto a mia disposizione dirò che la politica mediterranea dell'Unione manca di strategia, obiettivi e scadenze, diversamente da quanto accade con la politica dell'Unione nei confronti dell'Europa orientale.
Se anche volessimo riassumere in cinque righe la risposta del Ministro, non ci riusciremmo, perché ha replicato a tutte le interrogazioni, senza però esprimersi sulle questioni-chiave.
In secondo luogo, a mio avviso manca il coraggio.
L'Unione ha privilegiato il libero scambio, mentre nelle regioni in questione si sono ottenuti pessimi risultati economici e sociali in seguito alle zone di libero scambio.
Al contrario, si sarebbero potute adottare misure dirette, concrete ed efficaci per risolvere problematiche quali il debito o il trasferimento delle tecnologie, ove si riscontrano invece tentennamenti e inefficienze.
In terzo luogo, secondo me l'Unione è priva di autonomia, come si può notare sia in Medio Oriente, nei confronti degli USA, sia più in generale.
Signor Presidente, signor Commissario, onorevoli colleghi, la volontà dimostrata dall'Unione europea di dotarsi di una politica mediterranea ambiziosa non è nuova, quantomeno a livello di discorsi e dichiarazioni di intenti, e le nostre discussioni di stasera ne sono la conferma.
Da Lisbona 1992 a Cannes 1995 e soprattutto a Barcellona 1995, si è sempre chiesta la creazione di un partenariato euromediterraneo solido.
Pertanto nel 1995 l'Unione europea e dodici paesi mediterranei hanno approvato con soddisfazione la famosa dichiarazione di Barcellona.
Le ambizioni di questa dichiarazione in termini economici e finanziari, politici e di sicurezza, sociali, culturali e umani erano particolarmente grandi.
Ma, come altri hanno affermato prima di me, le delusioni dei nostri partner sono, da allora, ancor più grandi: pochissimi accordi di associazione sono stati siglati e nessun accordo, per il momento, è stato ancora realmente attuato; sono stati previsti cospicui crediti europei, ma di gran lunga inferiori sono stati i crediti impegnati e ancor meno quelli versati. Tutti i nostri partner ce lo ricordano continuamente.
Peraltro, sebbene in modo disorganico, tutti osservano e denunciano difficoltà tecniche, difficoltà politiche, scarsi investimenti diretti, un enorme sovraindebitamento dei nostri partner.
E i risultati di tutto questo sono disastrosi: disillusione dei nostri partner, sviluppo economico insufficiente, immigrazione selvaggia verso l'Europa, spinte integraliste un po'ovunque.
Occorre dunque, e tutti l'hanno ribadito questa sera, rilanciare il processo di Barcellona, semplificarlo dal punto di vista amministrativo, accettare di aprire maggiormente i nostri mercati europei, alleggerire il debito. Tutto questo in cambio di sforzi indispensabili da parte dei nostri partner in materia di diritti dell'uomo e in una visione mediterranea globale che dovrà assicurare equilibrio e pace tra tutte le zone che compongono l'insieme euromediterraneo.
Del resto, non abbiamo alternative e stasera voglio ringraziare il Presidente in carica del Consiglio per tutte le informazioni importanti e pertinenti che ci ha fornito.
Sostengo dunque, come socialista, l'essenza delle proposte che compaiono nella nostra risoluzione comune.
Signor Presidente, signor Presidente in carica del Consiglio, signor Commissario, vorrei, cogliendo l'occasione di questa discussione, sottolineare l'importanza e l'impatto della visita del Papa in Terrasanta.
Quale che sia il nostro credo, quali che siano le nostre convinzioni religiose, ci corre l'obbligo di constatare che il messaggio di Giovanni Paolo II contribuisce enormemente al progresso della pace nella regione.
Avanzando su un terreno cosparso di insidie, in un contesto in cui ogni parola, ogni gesto viene soppesato secondo il metro della sua rappresentazione simbolica, il Santo Pontefice ha saputo, sia in Giordania sia in Israele sia nei territori palestinesi, affrontare i problemi persistenti tra le comunità adottando il giusto tono.
Il Santo Padre ci mostra che la dimensione religiosa dei conflitti non può essere ignorata e che il dialogo tra le religioni, al pari del dialogo politico, è un fattore di stabilità.
Questo viaggio è stato una dimostrazione straordinaria della possibilità di un'intesa tra tutte le parti.
Ho dunque ritenuto che, in occasione dell'odierna discussione, l'azione di questo grand'uomo di pace, pellegrino infaticabile, meritasse il nostro plauso.
Vorrei anche porre due domande al Consiglio e alla Commissione. La prima riguarda la cooperazione internazionale tra i paesi della sponda meridionale del Mediterraneo; la seconda il ruolo del Parlamento europeo nel processo di Barcellona.
Per quel che concerne il primo tema, ovvero la cooperazione regionale e la Presidenza vi ha parzialmente risposto poc'anzi, l'Unione fonda la propria politica mediterranea sul processo di Barcellona.
Tale approccio si definisce globale e regionale e considera il bacino mediterraneo come un'entità regionale.
È ragionevole pensare, dunque, che una cooperazione tra gli Stati di questo bacino debba essere molto più stretta.
La seconda domanda, come già anticipato, verte sul ruolo del Parlamento europeo e non possiamo non osservare che esso è oggi troppo limitato.
Come ho sottolineato poco fa, la politica mediterranea dell'Unione si definisce globale, ma il Parlamento europeo viene chiamato in causa solo al momento della stipula di accordi bilaterali.
Occorrerebbe dunque sia avvicinare il Parlamento europeo al Forum, seguendo il modello dell'Assemblea paritaria Ue-ACP, sia organizzare una partecipazione più attiva e regolare del Parlamento europeo alle riunioni ministeriali.
Signor Presidente, la politica mediterranea dell'Unione ha bisogno non solo di forma ma anche di fondo; occorre riempirla di contenuti piuttosto che svuotarla.
Onorevoli colleghi, è indispensabile stringere legami politici, economici e sociali, senza smettere di compiere passi in avanti.
Dal 2 marzo è in vigore l'accordo di associazione con il Marocco, grazie al quale questo paese è diventato nostro partner privilegiato.
Tuttavia, è impossibile una stretta cooperazione con il Marocco se si tralascia un'attività come la pesca, da cui dipende l'economia di molte regioni europee.
Mi riferisco all'accordo di pesca fra l'Unione europea e il Marocco, scaduto lo scorso 30 novembre.
Ebbene, a quattro mesi di distanza, permane una situazione di vuoto.
Non disponiamo ancora di una data per l'inizio dei negoziati.
Se non rinnovassimo il suddetto accordo, la nostra politica mediterranea farebbe un passo indietro, perché, affinché essa non si limiti alla pura retorica, occorre compiere progressi su questioni concrete.
La politica mediterranea deve il suo nome al mare che da secoli dà sostentamento a pescatori europei e nordafricani.
Spetta ora alla Commissione adempiere al suo compito e avviare una volta per tutte questi negoziati.
Signor Presidente, se con questa discussione riusciremo a richiamare con il giusto equilibrio l'attenzione della Commissione e del Consiglio sull'importanza della sponda meridionale del Mediterraneo per la politica europea, avremo raggiunto, in parte, il nostro obiettivo.
Come già ricordato, una delegazione del Parlamento ha appena visitato il Marocco e Tunisi.
I deputati, le autorità e i rappresentanti della società civile hanno sollevato una serie di punti relativi a diritti dell'uomo, Sahara Occidentale, pesca, agricoltura, investimenti, MEDA ed emigrazione.
In conclusione, ci hanno chiesto un maggiore coinvolgimento politico dell'Unione nel Mediterraneo.
Di fronte alla prospettiva dell'ampliamento, temono che la bilancia penda verso nord-est piuttosto che verso sud.
Sarebbe opportuno ottenere una risposta su questo punto dai rappresentanti della Commissione e del Consiglio oggi presenti.
Occorre, d'altro canto, promuovere gli investimenti nella regione e collaborare con questi paesi, pur nel rispetto delle loro peculiarità, affinché progrediscano sulla strada della democrazia e dei diritti dell'uomo; a tale riguardo, dovremo accettare i ritmi per loro più appropriati, ma facendo capire che l'Unione europea non vuole solo investire nello sviluppo economico, ma anche nella pace e stabilità, sulla base del rispetto dei diritti fondamentali della persona e dell'esercizio democratico delle sue libertà.
Non si tratta di un compito facile, ma l'unica strada per riuscire è costituita dal dialogo e non dallo scontro.
Le azioni dell'Unione europea a tale riguardo sono ancora molto sparse e complesse.
La Conferenza di Barcellona risponde ad una volontà politica più che ad un'autentica strategia volta a creare un vero spazio euromediterraneo, in cui l'aspetto economico sia solo una componente, per quanto importante, di un dialogo permanente e di una cooperazione politica in ambito sociale, culturale e anche nella difesa degli interessi reciproci a garanzia della pace e della stabilità che tutti auspichiamo in questa zona.
Signor Presidente, non ho voluto intervenire prima per non interferire nella discussione.
Desidero esprimere il mio profondo disaccordo sul modo in cui il Presidente precedente ha gestito il tempo di parola, senza rispettare il tempo assegnato ai gruppi e quello attribuito ai singoli deputati.
Il Presidente ha commesso un'evidente discriminazione a favore di altri parlamentari, che hanno potuto parlare più a lungo di quanto spettasse loro.
Tutti i deputati in quest'Aula sono uguali e tutti devono rispettare le norme.
In questo senso, chiedo, da modesto deputato che non rappresenta una multinazionale del voto, il rispetto del tempo assegnatogli dal gruppo.
Signor Presidente, mi viene automatico ripensare alla discussione di cinque anni or sono, quando la Commissione annunciò in pompa magna la nuova politica mediterranea dell'Unione.
Oggi siamo tutti concordi nell'affermare che quanto annunciato allora nella maggior parte dei casi non si è realizzato.
Credo che la spiegazione per questi scarsi risultati sia da ricercarsi nella combinazione di una mancanza di volontà politica, da una parte, e di una carenza di finanziamenti, dall'altra.
Penso che dovremmo dare maggiore enfasi alla politica mediterranea, basandoci sul binomio democrazia-sviluppo: democrazia nei paesi del Mediterraneo meridionale e orientale, perché ciò aiuterebbe la comprensione reciproca, e sviluppo, perché così si ridurrebbero i volumi delle ondate migratorie di oggi e di domani.
Il Consiglio e la Commissione dovrebbero quindi compiere ogni possibile sforzo per promuovere di nuovo il partenariato euromediterraneo, concordato nell'ambito della Conferenza di Barcellona.
È importante dare anche maggiore impulso ai programmi MEDA e nel contempo rafforzare programmi quali MEDA-Democrazia, EUROMED-Audiovisual ed altri programmi regionali per la formazione nel campo del giornalismo.
Da tempo il Parlamento ha avanzato la proposta di attuare un programma di cooperazione interregionale e interstatale che, mediante il coordinamento finanziario e organizzativo dei programmi INTERREG e MEDA, miri ad un'efficace integrazione economica e sociale dei paesi e delle regioni partecipanti sulle due sponde del Mediterraneo.
Vorrei soffermarmi anche su un'altra questione, che a voi potrebbe sembrare non importante, ma che per me lo è.
Credo che, nel felice esito della cooperazione euromediterranea, un ruolo centrale e positivo dovrebbe essere svolto dalle isole di questo bacino come Malta, Cipro e Creta, in quanto si trovano a metà strada tra le due sponde del Mediterraneo.
Poiché dette isole hanno un legame tradizionale con entrambe le sponde del Mediterraneo, potrebbero diventare il fulcro di tale collaborazione e credo che molti programmi nel quadro di MEDA dovrebbero essere orientati in questa direzione.
Sono state ricevute, ai sensi dell'articolo 42, paragrafo 5, del Regolamento, sei proposte di risoluzione.
La discussione è chiusa.
La votazione si svolgerà domani, alle 11.00.
Colgo l'occasione per comunicarvi che il Ministro si è scusato formalmente per non poter restare con noi sino alla fine della discussione.
Gruppo ad alto livello «Asilo e migrazione»
L'ordine del giorno reca la discussione sulla relazione (A5-0057/2000), presentata dall'onorevole Hernández Mollar a nome della commissione per le libertà e i diritti dei cittadini, la giustizia e gli affari interni, sui richiedenti asilo e i migranti: piani d'azione per i paesi d'origine e di transito - Gruppo ad alto livello [(C5-0159/1999- C5-0160/1999 - C5-0161/1999 - C5-0162/1999 - C5-0163/1999 - C5-0164/1999 - C5-0165/1999 - C4-0133/1999 - 1999/2096(COS)].
Signor Presidente, desidero innanzi tutto ringraziare i gruppi politici di quest'Assemblea che hanno sostenuto la relazione in sede di commissione per le libertà, arricchendola con la propria partecipazione alle discussioni intense che lì hanno avuto luogo.
Vorrei inoltre dare atto alla Commissione - alla quale estendo il mio ringraziamento personale, signor Commissario - del suo atteggiamento positivo e della sua collaborazione.
Mi sembra importante osservare che i piani d'azione relativi ai sei paesi selezionati dal gruppo di lavoro ad alto livello "Asilo e migrazione" danno corpo alla prima azione esterna dell'Unione europea in materia di asilo e immigrazione, che, come giustamente sottolineato dal Commissario Vitorino a Strasburgo, sono obiettivi prioritari degli Stati membri; speriamo che continuino ad esserlo.
La mia relazione, signor Presidente, recepisce in parte le critiche espresse da tutti i gruppi politici su alcuni aspetti di forma e di merito nella presentazione e nell'elaborazione dei piani.
Non abbiamo potuto esaminare ogni piano singolarmente e abbiamo dovuto limitarci a considerazioni di carattere molto generale; su questa base, abbiamo formulato una serie di proposte di cui terranno conto - come spero vivamente - la Commissione e il Consiglio per questi piani d'azione e per i successivi.
Signor Presidente in carica del Consiglio, signor Commissario, il fatto stesso di aver avviato questi piani d'azione è già un elemento positivo.
Ugualmente positiva è la combinazione di azioni nell'ambito della politica estera, di cooperazione e sviluppo e nell'adozione di misure atte a regolare i flussi migratori.
Non reputo tuttavia positiva la maniera in cui il Consiglio ha presentato tali piani al Parlamento, relegato al ruolo di convitato di pietra in sede di selezione ed elaborazione.
La nostra preoccupazione fondamentale riguarda l'efficacia delle azioni previste in paesi come l'Afghanistan, la Somalia o l'Iraq, in cui l'instabilità politica si associa a violazioni costanti dei diritti umani più fondamentali.
Diverso è il caso di paesi come il Marocco, l'Albania o Sri Lanka, che offrono maggiori opportunità di cooperazione multisettoriale; nel caso del Marocco, esistono addirittura condizioni privilegiate, essendo appena stato avviato un accordo di associazione.
L'impossibilità di rispettare i termini indicati nella maggior parte delle azioni si accompagna alla mancanza di dotazione di bilancio per alcune misure previste, dal momento che oltre il 50 percento di queste non dispone di risorse finanziarie.
Per tale motivo, una delle nostre proposte è quella di creare per il 2001 una linea di bilancio a copertura di queste necessità.
Vorrei inoltre richiamare la vostra attenzione sull'asimmetria fra le misure volte a controllare i flussi migratori e quelle che promuovono un'autentica cooperazione allo sviluppo dei paesi in questione, compresi i provvedimenti d'integrazione.
Non possiamo criminalizzare l'immigrazione, né per cause politiche né per cause economiche.
Da qui, la necessità urgente di dare attuazione a quanto previsto dal Trattato di Amsterdam e dal Vertice di Tampere sulla "comunitarizzazione" della politica di asilo e il trattamento equo e umanitario dei profughi e degli immigrati.
Occorre porre l'accento sulle condizioni umanitarie dei centri di accoglienza e sfruttare l'esperienza di alcuni paesi in merito ad un approccio regionale.
All'immigrazione economica, alla cooperazione con i paesi di origine occorre aggiungere il riassetto del mercato del lavoro negli stessi Stati membri, l'integrazione sociale degli immigrati e la lotta contro i mafiosi che trafficano esseri umani.
Rispetto a queste misure, nei piani sembrano prevalere altri provvedimenti, quali gli accordi di riammissione e i controlli di frontiera, sì necessari, ma insufficienti a risolvere il problema.
Ritengo inoltre necessaria l'istituzione di un Osservatorio dell'immigrazione, che permetterà non solo di coordinare i dati statistici, ma anche di realizzare studi sociologici sul fenomeno dell'immigrazione da prendere in considerazione nel processo decisionale.
Per quanto riguarda il rispetto dei diritti umani, occorrerebbe una maggiore cooperazione per ammodernare le strutture amministrative di alcuni dei paesi selezionati, collaborare nella formazione delle forze di polizia e, soprattutto, aprire questi paesi alla cooperazione con le ONG che svolgono una funzione sociale in quest'ambito.
In conclusione, signor Presidente, spero che, per questi piani d'azione e per i successivi, siano corretti i difetti indicati nella risoluzione, si stabilisca una maggiore collaborazione fra il gruppo ad alto livello e il Consiglio, da una parte, e il Parlamento, dall'altra, e si doti la Commissione dei mezzi necessari per la fase attuativa.
Dal successo di questi piani dipende il successo o il fallimento della stessa Unione europea nella sua prima azione esterna in un campo oggi così sensibile per la società europea come quello dell'immigrazione e dell'asilo.
Signor Presidente, signor Commissario, onorevoli colleghi, innanzitutto mi congratulo con il collega Hernández Mollar per l'ottimo lavoro svolto e per l'eccellente relazione presentata.
Egli ha già sottolineato con grande chiarezza che migrazione e asilo, pur essendo due questioni strettamente collegate tra loro, sono diverse sia per loro natura sia per le risposte che l'Unione europea deve fornire, anche se si ricorda e si riconosce che in entrambi i casi un approccio interpilastri e globale offre dei vantaggi.
Sappiamo che, attraverso la migrazione, un numero sempre maggiore di persone va alla ricerca di migliori opportunità o di protezione per sfuggire alla guerra, alle persecuzioni, alla povertà, alla disoccupazione o alle violazioni dei diritti dell'uomo.
Sappiamo che si registra un aumento dei movimenti migratori illegali, nella maggior parte dei casi gestiti da reti criminali che spesso creano situazioni di sfruttamento e di grave violazione dei diritti dell'uomo.
Siamo favorevoli ad un approccio globale che dovrà prendere in considerazione gli aiuti al processo di democratizzazione e alla promozione dello Stato di diritto, alla prevenzione dei conflitti e alla riconciliazione, il rispetto dei diritti dell'uomo e lo sviluppo all'interno dei paesi e delle regioni di origine e di transito della lotta contro la povertà migliorando le condizioni di vita e offrendo maggiori possibilità di lavoro.
Per questi motivi, e al di là delle critiche appena esposte in Aula dal collega Hernández Mollar, in particolare in merito all'azione del Parlamento e all'efficacia di tale azione in alcuni dei paesi interessati, l'impegno del Parlamento dev'essere serio e coerente.
Non possiamo annunciare le nostre buone intenzioni e non concretizzarle per carenza di risorse finanziarie.
In stretta cooperazione con i paesi d'origine e di transito, bisogna realizzare campagne d'informazione sulle effettive possibilità d'emigrazione legale, tentando così di ridurre o di affrontare il problema alla radice.
Occorre rafforzare la lotta contro l'immigrazione clandestina, garantire la tutela dei diritti delle vittime di reti criminali, intensificare gli sforzi a livello di prevenzione e lotta contro qualsiasi tipo di traffico di esseri umani, rivolgendo particolare attenzione alla situazione dei diritti delle donne e dei bambini, nonché individuare e smantellare le organizzazioni criminali coinvolte in queste attività.
All'interno dell'Unione, dobbiamo procedere ad una valutazione approfondita della situazione nei diversi Stati membri e al ravvicinamento delle normative nazionali in merito alle condizioni di ammissione e di residenza, tenendo conto dell'evoluzione economica e demografica dell'Unione, delle capacità di accoglimento di ciascuno Stato membro e dei legami storici e culturali che lo Stato membro ha con i paesi d'origine.
Riassumendo, concordiamo sulla necessità di una politica europea comune in materia di asilo e immigrazione basata su quattro pilastri: partenariato con i paesi d'origine, regime europeo comune d'asilo, trattamento equo per i cittadini provenienti da paesi terzi, gestione più efficace dei flussi migratori.
Signor Presidente, a nome del mio gruppo, vorrei innanzi tutto esprimere il senso di sorpresa che ci deriva da questa proposta del Consiglio in una fase in cui, all'interno dell'Unione, ci stiamo adoperando - lo dimostrano le iniziative che la Commissione ha intrapreso e sta per intraprendere - per la "comunitarizzazione" del cosiddetto terzo pilastro e per l'elaborazione di una politica d'immigrazione e accoglienza dei cittadini provenienti da paesi terzi.
La sorpresa nasce dal fatto che non comprendiamo molto bene da dove viene e perché si mantiene questo gruppo ad alto livello, perché il Consiglio formula una proposta in questo modo, perché questa è stata recepita a Tampere, che cosa farà la Commissione in questi piani d'azione e qual è la coerenza tra una simile proposta e il lavoro svolto dal gruppo ad alto livello da una parte e tutte le altre proposte della Commissione sulle politiche da sviluppare nell'Unione dall'altra.
Penso che si tratti di una questione importante, sulla quale gradirei avere una risposta dal Consiglio.
In secondo luogo, desidero esprimere i sentimenti contrastanti che suscitano in me questi piani d'azione.
Da un lato, il loro contenuto mi sembra ragionevole; mi sembra ragionevole e utile creare politiche bilaterali tra l'Unione europea e alcuni di quei paesi in cui più grande è il problema dell'esodo di emigranti e rifugiati.
Nel caso del Marocco, per esempio, occorre stabilire relazioni bilaterali serie e importanti per far fronte, nell'ambito della legalità, all'immigrazione proveniente da questo paese.
Lo stesso dicasi per i paesi balcanici nei quali esistono interlocutori chiari.
Dall'altro lato, però, la lista che ci è stata presentata comprende alcuni paesi il cui governo non merita neppure questo nome, nonché paesi con i quali ritengo non si possa neanche parlare, per esempio l'Afghanistan.
Mi piacerebbe sapere se il Consiglio intende recarsi in Afghanistan per dire alle autorità: "Salve, siamo venuti per chiedervi di rispettare i diritti dell'uomo, visto che ci mandate troppi profughi" .
Mi sembra molto ingenuo o abbastanza incredibile.
Mi pare, inoltre, che affrontare il tema in questi termini con paesi del genere sia difficile e pericoloso.
Credo che, per principio, con certa gente non si debba neppure parlare.
Per questo motivo, non essendo peraltro possibile seguire la via più stretta per un approccio interpilastri - cioè tra il primo e il terzo pilastro -, ritengo che il Consiglio debba consultare il Parlamento su ogni singolo piano d'azione eventualmente avviato, conformemente a quanto stabilito nel primo pilastro.
Ho indicato due problemi: chi s'incaricherà di questi piani d'azione? E con chi?
C'è un terzo problema: come li pagheremo?
Non esiste alcuna dotazione di bilancio al riguardo e, per le misure che prevedono un finanziamento in qualunque genere, si parla di distogliere fondi, per esempio da programmi di cooperazione come MEDA.
Mi sembra che l'idea del cosviluppo e quella di lavorare con questi paesi per far fronte all'emigrazione all'origine siano scarsamente compatibili con la decisione di sottrarre fondi dalla cooperazione allo sviluppo per il controllo delle frontiere esterne.
Penso che a tale proposito sia necessaria una riflessione.
Infine, lo sviluppo dei piani d'azione figura nello scoreboard.
Mi sembra positivo, ma desidero ricordare che esiste un piano d'azione già avviato, quello dell'Iraq, sul quale nessuno ci ha mai informato.
Signor Presidente, vorrei esordire congratulandomi con l'onorevole Hernández Mollar per l'opera eccellente svolta con la sua relazione e per lo spirito di cooperazione con il quale ha ricercato un consenso a tutto campo per sostenere le sue raccomandazioni.
Desidero altresì rendere omaggio al lavoro svolto dalla Commissione in questo settore.
In un mondo in cui la spinta all'emigrazione e quella all'immigrazione in Europa sono ancora molto forti, dobbiamo affrontare alcune sfide importanti; ovviamente i paesi di origine sono interessati da fattori di spinta, laddove nei nostri paesi operano fattori di attrazione.
È quindi essenziale avvicinarci a questo dibattito facendo una chiara distinzione tra asilo e immigrazione clandestina; ed è altrettanto importante tener fede all'impegno assunto con la Convenzione di Ginevra, ispirando il nostro approccio a fini umanitari.
C'è qualcosa che vorrei dire ai governi degli Stati membri: fin troppo spesso essi cedono alla tentazione di far notizia assumendo un approccio populista ai noti problemi dei richiedenti asilo e dell'immigrazione clandestina.
Troppo raramente, invece, essi si ispirano ai principi cui hanno aderito e cercano di affrontare seriamente il problema.
La relazione contiene alcune proposte di azione che personalmente ritengo più che positive; in particolare, essa analizza il fenomeno dell'immigrazione e constata l'inadeguatezza dei dati disponibili.
Considera inoltre i problemi dei piani d'azione che sono stati elaborati, ma che non riescono a trovare un giusto equilibrio fra sicurezza e immigrazione, esamina la politica dei controlli svolti sull'immigrazione clandestina e auspica una lotta più intensa contro i traffici illeciti e il lavoro nero.
Questo è ciò che gli Stati membri dovrebbero fare.
Naturalmente - e questo è un fattore di grande importanza - essa passa in rassegna i bilanci e il fatto che sono previsti stanziamenti di bilancio per meno della metà delle misure proposte; di conseguenza, se vogliamo dimostrare la nostra serietà in questo campo, il Consiglio dovrà fornire una base giuridica ai bilanci che vengono proposti.
Per concludere, signor Presidente, a nome del gruppo liberale accolgo con favore questa relazione che voteremo domani.
Signor Presidente, i piani d'azione del gruppo ad alto livello "Asilo e migrazione", purtroppo, non sono all'altezza del mandato formulato.
Ad una più attenta lettura dei piani d'azione, appare chiaro che le misure per la lotta all'immigrazione clandestina occupano lo spazio maggiore.
Non possiamo però limitarci unicamente a questo.
Non vengono affrontate né misure di politica dello sviluppo né di politica estera, che dovrebbero essere gli strumenti per combattere le cause dell'esodo e dell'emigrazione da queste zone.
Anche se il gruppo di lavoro ha constatato in prima persona che la violazione dei diritti umani rappresenta uno dei motivi principali dell'esodo, nei piani d'azione ciò trova scarsa considerazione.
Andiamo ad esaminare la situazione in Iraq.
Di questi tempi, sicuramente non è facile presentare le proposte giuste, in grado, nell'attuale situazione politica, di essere tradotte in pratica.
Una situazione analoga la sta vivendo l'Afghanistan, dove peraltro non si sa nemmeno chi sia l'interlocutore giusto al quale rivolgersi.
Su chi bisogna far pressione per ottenere il rispetto dei diritti umani?
La stessa istituzione, nonché il modo di procedere del gruppo ad alto livello, sono da criticare.
Il Parlamento europeo non è stato consultato né al momento della creazione del gruppo né al momento della selezione delle aree di crisi.
Si tratta di una procedura inaccettabile.
La presente relazione del collega Hernández Mollar affronta in modo molto critico i lavori del gruppo ad alto livello.
Grazie alla relazione, ora è possibile elaborare un nuovo punto di partenza per la valutazione del lavoro svolto dal gruppo ad alto livello. Per tale motivo, il mio gruppo appoggia il relatore.
Signor Presidente, spero che gli onorevoli colleghi mi perdoneranno se mi soffermo un attimo su una domanda fondamentale.
Perché l'Unione europea ha bisogno di una politica d'asilo comune?
Nessuno può negare che in questo settore i paesi hanno solo da guadagnare dalla reciproca collaborazione, ma naturalmente la cooperazione tra i nostri paesi in materia d'asilo non è una cosa nuova.
Già molto tempo prima della firma del Trattato di Roma, gli Stati membri dell'Unione erano legati da una complessa rete di accordi che abbracciavano il diritto d'asilo, il trattamento riservato ai profughi, il principio del non-refoulement e molte altre questioni.
Non dobbiamo fare l'errore, assai frequente in quest'Aula, di credere che l'unica alternativa all'azione dell'Unione sia una qualche forma di anarchia in cui manchi ogni tipo di consultazione fra le nazioni.
Al contrario, l'alternativa all'azione condotta a livello comunitario è un negoziato per raggiungere accordi bilaterali o multilaterali tra nazioni indipendenti.
Tali accordi, a mio avviso, offrono due potenziali vantaggi rispetto all'azione dell'Unione; innanzitutto, sono ormai consolidati, sperimentati e godono della fiducia generale; in secondo luogo, possono essere applicati a Stati che non fanno parte dell'Unione europea.
Nel mio collegio elettorale dell'Inghilterra sudorientale, la polizia locale e i servizi per l'immigrazione hanno instaurato da molto tempo rapporti eccellenti con le loro controparti francesi e belghe; in effetti, si potrebbe anche sostenere che la cooperazione fra Stati membri era più solida dieci anni fa di quanto non lo sia oggi, dopo l'entrata in vigore della Convenzione di Dublino e dei relativi accordi.
Com'è possibile?
Aristotele fu il primo ad avanzare il principio per cui ciò che non appartiene a nessuno non sarà oggetto delle cure di nessuno.
Tale precetto certamente vale sia per le nazioni che per i singoli individui.
Per dirla francamente, una guardia di frontiera che scorga qualcuno allontanarsi dal paese il cui confine egli sta sorvegliando probabilmente ha pochi incentivi a trattenerlo dando luogo ad una domanda di asilo nell'ambito della propria giurisdizione.
Secondo l'Alto commissario delle Nazioni Unite per i rifugiati, l'anno scorso il Regno Unito ha ricevuto 93.000 richieste d'asilo.
Questo fa della Gran Bretagna la meta più frequente per i richiedenti asilo in Europa, un primato che condividiamo con la Germania.
Ciò che è più sorprendente è che la cifra relativa al Regno Unito è salita del 40 percento circa a partire dalla metà degli anni Novanta, mentre in tutta l'Unione europea è rimasta relativamente stabile.
Dico "sorprendente" perché molti dei richiedenti asilo nel mio collegio elettorale sono passati attraverso vari paesi sicuri prima di arrivarvi.
Indubbiamente, la priorità di un vero profugo è quella di uscire da un determinato paese, non di entrare in un altro paese specifico; fatte salve circostanze particolari, non è assurdo pensare che un individuo che fugga da regimi oppressivi richieda asilo non appena raggiunga uno Stato sicuro.
Sono orgoglioso del ruolo svolto attraverso i secoli dalla Gran Bretagna - rifugio sicuro per coloro che fuggivano dall'oppressione e dall'ingiustizia - e so che molti deputati in quest'Aula provano lo stesso orgoglio per i nobili precedenti dei propri paesi.
Tutto questo dipende dalla nostra capacità di distinguere tra coloro che giungono nei nostri paesi per motivi economici e i veri profughi, nonché dalla nostra volontà di garantire i nostri confini da coloro che richiedono asilo adducendo falsi motivi.
L'esperienza dimostra che, se rimarremo un gruppo di Stati in collaborazione reciproca, riusciremo in quest'intento; se al contrario vorremo unificare il nostro territorio, saremo destinati al fallimento.
Signor Presidente, onorevoli colleghi, questa relazione punta il dito sulle numerose lacune e ambiguità dei piani d'azione.
In primo luogo, potremmo porci la questione del partenariato e, soprattutto, del posto riservato alle ONG, il cui parere non è stato richiesto o non è stato preso in considerazione.
Un altro errore consiste nel trattare alla stessa maniera le questioni relative all'asilo e quelle riguardanti l'emigrazione.
È vero che non è possibile analizzare le cause dei flussi migratori senza parlare dei diritti umani, ma io vorrei, per un attimo, soffermarmi sul problema dell'asilo.
L'Europa firma con alcuni paesi accordi contenenti clausole di riammissione che consentono di rimandare il cittadino di un paese terzo nel proprio paese senza tener conto della situazione politica, economica e sociale del cittadino o del paese in questione.
Siffatte clausole violano il diritto internazionale in quanto rimettono in discussione il principio del non-refoulement senza curarsi di verificare che il paese sia sicuro.
Come possiamo credere che le persone rimandate in taluni paesi vengano accettate senza rischio, sapendo che in tali paesi i diritti umani, e specialmente quelli delle donne, sono quotidianamente violati?
Come possiamo accettare che gli aiuti allo sviluppo siano subordinati alla firma di tali accordi?
L'Europa deve smetterla di chiudere gli occhi dinanzi alla realtà.
La soluzione migliore per ridurre i flussi migratori consiste nel sostenere lo sviluppo di questi paesi e il benessere di queste popolazioni, consiste nel cancellare il debito dei paesi in via di sviluppo, cancellazione che consentirebbe di sviluppare strutture educative, sociali e sanitarie a tutto vantaggio della popolazione.
Peraltro, opportuno sarebbe migliorare le strutture di accoglienza per i rifugiati e i richiedenti asilo, oggi trattati come delinquenti che vogliono abusare della procedura.
È necessario garantire loro protezione e, soprattutto, l'accesso all'assistenza sanitaria, ai diritti sociali, all'istruzione dei figli.
Per concludere, non sarebbe forse più urgente armonizzare le nostre politiche in materia di asilo e immigrazione, formulando una vera e propria politica comunitaria al riguardo?
Signor Presidente, ciascuno dei paesi menzionati in questa relazione ha le proprie peculiarità e, di conseguenza, variano i diversi piani che ai singoli paesi sono dedicati.
Mi limiterò a parlare dello Sri Lanka, un paese che ho visitato e da cui molti sono fuggiti cercando rifugio a Londra e in altre parti dell'Unione europea.
Signor Presidente, questo paese è sconvolto dalla guerra civile ormai da diciotto anni, diciotto anni che hanno visto il governo dello Sri Lanka aumentare costantemente il bilancio della difesa; questo denaro viene speso in una guerra che né il governo dello Sri Lanka né i Tamil potranno vincere.
L'unica soluzione è una pace negoziata; forse l'Unione europea, alla luce dei suoi rapporti di lunga data con quel paese, potrebbe svolgere un ruolo di intermediario.
La mia collega Anna Terrón i Cusí ha accusato questa relazione di ingenuità.
A mio avviso, la relazione elude il problema reale, evitando quel dibattito sullo Sri Lanka e su altri paesi che si è reso più che mai necessario.
Essa menziona casi di violazioni dei diritti dell'uomo, altri di aiuti che non hanno raggiunto le regioni più povere e maggiormente afflitte dalle privazioni economiche; questo è l'effetto della guerra e la relazione suggerisce di collaborare più intensamente con il governo dello Sri Lanka.
In realtà, è proprio il governo dello Sri Lanka a controllare le nostre fonti d'informazione e la nostra capacità di farci sentire in quel paese; per questo dobbiamo agire con estrema circospezione.
Noi tutti siamo a conoscenza delle azioni intraprese dai Tamil contro le forze governative, azioni assai propagandate.
Sappiamo molto meno invece degli ospedali e delle scuole distrutte e dei casi di tortura, azioni queste perpetrate dalle truppe governative dello Sri Lanka.
Signor Presidente, quando la relazione afferma la necessità di trovare una soluzione politica a questo conflitto sono d'accordo; nient'altro è più importante.
Nient'altro risolverà i problemi né ridurrà le violazioni dei diritti dell'uomo.
Nient'altro se non la cessazione del conflitto potrà porre fine alle sofferenze dei Tamil nello Sri Lanka e nient'altro arresterà il flusso di profughi verso l'Unione europea.
Nient'altro impedirà alla popolazione di fuggire dal paese.
Signor Presidente, a parer mio, un piano d'azione ad alto livello che ignori questi fatti basilari non vale la carta su cui è scritto.
Signor Presidente, congratulazioni al relatore, nessuna congratulazione invece per quest'Unione europea perché, quando affronta il problema delle libertà pubbliche, lo sa fare prendendo soltanto l'aspetto repressivo dei problemi e non altro.
Sono quindi, a maggior ragione, contento che nella relazione sia inserito il riferimento all'importantissimo studio delle Nazioni Unite, appena pubblicato, sull'immigrazione di sostituzione, perché questo studio espone dati che non possono non preoccuparci e che dimostrano l'inesorabile processo di invecchiamento e di declino demografico in atto: in Europa la popolazione diminuirebbe del 12 per cento nel giro di 50 anni, nel caso in cui i flussi di immigrati rimanessero gli stessi di oggi.
La conseguenza della diminuzione del tasso di fertilità e di mortalità è il dimezzamento del rapporto lavoratori/pensionati: da quattro lavoratori per pensionato a meno di due nel 2050 nell'Unione europea, che porta con sé l'esclusione della spesa pensionistica e sociale di fronte ad un declino verticale delle entrate fiscali.
Queste considerazioni non possono essere eliminate da una seria politica sull'immigrazione, perché di fronte a questa ecatombe demografica e presto economica bisogna proporre politiche di immigrazione liberali, antiproibizioniste, attente alle necessità economiche e alla domanda del mercato del lavoro, in opposizione alla politica proibizionista e protezionista, nazionalista, etnica, disumana, applicata oggi in Europa, il cui unico risultato è stato finora la criminalizzazione degli immigrati richiesti dal mercato del lavoro e la consegna degli immigrati illegali nelle mani della criminalità, a partire dall'organizzazione della loro entrata nel territorio europeo fino poi al loro coinvolgimento nel lavoro nero e nelle attività illecite.
Per concludere, Presidente, mentre gli Stati Uniti trattano con le università indiane per avere i migliori laureati delle nuove tecnologie, l'Europa invece preferisce trattare con il regime talebano per vedere come restituire un po'di donne perseguitate da quel tipo di regime.
Signor Presidente, onorevoli colleghi, devo dire subito che non concordo con le conclusioni dell'onorevole collega che mi ha preceduto, che appartiene al mio stesso Stato.
Ma voglio, come lui, congratularmi con il relatore e anche con la commissione per l'approfondito lavoro.
Che cosa emerge da questo lavoro?
Sostanzialmente che c'è una convinzione divaricata, importante, fra il Consiglio e il Parlamento.
È una posizione che potremmo anche definire storica, ma di cui oggi prendiamo atto anche in maniera formale, attraverso un documento: da una parte il Consiglio che mantiene una certa linea attraverso i singoli Stati, che si raggruppano in questa Istituzione, e che dà delle indicazioni che sono il frutto di scelte statuali; dall'altra la Comunità, il Parlamento soprattutto, che vorrebbe una scelta diversa, più armonizzata, più collegata, più omogenea.
Io credo che questo distinguo sia importante: il Parlamento ha una maggiore quota di idealismo, di speranza, di utopia; gli Stati nazionali hanno maggiori problemi concreti, devono rispondere anche ai cittadini, che non si lasciano convincere facilmente dalle speranze, dalle illusioni ma da una realtà difficile che è quella che ha portato in tante situazioni nel mio paese come in tanti paesi europei un fenomeno difficile da accettare: un'immigrazione selvaggia.
Io credo pertanto sia importante che, tenendo conto e del problema della sicurezza e del problema dell'immigrazione fenomeno che nasce da paesi poveri che hanno bisogno di risolvere molti problemi, dove individui, soggetti, pluralità di persone, di famiglie hanno bisogno di trovare non soltanto uno sfogo ma anche una realtà diversa e una sicurezza la politica comunitaria debba essere una politica di sintesi.
Signor Presidente, come sappiamo, i piani d'azione del gruppo ad alto livello del Consiglio rappresentano uno strumento precario per far fronte congiuntamente ad un problema che per gli uni è soltanto di sicurezza, per gli altri è soltanto di integrazione, mentre il più delle volte è quasi impossibile distinguere dove comincia e dove finisce la frontiera tra diritto d'asilo e diritto alla sopravvivenza economica.
Parlo di strumento precario perché non mi sembra che le analisi su cui si basano i piani d'azione apportino novità utili tali da giustificare misure politiche efficaci, dato che perlopiù si tratta di proposte generiche di politica estera classica o di aiuti allo sviluppo che avrebbero successo solo qualora nei paesi destinatari vi fossero autorità legittime e stabili, il che purtroppo non accade nella maggior parte dei casi.
Ciò ispira il tentativo dei piani d'azione di enfatizzare nelle misure proposte molto più la gestione dell'immigrazione clandestina che l'integrazione dei cittadini, molto più la repressione e il controllo che una politica di asilo europea e un vero sistema di protezione temporanea di coloro che, per una qualche ragione, ma in un effettivo stato di necessità, bussano alle porte dell'Europa.
I piani d'azione, che il Vertice di Tampere ha approvato e ordinato di continuare malgrado la loro insufficienza dinanzi all'estrema complessità del problema, possono essere migliorati finché l'Unione europea non si doterà di una propria politica di asilo e immigrazione.
Ciò che tali piani non sono in grado di fare è trovare un equilibrio tra la loro relativa inutilità e l'aggravarsi della situazione in termini di diritti dell'uomo, anche quando, in qualità di richiedenti asilo, gli immigranti non possono essere considerati potenziali criminali; sarebbe meglio che, invece di essere ritenuti "casi di polizia", essi venissero trattati come casi di emarginazione universale.
Onorevoli colleghi, la relazione è eccellente e punta il dito su tutte le piaghe di questo dramma, ma meglio sarebbe se ci trovassimo qui ad analizzare le proposte della Commissione, piuttosto che documenti elaborati da esperti governativi.
Non perdiamo però la speranza di dibattere tra breve tali questioni nell'ambito di un dialogo con il Commissario Vitorino: sarà il segnale che l'Europa ha compiuto progressi verso politiche comuni fondate sull'equilibrio tra sicurezza e integrazione e che ha scelto con decisione di porre fine ad una situazione di precarietà.
Signor Presidente, la Commissione desidera ringraziare il Parlamento per aver offerto l'occasione di questo dibattito e personalmente vorrei congratularmi con il relatore, onorevole Hernández Mollar, per la sua eccellente relazione e l'ottima proposta di risoluzione.
Sono lieto che il Parlamento appoggi la proposta di un approccio integrato e interpilastri che - e cito la relazione - "può" produrre risultati positivi.
Capisco inoltre che il Parlamento adotti un atteggiamento cauto nei confronti di questi piani d'azione e la Commissione vorrebbe dar prova della stessa prudenza.
Da un lato, la Commissione osserva con piacere che, a grandi linee, l'orientamento assunto dal Consiglio per sviluppare questi piani d'azione è conforme all'approccio sostenuto dalla Commissione nella sua comunicazione del 1994 sui fenomeni migratori, comunicazione che ottenne un ampio sostegno in questo Parlamento.
Dall'altro, dobbiamo essere consapevoli che, per il momento, questi piani esistono solo sulla carta.
Come è già stato ricordato da diversi deputati in quest'Aula, la loro attuazione avrà bisogno di una combinazione di politiche molto diverse: cooperazione politica, diritti dell'uomo, rispetto della legge e della democrazia, politiche commerciali, sociali e di sviluppo, aiuti economici da affiancare a misure che favoriscano una migliore gestione dei flussi migratori provenienti da questi paesi e da queste regioni.
Ovviamente non sarà un compito facile.
Permettetemi di sottolineare alcuni elementi importanti della vostra proposta di risoluzione e di manifestare la mia approvazione.
Il partenariato con i paesi terzi interessati rappresenterà sempre un elemento chiave per il successo di una politica intesa a promuovere uno sviluppo coordinato.
Sono quindi d'accordo con voi nel sostenere la necessità di un dialogo politico per attuare il piano d'azione su una base concordata di reciproco vantaggio sia per gli Stati membri dell'Unione che per i paesi terzi.
Dobbiamo riconoscere che questo dialogo politico dovrà tener conto della specifica situazione politica di ognuno dei cinque paesi.
Vorrei perciò ricordare l'importante ruolo delle organizzazioni non governative nell'attuazione di questi piani d'azione.
Siamo tutti consapevoli del fatto che i problemi dell'immigrazione non si risolveranno nel giro di pochi mesi.
Dovremo ricordare questo grave limite quando, a dicembre, il Consiglio europeo riceverà la prima valutazione di questi piani d'azione.
Sono d'accordo nell'affermare che l'Unione europea deve adottare una politica strutturale di lungo periodo per affrontare le cause dei fenomeni migratori e credo anch'io che le scadenze fissate dai piani d'azione siano piuttosto ottimistiche.
I piani d'azione, tuttavia, possono essere considerati un primo passo per realizzare una politica esterna sui fenomeni migratori che interessano l'Unione europea; dobbiamo perciò metterli alla prova.
Concordo altresì con la vostra opinione secondo la quale l'accoglienza nella regione non assolve i paesi membri dell'Unione dai rispettivi obblighi, sanciti dalla Convenzione di Ginevra, nei confronti dei richiedenti asilo.
Al momento di attuare i piani d'azione, è estremamente importante mantenere un equilibrio fra le diverse misure, così da non concentrare i nostri sforzi esclusivamente sulle azioni di difesa di breve periodo; la Commissione ribadisce la propria intenzione di svolgere un ruolo attivo per il mantenimento di tale equilibrio.
L'attuazione richiederà indubbiamente una stretta collaborazione fra il Consiglio e i suoi organi competenti, la Commissione e gli Stati membri, secondo le rispettive responsabilità attribuite loro dal Trattato.
Il ruolo importante che gli Stati membri devono svolgere è stato peraltro riconosciuto lunedì 27 marzo dal Consiglio "giustizia e affari interni".
La Presidenza ha esortato gli Stati membri a tradurre i propri impegni politici in attività reali e tale richiesta è stata sostenuta anche dalla Commissione.
Naturalmente, la Commissione è pronta a svolgere il ruolo attivo che da essa ci si aspetta, soprattutto in settori quali lo sviluppo e l'assistenza economica, i diritti dell'uomo, il buon governo e la costruzione delle istituzioni; attualmente però la Commissione non dispone degli strumenti finanziari necessari per svolgere un simile ruolo per altre misure.
Accolgo dunque con estremo piacere la vostra raccomandazione che prevede la possibilità di stanziare fondi supplementari che coprano la cooperazione con paesi terzi nei settori della giustizia e degli affari interni, con particolare riferimento all'immigrazione.
Queste linee di bilancio devono essere usate non solo per fornire assistenza umanitaria (per esempio, per il miglioramento delle condizioni di vita basilari), come già stiamo facendo con i fondi ECHO, ma anche per iniziative diverse volte allo sviluppo economico, al rispetto dei diritti dell'uomo, ad una maggiore indipendenza del sistema giudiziario e allo sviluppo delle pari opportunità fra uomini e donne nei paesi terzi, aiutando nel contempo i paesi terzi a realizzare quei meccanismi giuridici e pratici necessari per le procedure in materia di richiedenti asilo e profughi.
Signor Presidente, osservo infine che, a suo avviso, i piani d'azione trascurano le politiche interne.
Orbene, a parer mio, l'obiettivo principale di un piano d'azione è quello di contribuire allo sviluppo di una politica esterna dell'Unione sui fenomeni migratori.
Vorrei tuttavia garantirle che la Commissione si assumerà le proprie responsabilità nello sviluppo di una politica interna comune dell'Unione europea per l'immigrazione e l'asilo, come previsto dalle conclusioni di Tampere.
Un'analisi dettagliata delle nostre intenzioni appare nel documento sottoscritto lunedì scorso dal Consiglio "giustizia e affari interni", che è già stato comunicato al Parlamento.
Nell'autunno di quest'anno, avremo un'altra occasione di discutere le priorità di una politica generale dell'Unione in materia di immigrazione; in quel periodo, la Commissione presenterà al Consiglio e al Parlamento una revisione della comunicazione del 1994 per includervi le nuove dinamiche e le nuove realtà sociali, politiche ed economiche del mondo in cui viviamo nella misura in cui tutto ciò concerne la politica per l'immigrazione.
Grazie, signor Commissario.
La discussione è chiusa.
La votazione si svolgerà domani, alle 11.00.
Orientamenti di bilancio 2001
Signor Presidente, onorevoli colleghi, il bilancio 2001 ci pone di fronte a grosse sfide.
Questo primo bilancio del nuovo millennio deve rafforzare la dimensione culturale e sociale dell'Europa e farsi carico degli impegni che l'Unione europea deve onorare nei confronti dei cittadini e nei confronti della comunità di Stati internazionale.
Che significato ha tutto ciò in termini concreti e cosa ci aspettiamo dalla Commissione in sede di elaborazione del progetto di bilancio, signora Commissario?
Ovviamente, si parte dal presupposto che il bilancio tenga nella debita considerazione le politiche nuove o rafforzate introdotte dal Trattato di Amsterdam.
Anche se in sede di commissione per i bilanci abbiamo volutamente rinunciato ad indicare, per ciascuna di queste politiche, dati e dichiarazioni dettagliati, ciò non implica priorità di minor rilievo, bensì una riduzione dettata della necessità di essere succinti. Ci aspettiamo pertanto un trattamento che rispecchi tale ordine di priorità.
Rimangono inoltre prioritarie la realizzazione delle pari opportunità, la parificazione e la compatibilità ambientale, tutti settori che devono essere tutelati anche nel bilancio.
Come è avvenuto finora, una linea attiva nella lotta contro la disoccupazione deve continuare a rappresentare una priorità centrale del bilancio 2001.
Ciò non significa, tengo a ribadirlo nuovamente, il finanziamento di grossi programmi per l'occupazione a livello europeo, programmi che nessuno vuole!
Vogliamo invece imprimere un orientamento strategico che metta rapidamente piccole e medie imprese in condizione di utilizzare le strutture delle nuove tecnologie di comunicazione e di informazione e di prendere parte alla società dell'informazione.
Una siffatta iniziativa strategica garantirebbe la capacità di sviluppo e la competitività a livello internazionale rafforzando quelle imprese nelle quali, all'interno dell'Unione, continuano ad essere disponibili la maggior parte dei posti di lavoro e dove tali posti di lavoro perlopiù si creano.
Mi compiaccio del consenso esistente su questo punto con il Consiglio e sono sicura che, grazie al nuovo bilancio, parte degli impegni e degli obiettivi formulati a Lisbona potranno essere concretizzati su una base di coerenza e partenariato.
Oltre a tale iniziativa, fondamentale per il bilancio 2001, non dovremmo dimenticare, quando si tratta dell'integrazione politica ed economica, che nel frattempo abbiamo realizzato la nostra identità culturale di europei.
Ciò non significa in nessun caso centralismo e unificazione, bensì al contrario promozione della molteplicità culturale.
Dando il nostro sostegno all'industria regionale della cultura, garantiamo le basi economiche e le possibilità di sviluppo.
Inoltre, con il nuovo bilancio, vogliamo rispondere alle esigenze di un'amministrazione efficiente e garantire la necessaria trasparenza nella gestione delle finanze europee.
Appoggiamo le iniziative della Commissione nell'introdurre l'activity based budgeting.
Sosteniamo quelle iniziative della Commissione volte ad attribuire in modo chiaro e aperto ai rispettivi capitoli di bilancio le spese ad essi relative per amministrazione e personale. Nell'ambito di tali iniziative vanno anche perseguiti gli obiettivi di gestione politica del bilancio e il miglioramento dell'attuazione delle priorità politiche.
Ciò riveste particolare importanza per il Parlamento e seguiremo con attenzione tali obiettivi nel quadro del processo di riforme in atto.
Ma una cosa va chiarita in proposito: respingeremo qualsiasi tentativo di ridurre le competenze del Parlamento in materia di controllo e gestione del bilancio.
Ci troviamo di fronte alla più grande sfida mai affrontata nell'ambito del nostro impegno per la ricostruzione e la tutela di pace e stabilità nella regione dei Balcani.
Desidero sottolineare in modo netto e chiaro che non esiste alcun dissenso quanto agli obiettivi e alla necessità di stanziare i fondi necessari per tale operazione.
Anche il Parlamento europeo mantiene questo suo impegno.
Sappiamo che tale linea di coerenza è condivisa anche dal Consiglio e, non più tardi di oggi, in sede di conferenza dei donatori, il Ministro degli esteri portoghese, in veste di Presidente in carica del Consiglio, ha dichiarato che il Consiglio vuole tutelare la stabilità a lungo termine nei Balcani, processo che richiederà molti anni di intervento.
Questo significa che il Consiglio riconosce tale esigenza e mantiene fede all'impegno preso.
Dal Consiglio ci aspettiamo tuttavia che esso affronti le sfide insite in quest'impegno e che agisca di conseguenza.
Non possiamo infatti accettare che, in questo settore importante della politica estera, si guadagni capacità operativa a scapito di altri settori di politica estera sacrificati alle esigenze di risparmio.
A scanso di equivoci vorrei spiegarmi meglio.
L'accordo interistituzionale e il bilancio 2001 sono due ambiti invero molto distinti. Entrambi però devono essere operativi nel modo giusto, altrimenti il sistema non funziona e non è possibile progredire.
Ribadisco che non mettiamo in discussione l'accordo interistituzionale in quanto tale, poiché rispettiamo tale intesa; chiediamo però in un settore specifico, cioè le spese straordinarie che derivano dalle misure di assistenza ai Balcani e da qualche altra misura di politica estera, di procedere ad una verifica che risponda esattamente alle esigenze.
La nostra richiesta è rivolta naturalmente alla Commissione, e la Commissione presenterà una proposta in merito, ma il messaggio è rivolto anche al Consiglio, e soprattutto al Consiglio.
Ho l'impressione che quando i Ministri delle finanze sentono parlare di accordo interistituzionale pensano subito a spreco di fondi e vedono nero.
La revisione, invece, non è una catastrofe, ma una procedura normalissima, che non mette in nessun modo in discussione lo spirito dell'accordo.
Drammatizzare non serve a nulla e ha solo l'effetto di erigere inutili schieramenti.
Ciò di cui abbiamo bisogno per finanziare le succitate misure è la flessibilità.
Senza flessibilità il sistema non può funzionare.
Lancio dunque un appello al Consiglio: non alimentate ulteriormente le polemiche!
Non assumete una posizione d'intransigenza a proposito della revisione, ma piuttosto recepite i nostri segnali e lavorate insieme a noi ad una soluzione costruttiva, in grado di superare le posizioni estreme di entrambe le parti!
Negli ultimi giorni, al Vertice di Lisbona, sono state stabilite linee d'azione importanti e degne di sostegno per lo sviluppo e la capacità di far fronte al futuro dell'Europa.
Nel prossimo bilancio vogliamo appoggiare tali iniziative, concentrando i nostri sforzi nei settori ad esse correlate.
Nel contempo, come Parlamento, riconosciamo la necessità di stabilire una linea di gestione di bilancio improntata al risparmio e all'efficacia.
Gli obiettivi da me menzionati, che in molti casi esprimono una comunanza di interessi tra Parlamento, Consiglio e Commissione, potranno essere realizzati soltanto se creeremo un'atmosfera di fiducia e partenariato in materia di procedura di bilancio.
A tal fine, è necessario evitare a tutti i costi un'escalation del conflitto sul finanziamento delle misure esterne.
Utilizziamo pertanto le discussioni e i colloqui, previsti per le prossime settimane, riguardanti l'imminente proposta della Commissione su un programma pluriennale per trovare una soluzione concretizzabile in grado di salvaguardare la nostra capacità d'azione in politica estera e di evitare che le nostre priorità rimangano bloccate a causa di motivi interni!
Signor Presidente, quest'anno mi dichiaro a favore della procedura perché è la prima volta che riusciamo ad avviarla così presto e questo ci consentirà, mi auguro, di considerare questo processo più seriamente e con maggior precisione nel suo evolversi.
È soltanto l'inizio e per cominciare vorrei ripetere, a nome della commissione per l'ambiente, le richieste presentate l'anno scorso in materia di bilancio.
È evidentemente necessario continuare a lavorare per rinnovare il bilancio in tutti i settori dell'attività politica e spero che, nel corso dell'anno, si manifesti un rinnovato impegno su questo punto.
Inoltre, noi spendiamo grandi somme per le nostre politiche esterne, soprattutto attraverso i programmi PHARE e TACIS, per accrescere l'importante ruolo dell'ambiente e lo sviluppo di quelle zone così vicine ai nostri confini.
Vorrei che la Commissione si adoperasse per dimostrarci che quel denaro viene utilizzato adeguatamente e correttamente e per metterci a parte dei risultati positivi raggiunti.
Desidero inoltre occuparmi con maggiore attenzione dell'opera svolta dalle agenzie e assumere un approccio differenziato nei loro confronti, conformemente al loro ruolo e alla loro specifica attività; in passato non è stato così.
In particolare vogliamo considerare i problemi posti dal Trattato di Amsterdam e il fatto che solo quest'anno si comprendono a fondo le implicazioni finanziarie del Trattato; ne dovremo perciò tener conto.
La commissione desidera inoltre riaffermare il proprio sostegno ad un'assistenza finanziaria continuativa delle ONG affinché possano partecipare a gran parte del lavoro tecnico svolto in sede di commissione presso il Parlamento e la Commissione.
Infine, signor Presidente, vorrei dire che continuiamo ad opporci alle sovvenzioni al tabacco che vengono pagate dalla Commissione; quanto prima riusciremo a fare qualcosa in merito, tanto meglio sarà.
Questa è l'opinione del Parlamento.
. (ES) Signor Presidente, la commissione per i diritti della donna e le pari opportunità chiede alla commissione per i bilanci d'inserire nella proposta di risoluzione da adottare le seguenti conclusioni:
Sottolinea l'importanza di un'adeguata formazione delle donne, al di là degli schemi tradizionali, mediante un maggiore impulso alla formazione continua, alla specializzazione e all'inserimento della donna nel settore delle nuove tecnologie, in modo da mettere a disposizione della società un elevato numero di donne altamente qualificate, la cui partecipazione, qualunque sia il livello (imprenditoriale, politico o sociale), sia basata su criteri qualitativi e quantitativi; chiede che sia aggiunta una nuova linea prioritaria all'iniziativa eEurope, alla luce delle enormi potenzialità per la donna insite nella società dell'informazione, non solo in relazione alla formazione o all'accesso alle conoscenze, ma anche per la possibilità di creare nuova occupazione o nuove formule di lavoro maggiormente compatibili con la vita familiare.
Rileva la necessità di concedere le opportune linee di credito e di aggiungere i commenti pertinenti nel bilancio ai fini di un'applicazione rigorosa del principio di mainstreaming a garanzia delle pari opportunità fra uomo e donna in merito alla programmazione, esecuzione e valutazione di tutti i progetti e i programmi dell'Unione europea.
Chiede alla Commissione di sostenere il Quinto programma d'azione per le pari opportunità, volto a colmare le lacune del programma precedente; chiede che il principio delle pari opportunità fra uomo e donna informi tutte le politiche della Comunità.
Chiede l'istituzione di un programma per l'occupazione rivolto specificamente alla donna; chiede, a tal fine, l'introduzione di una linea di bilancio per il relativo finanziamento, con l'obiettivo fondamentale di pervenire all'instaurazione effettiva della parità tra uomo e donna nell'ambito del lavoro, non solo mediante misure di salvaguardia di tale parità, ma anche attraverso formule speciali che permettano alla donna d'inserirsi pienamente nel mercato del lavoro senza penalizzare altri aspetti della sua vita.
Sottolinea il ruolo importante che, per il conseguimento degli obiettivi dell'Unione europea in materia di pari opportunità fra uomo e donna, svolge la collaborazione di quelle organizzazioni e associazioni non governative le cui attività sono complementari ai programmi d'azione comunitari.
Signor Presidente, onorevoli colleghi, gli orientamenti per la procedura di bilancio 2001 espressi nella relazione Haug costituiscono il punto di partenza di un dibattito, che si prevede difficile e acceso e che si protrarrà per tutto l'anno, sul bilancio dell'Unione europea per il 2001.
Sottolineo che la disponibilità della relatrice, con la quale mi congratulo, ha consentito di raggiungere un consenso più ampio.
Ritornando ai quattro primi paragrafi della proposta di risoluzione, prima quelli che individuano le priorità politiche del Parlamento, poi quelli che contengono gli elementi cardine della rispettiva posizione, vorrei sottolineare quanto segue: si promuove l'adeguato finanziamento delle nuove politiche introdotte dal Trattato di Amsterdam, nonché delle politiche nei settori delle azioni all'interno e all'esterno dell'Unione europea consolidate da tale documento.
In tal modo, si trasmette un chiaro segnale politico.
Quanto sancito dal Trattato dev'essere posto in pratica e non deve limitarsi ad una mera dichiarazione d'intenti; ciò rappresenterebbe infatti una grave manifestazione d'ipocrisia politica e, di conseguenza, inaccettabile.
Quanto stabilito nel Trattato dev'essere rispettato.
Il problema dell'occupazione viene affrontato dal punto di vista della creazione di posti di lavoro, che a sua volta è legata alle micro, piccole e medie imprese, nonché all'utilizzo delle nuove tecnologie.
Questa è l'ottica che ci interessa.
È essenziale creare nuovi posti di lavoro e ciò dipende dall'iniziativa e dalla creatività degli imprenditori.
Pertanto si deve investire in una cultura dell'iniziativa.
Si ribadisce la necessità di un contributo sostenibile e pluriennale nell'ambito degli aiuti finanziari per la ricostruzione del Kosovo e la stabilizzazione della regione dei Balcani nel quadro di una revisione delle Prospettive finanziarie.
Si respinge tale finanziamento a spese di impegni esistenti sia nel contesto di altre azioni esterne sia attraverso tagli alla PAC o ad altre politiche.
Per le nuove necessità vanno previsti nuovi finanziamenti, ponendo, come sempre, la condizione di un'individuazione delle esigenze basata su criteri precisi e il rigoroso utilizzo dei fondi, requisito questo imprescindibile; in relazione al Kosovo, tale preoccupazione pare particolarmente giustificata.
S'insiste sulla necessità di riformare il sistema amministrativo dell'Unione europea, condizione per assicurare efficienza, responsabilizzazione e trasparenza.
Alla fine di quest'anno, quando si procederà alla valutazione conclusiva del progetto di bilancio per il 2001, questo dovrà contenere gli elementi essenziali della posizione del Parlamento.
In caso contrario, la legittimazione democratica che il Parlamento conferisce agli atti dell'Unione europea, specie alla procedura di bilancio, sarebbe un enorme imbroglio che i cittadini saprebbero intuire e non ci potrebbero perdonare.
Signor Presidente, desidero innanzitutto congratularmi con l'onorevole Ferber per le eccellenti indicazioni e per il fatto che la relazione sia chiaramente orientata verso il prossimo ampliamento.
È essenziale cercare di aumentare il grado di efficienza nel contesto dell'ampliamento ed è importante avere, anche in questo stadio iniziale, un'idea chiara della strategia che le Istituzioni adotteranno nei confronti dei nuovi Stati.
Dobbiamo usare la fantasia per risolvere i problemi relativi alle nuove necessità in fatto di personale e di locali.
Le Istituzioni non possono rispondere all'ampliamento semplicemente aggiungendo un posto qui e un ufficio là.
Non vogliamo che la questione dell'ampliamento venga affrontata come se si stesse giocando con i Lego.
Occorre ripensare a fondo al modo in cui devono essere gestite le varie operazioni e tutte le Istituzioni dovranno vagliare metodi alternativi ed accettare completamente le nuove tecnologie informatiche.
Ciò è particolarmente importante per quanto riguarda i servizi linguistici.
Appoggio senza riserve l'idea dell'onorevole Ferber di creare un'agenzia interistituzionale per l'assunzione di personale, in quanto credo che un'agenzia di questo tipo servirebbe a ridurre i costi e a limitare la concorrenza tra le Istituzioni nell'attirare nuovo personale.
Dobbiamo tutti riconoscere che le risorse che saranno disponibili dopo l'ampliamento sono molto limitate e che anche le Prospettive finanziarie relative alla rubrica 5 di spesa saranno soggette a limitazioni.
Questi orientamenti, tuttavia, non riguardano solo l'ampliamento, ma la direzione che dovranno assumere il prossimo anno le politiche di tutte le Istituzioni.
L'aumento del grado di trasparenza e responsabilizzazione ha quindi la massima priorità perché i cittadini europei non fanno distinzioni tra le diverse Istituzioni, che dovranno tutte rivedere a fondo le loro politiche in linea con quanto proposto dalla Commissione nel programma di riforma.
Ciò che il contribuente europeo vuole è sapere che il suo denaro viene speso bene, e questo non riguarda solo le Istituzioni, ma anche i partiti politici, gli eurodeputati e il personale comunitario.
Qualsiasi cambiamento deve essere giustificato e trasparente.
Tutte le Istituzioni devono dimostrare di aver migliorato le proprie procedure e aumentato la propria efficienza, e credo che questo obiettivo possa essere raggiunto utilizzando strumenti quali un bilancio per attività e un esame approfondito delle politiche, dei sistemi e delle procedure attuali.
Una delle principali cause di inefficienza a livello comunitario è la sede delle nostre Istituzioni. Se vogliamo essere presi sul serio dobbiamo concentrare il nostro lavoro in un'unica sede.
Sono consapevole del fatto che i Trattati ci obbligano ad avere due sedi, ma dobbiamo assicurarci che non avvenga un'ulteriore espansione.
Molti di voi sanno che il Regno Unito è riluttante ad allargare il campo d'applicazione della votazione a maggioranza qualificata, ma questo è uno di quei casi in cui vorrebbe veder utilizzato questo tipo di votazione.
Concludendo, desidero sottolineare che la priorità del nostro gruppo è quella di far sì che gli orientamenti garantiscano prudenza a livello di bilancio, maggiore efficienza, più efficacia nei controlli di bilancio, migliore utilizzo delle risorse e ottimizzazione dei servizi e della gestione in generale. Faccio quindi appello alle altre Istituzioni affinché facciano proprie queste priorità e introducano con decisione i miglioramenti di cui sopra.
Signor Presidente, signora Commissario, gli onorevoli Haug e Ferber, relatori per il bilancio comunitario dell'anno prossimo, hanno elaborato la loro prima relazione.
Formulo loro i migliori auguri per tale compito impegnativo.
Elaborare il progetto di bilancio significa utilizzare le risorse dei contribuenti, ragion per cui si tratta di un compito difficile che richiede una rigorosa disciplina di bilancio.
Molti sono gli obiettivi dei finanziamenti, pochi sono però quelli indispensabili.
Oltre a porre l'accento su una rigorosa disciplina di bilancio, vorremmo evidenziare quanto segue: il pacchetto di riforme del Commissario Kinnock ha il pieno appoggio del nostro gruppo.
Una direzione e un'elaborazione del bilancio basata sull'attività sono fra le pietre miliari di tale riforma e pongono in risalto la responsabilità personale, snelliscono la burocrazia e intensificano l'attività lavorativa.
La riforma implica, d'altronde, una valida cooperazione con il personale ed è perciò necessaria una scrupolosa preparazione in vista delle trattative per la riforma dello statuto del personale.
L'attuale strutturazione della funzione pubblica dev'essere dotata di flessibilità e chiarita, onde consentire un più facile riorientamento delle risorse.
La riforma potrà comportare anche proposte di bilanci suppletivi e rettificativi e noi invitiamo la Commissione a tenerne conto.
La relazione della onorevole Haug pone l'accento sulla cultura in quanto creatrice di occupazione.
Si tratta di un ambito che rientra nei poteri degli Stati membri e che, dal punto di vista economico, registra un rapido sviluppo.
La relazione ha il nostro sostegno, dal momento che essa insiste sullo sviluppo di tale attività economica nel contesto delle azioni strutturali.
Nella successiva lettura del bilancio richiameremo l'attenzione sull'adeguatezza degli stanziamenti destinati alla ricerca scientifica, nonché sul finanziamento delle azioni di lotta contro qualsiasi forma di discriminazione, di cui all'articolo 13 del Trattato che istituisce la Comunità europea.
Il nostro gruppo ritiene altresì che la rubrica 1 delle Prospettive finanziarie - le spese agricole - non debba essere utilizzata come prima fonte di finanziamento delle necessità che sorgono nell'ambito della politica estera.
Per quanto riguarda la relazione dell'onorevole Ferber, vorremmo far notare che per ora ci asteniamo dal prendere posizione sui dettagli, ivi compresa la creazione di posti nell'organico.
Riteniamo invece indispensabile che la riforma del Regolamento dei deputati venga attuata al più presto, in virtù degli accordi precedenti.
Signor Presidente, signora Commissario, non posso negare di sentirmi a disagio dinanzi a questa relazione, soprattutto dopo gli emendamenti della commissione per i bilanci.
Pertanto, la onorevole Haug non c'entra nulla.
Presi singolarmente, parecchi paragrafi sono accettabili, taluni persino eccellenti, e naturalmente il mio gruppo li voterà.
Nell'insieme, tuttavia, senza neanche soffermarmi su tale o talaltro paragrafo per noi francamente inaccettabile, trovo che questa relazione manchi di quella volontà politica chiara, di quell'ambizione forte, di quelle scelte risolute che il Parlamento dovrebbe, a mio parere, esprimere sin da questa fase della battaglia sul bilancio perché tale battaglia si preannuncia, anche quest'anno, particolarmente dura.
Ciascuno di noi ricorda il braccio di ferro che lo scorso anno abbiamo dovuto affrontare con il Consiglio, il quale voleva far quadrare il finanziamento della ricostruzione del Kosovo attingendo, in particolare, dai crediti per la cooperazione con il sud.
La maggioranza del Parlamento aveva infine accondisceso a votare il bilancio con una concessione limitata del Consiglio, ma soprattutto con un impegno da parte sua ad accettare, nel 2000, una revisione delle Prospettive finanziarie nel caso in cui fosse emerso che l'evoluzione della situazione nei Balcani avrebbe implicato uno sforzo finanziario sensibilmente superiore a quello programmato.
Questo è quanto palesemente accade oggi. Orbene, né la Commissione né il Consiglio sembrano disposti a rispettare lo spirito di detto impegno.
In altre parole, non sono disposti a finanziare le nostre nuove priorità senza intaccare le nostre priorità tradizionali. Ciò detto, sebbene la relazione richiami chiaramente questa posizione nei suoi consideranda, in particolar modo nei consideranda A, B, D, essa invoca, nel paragrafo 22 già menzionato, e cito, "un'equa distribuzione delle restrizioni di bilancio al posto e in luogo di una revisione limitata delle Prospettive finanziarie con ulteriori risorse".
Ancora una volta, in virtù del sacrosanto patto di stabilità del bilancio, si ipotizza una soluzione in cui per vestire uno si svestirà l'altro.
Quanto a me, sono sempre persuaso che i termini della questione vadano rovesciati: vogliamo svolgere un ruolo attivo nel nostro continente e nel mondo?
Se la risposta è sì, allora occorre che ci vengano ragionevolmente, ma risolutamente, dati i mezzi finanziari per farlo.
Lo stesso dicasi per altre priorità, dichiarate tali, ma non prese in carico, come quella del sociale, dell'occupazione o ancora della cooperazione con il sud.
Spero, al di là di questo voto, che saremo abbastanza numerosi da poter riprendere per tempo l'iniziativa in questo spirito e, questa volta, senza cedere sino alla fine.
Signor Presidente, prima di tutto vorrei ringraziare gli onorevoli Haug e Ferber per le loro relazioni, sicuramente approfondite e molto puntuali per quanto riguarda tutte le linee programmatiche.
Al contempo, voglio sottolineare dapprima il ruolo importante nel rilanciare l'occupazione nell'Unione europea facendo leva sul ruolo delle piccole e medie imprese che, alla fin dei conti, sono il vero nocciolo duro della nostra impresa in Europa; inoltre, il riferimento all'economia culturale e delle nuove tecnologie: a questo bisogna far riferimento anche per quanto riguarda la relazione che sarà fatta a Lisbona, e su questi punti, a mio avviso, potremo rilanciare seriamente l'occupazione.
Vorrei aggiungere, infatti, che spesso si parla di new economy ma se poi, alla fin dei conti, di questa new economy noi stessi non centralizziamo quello che può essere veramente il nocciolo fondamentale in questo caso la cultura, la nuova tecnologia allora non riusciremo sicuramente a dare risposte.
Oltre a ciò, vorrei sottolineare il reinserimento, per quanto riguarda le linee di programma, di eventi catastrofici che possiamo ritrovare all'interno delle nostre nazioni.
Proprio questo perché?
Perché possiamo in questo modo aiutare gli Stati aderenti nei quali possono essersi prodotti eventi catastrofici, come ad esempio il terremoto, altrimenti la gente non capisce perché interveniamo in paesi come il Kosovo e non possiamo invece intervenire all'interno delle nostre stesse nazioni.
Ebbene, è importante, a mio avviso, che quest'aspetto sia stato reinserito nel bilancio.
A questo, tuttavia, aggiungo una nota polemica, che riguarda i tagli all'agricoltura. Questo non può, secondo me, avvenire concettualmente sempre, in termini di logica vorrei dire.
È logico che dobbiamo finanziare la missione nel Kosovo, come obiettivo politico fondamentale, per far dimenticare quel dramma e dimostrare al contempo che esiste un obiettivo politico, ma non lo possiamo fare tagliando costantemente l'agricoltura.
Sottolineo inoltre il fatto che ci vengano date costantemente le linee programmatiche dal Consiglio e dalla Commissione proprio perché non possiamo vivere lo stesso bilancio che abbiamo vissuto l'altr' anno e del quale, solo grazie alla pazienza e alla tenacia del presidente Wynn, siamo riusciti ad arrivare alla fine: questo non può più avvenire.
Da ultimo, sottolineo l'esigenza di rimodulare il bilancio, per esempio eliminando i BAT: lì troveremo, forse, delle nuove risorse.
Signor Presidente, onorevoli colleghi, la commissione per l'occupazione sostiene l'iniziativa della relatrice volta a sancire la priorità della politica occupazionale anche nell'anno in corso e a fornire un supporto concreto nel settore delle tecnologie dell'informazione e della comunicazione, destinato in particolare alle piccole e medie imprese.
Considerando la necessità che anche questo intervento rispetti criteri sociali, la nostra commissione chiede però un'ulteriore iniziativa specifica volta a garantire il pari diritto di ciascuno di accedere alle nuove tecnologie.
Non è infatti accettabile che, ad oggi, solo il 30 percento della popolazione femminile possa accedere a Internet e che le fasce di reddito più elevate dispongano di un numero triplo di accessi rispetto alle categorie di reddito più basse.
Consideriamo altresì rilevante un altro punto di questo bilancio: il dialogo della società civile.
Per esso e per le organizzazioni non governative che vi partecipano, chiediamo si trovi una formula di finanziamento sostenibile, in grado di promuovere il loro importante ruolo quale possibilità di espressione delle categorie più svantaggiate.
Signor Presidente, signora Commissario, anche nel dibattito sul bilancio della commissione per la pesca la tematica occupazionale ha assunto un ruolo determinante.
Noi tutti auspichiamo una crescita sana ad un tasso di disoccupazione contenuto!
Chiamata a definirne le condizioni quadro, l'Europa ha varato il Trattato di Amsterdam.
La vera responsabilità in materia occupazionale, tuttavia, - non lo ricordo per la prima volta - rimane di competenza degli Stati membri.
Una semplice greencard come quella prospettata dalla Germania non trasforma però automaticamente un paese nel primo della classe.
Solo la realtà interna può attestare la capacità innovativa di uno Stato membro o la sua tendenza a nascondersi con fare innocente dietro il paravento dell'Unione europea, comportamento che sarebbe meschino e ingiusto.
L'anno prossimo dovremo affrontare una lunga serie di accordi internazionali di pesca e di nuove convenzioni, tutti con ripercussioni di bilancio. Se vogliamo infatti che i nostri prodotti rimangano presenti sul mercato mondiale abbiamo bisogno di materia prima e di importazioni, che hanno il loro prezzo.
Tuttavia, signora Commissario, la commissione per la pesca non può ancora entrare concretamente in medias res perché lei continua a privarci dell'analisi costi-benefici dei nostri accordi di pesca, promessa già da lungo tempo.
A queste condizioni, come possiamo opporci con argomentazioni valide alla politica di estremo risparmio della commissione per i bilanci?
A partire dal 2002, l'Unione europea adotterà una nuova politica della pesca.
Si tratta di una grande e affascinante impresa di dimensioni mondiali, di cui stiamo avviando già da oggi i necessari preparativi. Per questo motivo, anche nel settore della pesca abbiamo bisogno di orientamenti forti come quelli delineati dalla relatrice.
Più tardi sarà necessaria anche la dotazione finanziaria corrispondente.

La ringrazio, onorevole Langenhagen, e mi complimento per la sua capacità di esprimersi in meno tempo del previsto: un esempio che fatica a imporsi come precedente.
Signor Presidente, signora Commissario, onorevoli colleghi, mi sia innanzitutto consentito esprimere le mie sincere congratulazioni all'onorevole Ferber e alla onorevole Haug per l'opera svolta.
Nell'anno in cui per la prima volta si riconosce l'importanza dell'intera procedura di bilancio, tutti l'affrontano evidentemente con travolgente entusiasmo.
Ciascuno desidera apportare il proprio contributo, come emerge dai dibattiti molto vivaci e costruttivi degli ultimi giorni e delle ultime settimane.
I 90 miliardi di euro del bilancio dell'Unione possono concretizzare enormi speranze, le speranze di tutti coloro che attendono un sostegno.
Si tratta innanzitutto degli agricoltori dell'Unione europea, che chiedono giustamente un'adeguata retribuzione per la produzione di alimenti sani ed esigono un compenso davvero meritato.
Si tratta poi delle regioni che registrano ritardi nello sviluppo e ripongono molte attese nella solidarietà dell'Unione, confidando nel suo aiuto per sviluppare all'interno dell'Unione europea un sistema di condizioni di lavoro e di vita armonioso e coeso.
Si tratta delle speranze dei disoccupati che chiedono il nostro appoggio per reinserirsi nel mondo del lavoro.
Si tratta poi delle speranze dei giovani e delle speranze di quelle regioni del mondo intero che chiedono l'aiuto del ricco continente europeo - e lo siamo davvero.
Si tratta infine delle speranze delle regioni ubicate nel cuore dell'Europa, colpite dal flagello chiamato guerra, in cui la gente vive in condizioni disumane e ha bisogno di una prospettiva, di una speranza.
Nelle prossime settimane e nei prossimi mesi, tuttavia, nel distribuire questo denaro, non si dovrà verificare la stupefacente ripartizione di compiti che già si sta delineando.
Da un lato, pare infatti vi siano persone che fanno promesse a tutti, accrescendo addirittura gli impegni finanziari previsti.
Contrariamente a quanto si ripete in Aula, nel prossimo esercizio la quota destinata all'agricoltura non subirà una contrazione, ma aumenterà quasi del 5 percento, o addirittura di più del 5 percento.
Non si dovrebbero ispirare agli agricoltori paure eccessive nei confronti dell'Unione europea!
Può dunque avvenire che vi sia chi - e mi riferisco al Consiglio - da un lato promette denaro, lo garantisce ed, anzi, eleva gli importi, per poi venire in Parlamento a dirci che siamo noi a doverci preoccupare di contenere la spesa, di risparmiare in tutti gli altri settori e di rispondere a chi ancora nutre speranze che non riceverà nulla.
Una simile suddivisione dei compiti non è tollerabile!
Non è neppure tollerabile che alle conferenze dei donatori la comunità internazionale prometta denaro e assicuri il suo aiuto al Kosovo e a tutti coloro che vivono nei Balcani, impegnandosi a fornire loro fondi per ogni cosa, affermando che quelle regioni devono potere essere ricostruite e che noi le aiuteremo affinché i mezzi cingolati ivi utilizzati in futuro non siano più i carri armati, ma le ruspe!
Non è accettabile che facciano tante promesse e poi vengano a dirci di raccogliere il denaro necessario tagliando le sovvenzioni ai più bisognosi.
Così non va!
Abbiamo teso la mano.
La onorevole Haug l'ha tesa in nostra vece quando ha affermato che siamo disposti a collaborare con il Consiglio e con la Commissione in uno spirito di grande apertura.
Vogliamo dimostrare loro che non è necessario faticare duramente nel corso di tutta la procedura di bilancio, come è penosamente avvenuto nello scontro dello scorso anno.
La cooperazione è possibile.
Signora Commissario, dovrebbe saperlo.
Accetti la nostra mano tesa!
In questa sede tengo però a ricordare espressamente che se si dovesse constatare la mancanza di disponibilità alla collaborazione e la volontà di seguire una rotta di collisione durante la procedura di bilancio, il Parlamento non sarà né inerme né indifeso, ma si impegnerà con forza a favore di coloro che in esso ripongono le loro speranze, speranze che non rimarranno certo deluse!
Accetti la mano tesa e non si abbassi ripetendo le meschine battaglie dello scorso anno che danneggiano tutti noi e coloro che in noi ripongono le loro speranze!
Signor Presidente, che si trattasse di Libro bianco, di deregolamentazione, di partenariato o di adeguamenti strutturali, creare una base solida per il futuro si è sempre rivelata una problematica complessa, anche se gli sviluppi futuri sono sempre determinati dalla situazione finanziaria.
La relazione generale inquadra perfettamente le tematiche fondamentali, ma manca di svilupparle in modo concreto.
La più grande sfida che l'Europa deve affrontare è lotta contro la disoccupazione tramite la crescita economica: il Vertice di Lisbona ha annunciato il valore di riferimento da raggiungere entro il 2010, attendiamo ora che le prossime Conferenze governative creino i presupposti per la realizzazione concreta di questo obiettivo.
Gli agricoltori e le cooperative agricole attendono dall'Unione europea la sburocratizzazione del settore agricolo e il varo di orientamenti di bilancio basati sulla prevedibilità, sull'affidabilità e su strutture moderne.
Le decisioni di Berlino hanno fissato la rotta della politica agricola fino al 2006, fortemente voluta dalle associazioni di categoria e dai responsabili politici.
Se però l'analisi sociale dovesse fissare altri criteri e rendesse necessaria una revisione anticipata, essa potrà avvenire solo alla luce del raffronto tra dati e fatti concreti per conservare quanto si è rivelato proficuo - vogliamo l'affidabilità e non la graduale frammentazione di Agenda 2000 che la trasformerebbe in un irriconoscibile metodo di sopravvivenza alla giornata!
Abbiamo da poco approvato il bilancio 2000, ma già il Commissario, signora Schreyer, chiede una revisione finanziaria e un'anticipazione delle priorità e, contemporaneamente, il ricorso alle spese negative.
Se questi fondi non verranno riassegnati al bilancio agricolo, su Agenda 2000 graverà una seria ipoteca, ulteriormente aggravata dalle nuove, prevedibili incoerenze tecniche.
Questa politica è approssimativa e si fonda sulla mera constatazione dei fatti.
La ricostruzione nei Balcani è naturalmente imprescindibile, ma dobbiamo realizzarla insieme in uno spirito di solidarietà sociale.
Sono convinta che in questo caso anche gli agricoltori e le cooperative forniranno il loro contributo.
Signor Presidente, stando così le cose, non possiamo dare il nostro assenso all'economia generale della risoluzione sugli orientamenti riguardanti la procedura di bilancio per il 2001.
Ci schieriamo infatti contro la vera e propria distrazione di crediti che ci viene proposta: uso indebito delle risorse destinate alle spese agricole della rubrica I delle Prospettive finanziarie quale fonte di finanziamento per coprire i crediti necessari al settore della politica esterna.
Ci pare assolutamente iniquo voler finanziare la ricostruzione del Kosovo a spese degli agricoltori europei. Voler far credere che non vi è altra soluzione di bilancio oltre quella proposta è un inganno a dir poco scandaloso.
Occorre, invece, lasciare invariate le spese agricole e le spese obbligatorie, moderando quelle delle altre rubriche, ove vi sono incontestabilmente margini.
È dunque opportuno rifiutare qualsiasi finanziamento annuale dei 5 miliardi e mezzo di euro destinati ai Balcani - ammontare questo calcolato dalla Commissione europea, non sappiamo su quale base - che comporti un incremento del tetto delle spese esterne e un decremento dei tetti delle rubriche agricole, col pretesto fallace che i crediti non verrebbero prelevati sull'agricoltura, ma che sarebbe opportuno scavare margini per il 2001 e il 2002.
Orbene, tutti sappiamo che nel 2003 avrà luogo la verifica intermedia prevista dal Vertice di Berlino.
Non vi è dubbio che, a tale data, se la prassi dubbia proposta dalla Commissione, prassi che il nostro gruppo denuncia con forza, fosse avallata dal nostro Parlamento, da molti verrebbe considerata come un dato acquisito.
Essa costituirebbe dunque un precedente estremamente pericoloso per i nostri agricoltori, messaggio questo chiaramente espresso, tra l'altro, dal Consiglio europeo di Lisbona che ha rifiutato, senza ambiguità alcuna, di riprendere nelle proprie conclusioni la volontà della Commissione di ridurre le capacità del bilancio agricolo di 300 milioni di euro nel 2001 e di altrettanti nel 2002.
Indipendentemente dal merito della questione, non accettiamo che vengano rimesse in discussione le decisioni del Vertice di Berlino con questa costante esigenza di rivedere le Prospettive finanziarie e le diverse rubriche.
E tantomeno l'accettiamo in considerazione del fatto che l'ambizioso programma della Commissione europea per i Balcani non è accompagnato da cifre stabilite con rigore e precisione, che i crediti esistenti destinati dall'Unione al Kosovo non possono essere interamente spesi e che gli altri Stati donatori non rispettano i propri impegni finanziari.
Lo ripeto dunque, signor Presidente, nessun motivo giustifica la richiesta di revisione delle Prospettive finanziarie che ci viene proposta e, pertanto, la rifiuteremo.
Signor Presidente, colleghi, desidero innanzi tutto esprimere il nostro accordo sulle priorità politiche stabilite dalla onorevole Haug.
Lamentiamo tuttavia l'assenza di un sostegno esplicito a settori tanto importanti come la ricerca scientifica, lo sviluppo e l'innovazione di tecnologia.
Una simile omissione in qualunque disegno generale del bilancio dell'Unione equivarrebbe a non munirsi di ombrello uscendo in una giornata di pioggia.
Senza uno sforzo permanente e intenso in questi campi non c'è competitività; senza competitività non si creano posti di lavoro.
Abbiamo pertanto presentato un emendamento in tal senso.
Abbiamo suggerito un'altra modifica, in linea con quanto concordato nel Consiglio europeo di Lisbona: essendo l'occupazione una delle grandi priorità politiche dell'Unione per i prossimi anni, sono imprescindibili - come giustamente indica la onorevole Haug - politiche favorevoli alle piccole e medie imprese.
Non possiamo tuttavia limitarci ad agevolare il loro accesso alle nuove tecnologie della comunicazione e dell'informazione.
La rete è uno strumento, non una bacchetta magica.
Senza un programma risoluto di riforme strutturali di base, volte a migliorare la competitività del nostro tessuto imprenditoriale, l'era digitale si trasformerà in un'epoca di frustrazione per l'Europa. Da qui, il nostro emendamento per ricordare questo elemento così ovvio, eppure così temuto.
Infine, riguardo all'aspetto che la onorevole Haug definisce "economia culturale" , abbiamo rilevato che questo concetto figura tra le priorità politiche, ma non viene più ripreso nel resto della relazione.
Allo scopo di sopperire a questa lacuna metodologica, abbiamo proposto un emendamento che sviluppa questa interessante nozione.
Riteniamo comunque che la relatrice abbia posto in modo corretto le basi per orientare la Sezione III del bilancio dell'Unione per l'anno 2001; desideriamo pertanto esprimerle le nostre più sincere congratulazioni per il lavoro svolto.
Signor Presidente, desidero concentrarmi prevalentemente sulla revisione e dire a coloro che hanno condannato la proposta della Commissione di ricorrere alle risorse previste dalla rubrica 1 a) di aspettare di vedere cosa ci riserva il progetto preliminare di bilancio e di non escludere per il momento alcuna ipotesi.
L'onorevole Ralf Walter ha giustamente osservato che la spesa agricola aumenterà e, se si ricorrerà alle risorse previste dalla rubrica 1 a), il denaro proverrà dai surplus. Aspettiamo quindi di vedere il progetto preliminare di bilancio.
La presentazione della relazione della onorevole Haug si basa su alcuni presupposti.
Mi riferisco alla relazione della onorevole Haug, non a quella dell'onorevole Ferber.
Mi congratulo con entrambi i relatori, ma desidero sottolineare i presupposti su cui si basa la relazione Haug per quanto riguarda la revisione, la ridistribuzione delle risorse all'interno della rubrica 4 e le necessità del Kosovo.
Devo tuttavia ricordare al Consiglio - nessun membro del Consiglio è disposto a fare i turni di notte, ma perlomeno è presente in Aula un volontario che sta prendendo nota del nostro messaggio e lo recapiterà agli interessati - che, se la Commissione presenterà la proposta che ci aspettiamo, l'accordo interistituzionale prevede l'obbligo di discutere con il Parlamento quale debba essere la revisione antecedente alla prima lettura.
Ho la sensazione che non ci sarà accordo con il Consiglio sulla revisione delle Prospettive finanziarie.
In tal caso, dev'essere chiaro che l'approvazione del bilancio seguirà quest'anno un iter accidentato come quello dell'anno scorso e che il Consiglio non l'avrà vinta.
Siamo determinati a fare tutto il possibile per i Balcani e per il Kosovo, ma nel contempo vogliamo essere realistici sulle altre politiche che il Parlamento ritiene importanti.
Il problema con il Consiglio è legato al fatto che tutto ruota attorno agli accordi raggiunti a Berlino.
Continuano a dirci che Berlino è un punto fermo immutabile.
Come ha detto in un dibattito sulle costruzioni navali Hugh McMahon, che è stato mio collega fino al termine della scorsa legislatura, non vorremmo punti fermi immutabili, ma orientamenti plasmabili. Presumo che oggigiorno sia necessario avere un accordo di questo tipo, un accordo che vi consenta di essere abbastanza flessibili da concordare con noi sulla necessità di cambiare le cose.
Desidero sottolineare, signor Presidente, come ho fatto ieri alla commissione per i bilanci, che in dodici anni sono state fatte 38 revisioni delle Prospettive finanziarie e che ciò ha avuto un costo complessivo di 7.000 miliardi di euro.
Il Kosovo è uno di quei casi in cui le Prospettive finanziarie non sono abbastanza flessibili: la situazione deve cambiare - il messaggio deve arrivare forte e chiaro al Consiglio - o vi saranno problemi.
Signor Presidente, ci vuole indubbiamente sfacciataggine per affermare che l'occupazione è - e cito - una priorità costante delle Istituzioni europee, nel mentre l'Unione europea conta 18 milioni di disoccupati e, proprio in questo momento, diverse grandi aziende europee tra le più ricche annunciano brutali tagli di posti di lavoro senza che le suddette Istituzioni muovano un dito per impedirlo.
Non è impossibile porre immediatamente fine alla disoccupazione, ma ciò richiederebbe una politica volontarista che non esiti ad attingere dagli utili dei gruppi finanziari e industriali e dal patrimonio personale dei grossi azionisti.
Inoltre, come definire se non ipocrita la pretesa delle Istituzioni europee di voler, e nuovamente riprendo testualmente quanto affermato, sradicare ovunque la povertà, nel mentre esse lasciano che i gruppi industriali aggravino la povertà anche qui, nei paesi più ricchi d'Europa, e forniscono a questi stessi gruppi strumenti politici per favorire quel saccheggio criminale che essi perpetrano nei paesi più poveri.
Siamo consapevoli che sarebbe vano chiedere alle Istituzioni europee ciò che esse non possono darci, essendo concepite, come gli Stati nazionali, per favorire i guadagni e rappresentare gli interessi della classe ricca.
Per queste ragioni, i rappresentanti eletti di Lotta operaia voteranno contro la relazione Haug.
Signor Presidente, mi congratulo con entrambi i relatori per le loro relazioni, che hanno raccolto un alto grado di consenso.
La relazione Ferber è un'esposizione molto coraggiosa delle necessità attuali e future del Parlamento: un Parlamento europeo interessato alle nuove tecnologie dell'informazione, un Parlamento europeo consapevole della necessità d'impostare la propria organizzazione in via prioritaria sui nuovi compiti che il Trattato di Amsterdam attribuisce ai deputati europei.
Si tratta di una relazione che propone dei cambiamenti; i cambiamenti incontrano sempre una certa resistenza nelle istituzioni e per questo motivo va ancor più lodata la volontà del relatore di portare avanti questa relazione con l'appoggio del PPE e, speriamo, di tutti gli altri gruppi politici del Parlamento.
Da parte sua, la onorevole Haug nella sua relazione è pervenuta ad un accordo su grandi aree d'impegno che speriamo siano rispettate nella votazione. Ne emerge rafforzato l'impegno del Parlamento nel campo dell'occupazione, la cultura, le nuove politiche di Amsterdam e, non meno importanti, i diritti e i doveri in tema di bilancio.
Il Parlamento aveva votato a maggioranza le Prospettive finanziarie che rispecchiavano gli equilibri politici di Berlino, pur essendo cosciente della loro insufficienza a fronte di circostanze esterne inattese.
Lo scorso mese di dicembre, l'Aula si è espressa affinché fossero conservati le Prospettive finanziarie e l'accordo interistituzionale, sebbene il Consiglio avesse all'epoca spinto il negoziato fino a limiti inaccettabili.
Il Consiglio, il Parlamento e la Commissione oggi sono vincolati da un impegno che hanno sottoscritto.
Si tratta di un impegno molto serio.
Per finanziare nuove politiche, occorre trovare un nuovo finanziamento.
Se il Consiglio vuole finanziare le iniziative nei Balcani a scapito delle attuali politiche esterne o agricole, manca non solo di visione politica, ma anche di parola di fronte agli impegni presi.
Signor Presidente, onorevoli colleghi, signora Commissario Schreyer, durante l'audizione dei membri della Commissione, il Commissario Liikanen ha affermato che nel 2002 ci mancheranno circa 1,2 milioni di operatori specializzati nel settore dell'e-commerce.
Creare il numero richiesto di profili professionali specializzati rappresenta dunque una vera sfida.
Commissario Schreyer, vorrei sapere da lei se è in grado di comunicarci quali sono le linee di bilancio che creano, mantengono o distruggono aziende e posti di lavoro.
Disponiamo di una valutazione in base alla quale si possano identificare le voci del bilancio con cui promuoviamo la creazione di nuovi posti di lavoro?
Esiste uno studio scientifico o una documentazione della DG IV che abbia già esaminato questo aspetto?
Nel quadro della procedura di bilancio avremo modo di verificare il raggiungimento delle principali priorità fissate oggi a livello europeo, appurando dove si creano e dove si distruggono nuovi posti di lavoro?
Oggi, durante il Tempo delle interrogazioni alla Commissione, ho chiesto quanti posti di lavoro vanno persi in Europa a causa della cessazione di produzioni vietate che non possono venire esportate.
Il Commissario Byrne ha giustamente asserito di considerare prioritaria la salute pubblica.
Questa mattina si è parlato poi di protezione dell'ambiente e, in quell'occasione, si è affermata la priorità dell'ambiente.
Ritengo si debba definire una procedura obiettiva per assicurare la creazione di nuovi posti di lavoro.
A questo scopo, è necessario un organo di rappresentanza delle organizzazioni dei datori di lavoro per dare voce in particolare ai piccoli imprenditori a capo di aziende che contano da uno a dieci dipendenti.
Credo infatti si debba accordare un sostegno di gran lunga maggiore a questo settore, in cui si crea nuova occupazione, si concepiscono nuovi prodotti e si giocherà il nostro futuro.
Si tratta anche di una opportunità per l'ampliamento dell'Unione.
Anche in questo contesto, dobbiamo adoperarci per coinvolgere soprattutto le piccole imprese, che rivestono un ruolo importante.
È quindi indispensabile il dialogo sociale e mi rallegrerei se potessimo adottare nuove iniziative anche in questo settore.
Signor Presidente, desidero ringraziare i relatori e dire loro che hanno raccolto un discreto consenso e hanno presentato un buon lavoro.
Voglio altresì fare i miei migliori auguri al Commissario per il suo primo bilancio e dirle che spero sinceramente si possa ottenere una procedura lineare ed efficace, e mi auguro che tutti facciano del loro meglio per elaborare un bilancio valido nel modo più efficiente possibile.
Se vi saranno problemi - qualche volta problemi ci sono -, questi verteranno sulla questione della proposta di colmare il deficit della rubrica 4 con denaro proveniente dalla sezione di bilancio per il settore agricolo.
Questa proposta potrebbe creare problemi più psicologici che reali alle aree rurali dell'Unione europea.
Occorre rassicurare i coltivatori europei e dire loro che esistono norme, che tali norme garantiscono loro diritti, e che, qualunque cosa accada, è impossibile che l'Unione europea non faccia fronte ai propri obblighi.
Va detto però che le entrate sono diminuite.
Esiste una dichiarazione della Commissione per il 2000-2006 che stabilisce i limiti relativi all'utilizzo della spesa agricola.
Ora ci vengono presentate nuove proposte, proposte completamente nuove nel contesto dell'ampliamento, per politiche completamente nuove nei confronti dei nuovi Stati membri, che non contengono alcuna disposizione sulle modalità di finanziamento. Occorre maggiore chiarezza.
Si sta creando una certa tensione tra le Istituzioni sulla questione dei Balcani e sarebbe bene che la Commissione ci presenti quanto prima cifre chiare anno per anno.
Non penso che sia necessario ricorrere al denaro del settore agricolo per finanziare un programma ragionevole che rientri nei limiti finanziari stabiliti - 5,5 miliardi di euro -, considerando quali sono gli obblighi dell'Unione europea, quale sarà la somma che forniranno gli Stati membri e quali saranno le richieste, data la situazione della Serbia.
Perché quindi dar luogo ad una battaglia per 300 milioni di euro, una somma che, alla fine, non credo dovremo sottrarre all'agricoltura?
Signor Presidente, onorevoli parlamentari, l'obiettivo di questo dibattito molto tempestivo è consentire al bilancio 2001 dell'Unione europea di rispecchiare le priorità fissate a livello politico.
È il primo bilancio per cui la nuova Commissione presenta un progetto preliminare, il primo di cui mi occupo già dalla sua genesi in veste di Commissario competente.
Considero estremamente proficua l'opportunità di concordare una posizione comune grazie ad un accordo tra il Parlamento europeo e la Commissione in merito alle priorità per la cui realizzazione il bilancio 2001 deve fornire le garanzie finanziarie.
Non è ancora il momento di fissare numeri precisi e di stabilire l'input, ora discutiamo concretamente dell'output.
Cosa vogliamo, quali sono gli obiettivi che intendiamo raggiungere o contribuire a realizzare con l'ausilio di questo bilancio?
Ritengo opportuno cominciare il dibattito su un esercizio finanziario con la definizione delle priorità, e in tale contesto rilevo che le relazioni del Parlamento in cui si illustrano i vostri obiettivi prioritari di bilancio per il prossimo anno coincidono in larga misura con le priorità della Commissione.
Mi sembra si tratti di un ottimo presupposto per il buon esito della procedura di bilancio.
Desidero esprimere la mia particolare gratitudine alla relatrice e al relatore anche a nome della Commissione.
Entro innanzitutto nel merito della relazione dell'onorevole Ferber, ringraziandolo cordialmente per l'assenso manifestato nei confronti dell'approccio della Commissione teso a trasformare gradualmente la procedura di relazioni sul bilancio in un activity based budgeting.
La relazione suggerisce anche alle altre Istituzioni di abbracciare gradualmente questa nuova impostazione ed esprime il proprio sostegno nei confronti della riforma amministrativa dell'Esecutivo, di cui sono particolarmente grata.
La Commissione si rallegra che anche le altre Istituzioni siano esortate a riflettere sull'opportunità e sulla realizzabilità di iniziative di riforma amministrativa.
Onorevole Ferber, nella sua relazione lei elenca altre questioni che devono trovare risposta.
Mi sia consentito citare esplicitamente il finanziamento dei partiti, un problema che dobbiamo davvero risolvere rapidamente unendo i nostri sforzi.
Vengo ora alla relazione della onorevole Haug.
Onorevole Haug, mi consenta di congratularmi cordialmente con lei per la relazione e per essere riuscita a concentrarsi sulle priorità, in quanto posso immaginare il grande numero di richieste che le saranno state presentate - almeno altrettanto variegate quanto i desideri espressi in una letterina a Babbo Natale - affinché recepisse nella sua relazione tutte le esigenze possibili ed immaginabili.
Invece di accettarle indiscriminatamente, lei si è concentrata sulle priorità e questa sua scelta mi sembra molto preziosa, anche in vista di una miglior comprensione.
Ha evidenziato in particolare il nostro impegno nella politica estera, di cui verrò a parlare tra breve, ma ha sottolineato anche l'importanza di fissare le priorità e gli accenti delle attività di ricerca - un'altra valutazione pienamente condivisa dalla Commissione - ed ha affermato la necessità di sostenere lo sviluppo dell'economia del futuro anche tramite adeguate linee di bilancio.
A tal proposito, mi sia consentito esporre i risultati del Vertice di Lisbona, già menzionato nel corso del dibattito.
Nel suo complesso, il Vertice di Lisbona rappresenta un successo per l'Unione europea perché ha realizzato il consenso sulla necessità di promuovere in modo massiccio il settore delle tecnologie dell'informazione e della comunicazione e il loro utilizzo. Dovremmo ora riflettere insieme sulle modalità con cui il bilancio potrà permettere di realizzare tale mandato rispecchiando le priorità stabilite.
In questa prospettiva, plaudo all'affermazione con cui, durante il suo intervento, lei, onorevole Haug, sosteneva che non dobbiamo entrare in competizione con i programmi occupazionali degli Stati membri, ma dobbiamo piuttosto identificare il compito specifico dell'Europa nel quadro di ogni iniziativa, chiedendoci anche quali aspetti devono venire specialmente promossi a livello europeo.
In questo contesto, rispondo anche alla sua domanda sugli effetti occupazionali concreti del bilancio europeo.
I Fondi strutturali rappresentano evidentemente uno degli strumenti più incisivi ai fini della creazione di nuovi posti di lavoro.
Come obiettivo orizzontale per il periodo in cui rimarranno in vigore i nuovi Fondi strutturali abbiamo inoltre chiesto che, già in sede di valutazione ex ante, si presentino le previsioni e il calcolo degli effetti dei programmi specifici sul mercato del lavoro.
Sono particolarmente lieta che anche il collega Barnier abbia ribadito come la Commissione non si accontenterà di affermazioni vaghe e nebulose, ma chiederà indicazioni numeriche precise e verificabili.
Relativamente alle priorità dell'Esecutivo, ricordo che esse sono state discusse il 23 febbraio alla riunione del collegio dei Commissari, in cui abbiamo deciso che il progetto preliminare di bilancio dovrà tenere conto in particolare dell'accresciuto impegno dell'Unione europea in materia di politica estera e dell'importante obiettivo di promuovere lo sviluppo del mondo rurale e di facilitare il passaggio alla società dell'informazione.
Passo ora specificamente a una delle questioni maggiormente sottolineate nel dibattito odierno, le spese necessarie a finanziare il patto di stabilità nei Balcani occidentali.
Basandosi sulla previsione di un fabbisogno pari a circa 5,5 miliardi di euro fino al 2006, la Commissione ha tratto le debite conclusioni anche per le priorità di bilancio dell'esercizio 2001.
Il 16 dicembre il Parlamento ha adottato una decisione in cui chiedeva appunto questo alla Commissione e al Consiglio.
Molti hanno affermato che ora tocca all'Esecutivo.
In aprile tocca effettivamente alla Commissione presentare stime concrete, quantificando le spese necessarie e comunicando nel contempo se sarà indispensabile rivedere le Prospettive finanziarie.
Nel suo dibattito interno sulle priorità di bilancio per il 2001, l'Esecutivo è giunto alla conclusione che non sarà possibile reperire i fondi richiesti esclusivamente tramite trasferimenti interni tra le linee destinate alla politica estera, sebbene abbia esaminato quali di esse potessero prestarsi a storni.
Ancorché il collega Chris Patten si sia assunto il compito di effettuare questa verifica insieme al signor Nielsen, abbiamo dovuto riconoscere la necessità di fondi addizionali da reperire tramite altri strumenti che illustrerò tra breve.
Anticipo già che è giusto discutere criticamente il dato di una previsione di spesa di 5,5 miliardi di euro fino al 2006 e rammento a questo proposito che, tra il 1991 e il 1999, l'Unione europea ha attinto dal proprio bilancio 4,5 miliardi di euro da convogliare verso quelle regioni.
L'importo ora in discussione, 5,5 miliardi di euro, comporta evidentemente un notevole incremento, che non risulta tuttavia eccessivo poiché rimane proporzionato agli aiuti finora prestati.
Mi sembra si possa convenire nel riconoscere che la promozione e gli aiuti finanziari a questa regione devono rappresentare un impegno più consistente di quanto non lo siano stati nello scorso decennio.
Circa le proposte di finanziamento desidero ora approfondire in particolare la questione della ridistribuzione dei fondi destinati alla politica agricola.
Lo ritengo essenziale, in quanto il dibattito su questa possibilità potrebbe suscitare paure che mi sembrano assolutamente ingiustificate.
Onorevole Walter, nel suo intervento ha ricordato che non è in discussione una riduzione della spesa agricola per il 2001 rispetto al bilancio 2000, ma che si tratta di stabilire il giusto tasso di incremento.
In base ai dati delle Prospettive finanziarie, sarebbe ipotizzabile un aumento di 3,1 miliardi di euro rispetto al bilancio 2000, cui si aggiunge un ulteriore importo di 2,8 riconducibile a una proposta della Commissione per il settore delle uscite destinate al mercato agricolo.
Vi invito a prenderne nota e a non sostenere che il pacchetto in preparazione per la politica del mercato agricolo può pregiudicare tutte le altre voci di spesa.
Ribadisco risolutamente quanto afferma anche la Commissione: questa decisione non tocca in alcun modo il sostegno al reddito degli agricoltori.
Per il mercato agricolo è invece previsto un incremento globale della spesa superiore al 7 percento, mentre i fondi destinati alla promozione e allo sviluppo del mondo rurale aumentano addirittura del 9,5 percento, un tasso di crescita davvero esorbitante!
Spero che l'autorità di bilancio accetti la proposta, in quanto il programma di promozione e sviluppo del mondo rurale schiude alla nostra politica agricola numerose possibilità di sostenere anche nuovi metodi di coltivazione.
Mi sia ora consentito esprimermi brevemente sulla questione dell'incremento globale della somma di bilancio, che abbiamo già avuto modo di trattare due volte alla commissione per i bilanci.
Sarà indubbiamente opportuno discutere il tasso di incremento delle uscite più indicato anche con il Consiglio.
In questa sede, ricordo che esso dovrà comunque risultare elevato per permetterci di far fronte agli impegni che abbiamo assunto in passato e che comportano appunto anche oneri finanziari.
A proposito delle Prospettive finanziarie sottolineo poi che, recependo anche l'auspicio e l'esortazione del Parlamento europeo, la Commissione suggerisce di considerare le spese destinate alla promozione di Cipro e Malta come voci della rubrica "spese per l'ampliamento", vale a dire della rubrica corrispondente della categoria 7.
Tale operazione si rivela altamente meritoria ai fini della trasparenza del bilancio e spero che il Consiglio non continui a respingerla come nella sua prima valutazione.
Ritorno nuovamente alla procedura di bilancio per l'esercizio 2000 che è risultata - e ricorro a termini diplomatici - estremamente avvincente e mi ha fornito inoltre una buona occasione per conoscervi da vicino e per sperimentare di persona la notevole forza e la grande perseveranza della commissione per i bilanci.
Posso supporre che, anche per l'esercizio 2001, essa intenda adottare la linea della determinazione, ma che, proprio alla luce della sua posizione risoluta, sia anche disposta alla trattativa.
Auguro però a tutti noi che la procedura di bilancio per l'esercizio 2001 non metta nuovamente a dura prova la nostra resistenza, ma possa possibilmente concludersi con un più ampio consenso.
So comunque che, in caso di eventuali conflitti, la commissione per i bilanci dimostrerà la stessa perseveranza del passato.
Posso assicurare che, da parte sua, anche la Commissione è disposta a dar prova della sua resistenza per giungere ad un risultato valido.
Grazie, signora Commissario.
La discussione è chiusa.
La votazione si svolgerà domani, alle 11.00.
Lotta contro il turismo sessuale che coinvolge l'infanzia
L'ordine del giorno reca la discussione sulla relazione (A5-0052/2000), presentata dalla onorevole Klamt a nome della commissione per le libertà e i diritti dei cittadini, la giustizia e gli affari interni, sulla comunicazione della Commissione al Consiglio, al Parlamento europeo, al Comitato economico e sociale e al Comitato delle regioni sull'attuazione delle misure di lotta contro il turismo sessuale che coinvolge l'infanzia [COM(1999)262 - C5-0096/1999 - 1999/2097(COS)].
Signor Presidente, il turismo sessuale che coinvolge l'abuso dei minori non è un problema nazionale o europeo, è un problema mondiale che negli ultimi anni ha assunto dimensioni e forza sempre maggiori.
La proposta di risoluzione tiene conto proprio di questo.
Si tratta di un fenomeno che supera la dimensione locale, nazionale ed anche europea.
Il preoccupante aumento di casi di sfruttamento sessuale di bambini dimostra che l'Unione europea e i suoi Stati membri devono utilizzare tutti i mezzi disponibili per tutelare i membri più deboli della società, i bambini.
Per questo motivo la proposta di risoluzione pone due istanze fondamentali.
In primo luogo, nel caso del turismo sessuale che coinvolga i bambini deve essere sufficiente la punibilità unilaterale, vale a dire che, anche se il paese in cui avviene l'abuso nei confronti dei minori non lo ritiene un reato, si deve poter perseguire anche nel paese d'origine chi commette tale reato di sfruttamento di minori.
Secondariamente, si deve tenere conto del principio della responsabilità extraterritoriale.
Abbiamo bisogno di una legislazione nazionale concordata a livello europeo che renda punibili i cittadini dell'Unione che pratichino il turismo sessuale che coinvolge l'infanzia, a prescindere dal luogo in cui avviene l'abuso.
L'Europa deve assumersi la responsabilità dei propri cittadini anche al di fuori dei suoi confini.
Riassumendo brevemente queste richieste, si potrebbe dire che la necessità di tutelare i minori non deve venire meno perché nei loro paesi essi non godono della protezione necessaria. Ancor meno si possono chiudere gli occhi dinanzi ad eventi che si verificano all'interno dell'Unione europea.
Siamo tutti a conoscenza di episodi avvenuti nei nostri paesi.
Il Consiglio e la Commissione hanno confermato il principio della responsabilità extraterritoriale; tuttavia, in casi eccezionali, è ammessa la necessità di una punibilità bilaterale.
In certe situazioni potrebbe infatti accadere che turisti che commettano abusi a sfondo sessuale su minori possano rimanere impuniti qualora il paese in cui è stato commesso l'abuso non lo ritenga un reato.
Il Parlamento europeo ha comunque espresso il suo netto dissenso rispetto a questa deroga.
Gli Stati membri devono reagire energicamente contro tutto ciò che facilita o sottovaluta il fenomeno del turismo sessuale che coinvolge i minori.
Per assicurare la piena tutela fondamentale dei bambini si deve prestare maggiore attenzione ai diritti dei fanciulli sanciti nei Trattati dell'Unione.
Si deve valutare l'efficacia e l'efficienza delle misure adottate finora e continuare a stanziare risorse mezzi comunitarie per contrastare il turismo sessuale che coinvolge l'infanzia.
Va inoltre sottolineata l'importanza del ruolo delle ONG.
La Commissione è chiamata ad effettuare una verifica delle legislazioni nazionali in questo settore e, nel caso in cui ciò si renda necessario, deve avanzare proposte in relazione alla fattispecie legale del reato.
Tutti gli aspetti relativi a questo settore, che all'interno dell'Unione europea dovranno essere regolamentati e tenuti in debita considerazione in futuro, dovranno trovare la stessa attenzione nei negoziati per l'adesione di nuovi membri, nelle relazioni con paesi terzi e, in particolare, nella determinazione dell'uso degli aiuti allo sviluppo.
La salvaguardia dei diritti dell'uomo e delle libertà fondamentali include la tutela dell'integrità del corpo e dell'anima.
Questo non vale solo per i nostri, bensì per tutti i bambini.
È nostro compito perseguire questo obiettivo con tutti i mezzi disponibili e tutte le parti interessate dovrebbero riconoscerlo.
La risoluzione, a mio avviso, è un buon esempio di collaborazione proficua, costruttiva e fruttuosa che supera le divisioni tra i gruppi parlamentari.
Di questo devo ringraziare tutti i colleghi e le colleghe, in particolare tutti i membri delle commissioni che hanno espresso i pareri inseriti nella mia relazione.
Il motivo per cui alcune proposte di emendamento non sono state accolte dal mio gruppo è pertanto facilmente spiegabile, in quanto alcune proposte risultano in parte contenute, seppure con altra formulazione, nel testo stesso della relazione.
Sono convinta che la risoluzione rappresenti un significativo passo avanti nella lotta per la tutela dell'infanzia.
Signor Presidente, mi congratulo con la relatrice Klamt per l'ottimo lavoro svolto con successo.
Le agenzie di viaggi svedesi diverranno le prime al mondo nel combattere lo sfruttamento sessuale dei bambini che prospera in tanti cosiddetti paradisi turistici.
Tutti i principali tour operator del paese hanno già assunto l'impegno di attenersi a un particolare codice di condotta.
Una volta dimostrato che essi rispettano le disposizioni di tale codice, saranno abilitati mediante una certificazione.
Già all'inizio di aprile di quest'anno è stata avviata una campagna per sensibilizzare chi viaggia alla gravità del problema, mediante spot televisivi e cinematografici, cartelloni pubblicitari negli aeroporti e grandi inserzioni sui giornali.
Dietro tale codice di condotta vi è la sezione svedese di svedese ECPAT, attiva nella lotta allo sfruttamento sessuale dell'infanzia.
I requisiti chiesti alle agenzie viaggi prevedono, per esempio, che queste formino opportunamente il proprio personale, tanto in patria quanto presso le destinazioni turistiche, e che informino la propria clientela.
Dovranno inoltre, sempre a titolo di esempio, garantire che i proprietari degli hotel e i loro dipendenti siano a conoscenza dell'opera di contrasto dello sfruttamento sessuale dell'infanzia e che vi contribuiscano.
Occorre giungere sino alla coscienza delle persone.
Desidero concludere il mio intervento con qualche parola sui bambini, il nostro più grande regalo, la cosa più bella che abbiamo.
Puri, inermi, i bambini cercano protezione.
Occorre risvegliare la coscienza della società nei confronti dell'infanzia.
Desidero dedicare due parole anche alla sessualità.
Il mondo degli adulti non può chiudere gli occhi dinanzi alla propria scarsa consapevolezza verso la bellezza, ma anche la responsabilità rappresentate dalla sessualità, che è fatta di amore e tenerezza, dono della vita, vissuto, fedeltà.
Occorre sensibilizzare l'opinione pubblica nei confronti della vita affettiva.
Signor Presidente, in primo luogo desidero naturalmente congratularmi con la onorevole Klamt per la sua relazione.
È una relazione non solo eccellente, ma anche estremamente utile, poiché non possiamo che convenire tutti sull'idea e l'affermazione che i bambini sono il futuro del mondo. Essi rappresentano, tuttavia, una delle categorie più vulnerabili della popolazione del nostro pianeta.
Lo riconosce la stessa Convenzione delle Nazioni Unite del 20 novembre 1989 che accorda loro diritti specifici e all'affermazione di tali diritti tutte le nostre azioni devono ispirarsi.
Oggi siamo chiamati a combattere una piaga terribile, lo sfruttamento sessuale dei bambini.
Clienti, termine questo che pronuncio sottovoce per l'orrore che in me suscita, comprano bambini per soddisfare le proprie fantasie sessuali.
Questi clienti, venuti dall'Europa, dagli Stati Uniti, dal Giappone, costituiscono lo zoccolo duro di quanti abusano dei bambini.
Teatro di questo orrore, le cui cause sono soprattutto la povertà e le disparità sociali, il crollo delle protezioni familiari e comunitarie, la discriminazione nei confronti delle bambine e l'ignoranza, tutte cause che sono il crogiolo di vite spezzate dalla cupidigia di alcuni e la devianza di altri, sono essenzialmente i paesi terzi, afflitti dalla miseria.
Potremmo citare un vecchio adagio giapponese che recita: "il viaggiatore non conosce vergogna".
Ciò che taluni non farebbero nel proprio paese, lo fanno senza alcuna vergogna in un altro.
Merito questo dell'anonimato e dell'impunità, accompagnati da un disprezzo direi razzista, che fanno sì che alcuni considerino il bambino come un oggetto da usare, sporcare e gettare.
La maggior parte dei bambini prostituiti è inserita nel più ampio mercato della prostituzione creato da mafiosi prosseneti.
È molto difficile individuare questi bambini e sottrarli a questa condizione di prostituzione.
Certi individui, ahimè, utilizzano persino Internet per fornire dettagli sulle proprie turpitudini e il proprio indirizzo in maniera da procurarsi il giovane oggetto dei loro desideri.
Di fronte a questa piaga spaventosa non possiamo restare indifferenti poiché essa lede profondamente i diritti dell'infanzia e i diritti dell'uomo. Dobbiamo proteggere questi bambini estirpando il male alle radici e perseguendo i pedofili.
Per combattere il male, occorre in primo luogo sconfiggere la miseria e l'ignoranza, sanzionare penalmente gli individui che praticano lo sfruttamento sessuale dei bambini.
La Convenzione europea sull'esercizio dei diritti del bambino, nel suo capitolo primo, ci dice che per "bambino" bisogna intendere qualsiasi persona che non abbia raggiunto i 18 anni di età.
Ebbene, io propongo di allinearci con questa definizione poiché, di fatto, qualsiasi minore deve essere assolutamente protetto.
È nostro dovere nei confronti di questa generazione che rappresenta il nostro avvenire, questa generazione che da noi si aspetta protezione e rispetto.
Questa relazione e la comunicazione della Commissione cui la relazione fa seguito rappresentano un passo avanti nel tentativo di ridurre lo sfruttamento sessuale dei minori con il cosiddetto turismo sessuale.
La relazione contribuisce alla costituzione di una comunità internazionale per i diritti umani.
È ormai universalmente riconosciuto che l'Europa deve promuovere la creazione di norme internazionali per il rispetto dei diritti umani, per esempio nei tribunali internazionali dell'ex-Iugoslavia e del Ruanda. L'accordo sullo statuto per i tribunali internazionali, il caso Pinochet, l'intervento in Kosovo per mettere fine alla pulizia etnica sono tutti esempi di rafforzamento di questo concetto.
Dire che non permetteremo ai nostri cittadini di sfruttare sessualmente i minori rientra in questo disegno e quella parte della relazione Klamt in cui si dice che è inaccettabile applicare due pesi e due misure per questi reati è ben formulata e particolarmente valida.
Non è accettabile che i nostri cittadini possano comportarsi all'estero come non si comporterebbero a casa propria.
In secondo luogo, la relazione rafforza la collaborazione tra i vari organi giudiziari e di polizia dell'Unione europea dimostrando chiaramente che gli euroscettici contrari alla cooperazione in questo campo hanno torto.
È possibile affrontare il problema solo tramite azioni transfrontaliere e soprattutto stringendo accordi per l'applicazione extraterritoriale del diritto penale.
L'avvicinamento e il riconoscimento reciproco dei diritti penali nazionali, che non vuol dire armonizzazione, saranno della massima utilità, come la cooperazione delle forze di polizia e dell'Europol, sempre sottoposta, come insiste il Parlamento, ad un esame accurato a livello parlamentare e giudiziario.
Mi congratulo quindi con la onorevole Klamt per la sua valida relazione sulla quale spero si continuerà a costruire in futuro.
Signor Presidente, di fronte allo sviluppo inquietante del turismo sessuale e, più in generale, dello sfruttamento sessuale dei bambini in Europa e nel mondo, la onorevole Klamt, nella sua relazione, ha perfettamente ragione nel proporre misure all'altezza della gravità del problema col quale dobbiamo confrontarci.
Apprezzo soprattutto l'inserimento dei diritti del bambino nella Carta dei diritti fondamentali e la creazione di numeri verdi destinati all'infanzia.
È urgente formulare una politica coerente di protezione dell'infanzia. Per questo, sostengo l'emendamento n.
4 nel quale si chiede la creazione di un centro europeo per i bambini dispersi e vittime di abusi sessuali che consentirebbe di coordinare le attività delle organizzazioni istituite dagli Stati membri.
La Commissione deve impegnarsi affinché questa banca dati europea venga realmente costituita.
Vorrei inoltre ricordare che il nostro Parlamento ha già adottato risoluzioni in proposito.
Ci corre l'obbligo tuttavia di constatare che le proposte formulate sono state attuate solo in parte.
Sono dunque necessari dispositivi molto più efficaci.
Lancio infine un segnale di allarme sul movimento in atto.
Non si tratta più solo di turisti sessuali che si recano in paesi terzi, si tratta ora di bambini che vengono trasportati, come pacchi, qui in Europa.
Tenuto conto, quindi, della natura transnazionale del problema, ritengo necessario esigere che l'Europol favorisca le indagini nazionali e transnazionali e che tale organizzazione ci relazioni annualmente sul lavoro svolto.
Signor Presidente, signor Commissario, onorevoli colleghi, anch'io vorrei congratularmi vivamente con la onorevole Klamt.
Ritengo che ella abbia redatto una relazione in cui si propongono soluzioni concrete. Molti di noi lo auspicavano e la ringrazio per questo.
Sono anche persuaso che ella eviti gli scogli di una certa sessuofobia di cui alcune manifestazioni non sono scevre.
Il problema è gravissimo.
Questa relazione è una buona relazione, ma non vorrei, come temo, che domani una parte dell'Assemblea la saboti o, quantomeno, la mutili.
È un bene, infatti, parlare del problema nel Terzo mondo, ma sono dell'avviso, come alcuni hanno detto prima di me, che grandi problemi si pongano anche all'interno dell'Unione europea. Ho appena appreso che il gruppo socialista ha chiesto una votazione distinta su alcune parti importanti della relazione.
Orbene, una votazione distinta significa la soppressione di alcune parti del testo e il gruppo socialista chiede in particolare l'eliminazione dell'istituzione di una commissione di inchiesta.
Trovo tutto ciò estremamente grave.
Conosciamo, ne abbiamo già discusso, la gravità della situazione in alcuni paesi dell'Unione, Belgio in particolare.
Nel momento in cui vi parlo, finalmente, grazie alla televisione nazionale belga, la RTBF, con un'inchiesta molto ben fatta - che purtroppo non ho potuto seguire per intero - sul famoso caso Dutroux, si apre un barlume di speranza.
Apprendiamo che le massime autorità del paese hanno fatto tutto il possibile per insabbiare l'inchiesta procedendo a tagli, trasferimenti di poliziotti, magistrati, denigrando, se non peggio, vittime che hanno portato la propria testimonianza.
Sono fatti estremamente incresciosi che coinvolgono personaggi di primissimo piano, ma tutto resta interamente nell'ombra, completamente al di fuori dei circuiti della giustizia.
Penso che si possa e si debba guardare a ciò che succede nel Terzo mondo.
Penso, rinnovando i miei ringraziamenti alla onorevole Klamt, che si possa e si debba proporre soluzioni.
Sono d'accordo con la onorevole Ludford: è necessario pensare in termini di istituzioni, in termini di tribunale internazionale, e pensare già all'ampliamento delle competenze dei tribunali internazionali, ma non bisogna fare dell'esotismo.
Fatti estremamente gravi succedono anche all'interno dell'Unione europea.
È urgente che, in nome degli articoli 6 e 7, "Violazioni gravi e continue dello Stato di diritto, dei diritti dell'uomo, dei diritti fondamentali", l'Unione, e dunque il nostro Parlamento, che su questo punto ha precise responsabilità, finalmente affronti, poiché uno Stato membro interessato non può farlo, il gravissimo problema della scomparsa di centinaia, migliaia di bambini. Un problema irrisolto che, come ben sapete, e ce lo ricordano i manifesti affissi alle fermate dell'autobus e nelle stazioni, riguarda ancora e sempre la sparizione di almeno 150 bambini in Belgio, bambini non solo stuprati, ma anche uccisi, immolati in nome di piaceri di cui potremmo lungamente discutere.
Signor Presidente, la questione in discussione, sollevata dall'ottima relazione della onorevole Klamt, va annoverata tra i problemi attuali più scottanti e dilaganti, cui è urgente trovare una soluzione.
Le iniziative della Commissione e, in particolare, le azioni di sensibilizzazione non vanno certo sottovalutate, ma purtroppo si rivelano insufficienti visto che lo sfruttamento sessuale dei minori e il turismo sessuale assumono dimensioni sempre maggiori non solo nei "tradizionali" paesi sottosviluppati, ma anche all'interno della stessa Unione.
Vi è dunque l'urgenza di trovare una specifica politica comunitaria - integrata e coesiva - sull'infanzia. Come ricordato da altri onorevoli colleghi, è deplorevole che il Trattato di Amsterdam non offra la necessaria base giuridica.
Ad ogni modo, l'idea di creare uno spazio comune di libertà, sicurezza e giustizia nel prossimo futuro, presupponendo una cooperazione a livello giudiziario e di polizia nella lotta contro la criminalità organizzata internazionale, accende le nostre speranze per una lotta più efficace contro i traffici della domanda e dell'offerta di servizi sessuali.
È quindi di importanza vitale riuscire a includere i diritti dell'infanzia, sanciti nella Convenzione dell'ONU del 20 novembre 1989, nella Carta dei diritti fondamentali dell'Unione attualmente in preparazione.
È necessaria anche una legislazione con validità extraterritoriale, in modo da punire le azioni sanzionabili commesse all'estero, nonché provvedimenti severi contro agenzie di viaggio e compagnie di trasporti che sfruttino la miseria del turismo sessuale.
Servono maggiori risorse per realizzare progetti specifici e una maggiore collaborazione tra la Commissione e il settore del turismo, al fine di adottare un codice deontologico.
In tal senso, si deve seguire l'ottimo esempio della Svezia.
Infine, ci si deve muovere anche verso un maggiore sostegno e tutela dei minori, vittime dello sfruttamento sessuale, e dei giovani profughi ed immigrati, che costituiscono un gruppo particolarmente vulnerabile.
In sintesi, è necessario formare un fronte comune e dotarsi di una strategia comune a tre livelli: informazione, repressione e, infine, tutela e riabilitazione delle vittime.
Signor Presidente, nel novembre 1996, la Commissione europea ha adottato la prima comunicazione sulla lotta contro il turismo sessuale che coinvolge l'infanzia.
Un anno dopo, nel novembre 1997, una risoluzione del Parlamento europeo e una dichiarazione del Consiglio "turismo" davano prova di un ampio consenso istituzionale sui principali orientamenti della comunicazione della Commissione.
Da allora, questo sostegno si è concretizzato attraverso la creazione di una nuova linea di bilancio, i cui fondi sono destinati a campagne di sensibilizzazione nell'Unione europea contro lo sviluppo del turismo sessuale che coinvolge l'infanzia, sostegno che è stato anche espresso in alcune conclusioni del Consiglio del 21 dicembre 1999, rivelatrici di un nuovo e fermo impegno politico su un problema importante della società per la cui soluzione la nostra responsabilità è chiamata in causa.
Se, come auspicabile, il Parlamento europeo dovesse ribadire il proprio sostegno a tale approccio, tutti gli attori della lotta contro questa piaga ne usciranno rafforzati nella loro determinazione.
Nel contempo, nuovi progressi in tal senso costituiranno altrettanti ulteriori elementi di risposta alle preoccupazioni espresse dai cittadini europei in merito al dilagare di questo drammatico fenomeno.
La relazione della onorevole Klamt dà un seguito alla comunicazione della Commissione del maggio 1999 che illustrava le iniziative messe in atto nel periodo 1997-1998, precisando come proseguire dal punto di vista operativo nell'ottica dell'avvio e/o della realizzazione di nuove azioni.
Avrete certo notato che l'azione comunitaria in materia di lotta contro il turismo sessuale che coinvolge l'infanzia continua a ritmo sostenuto nell'ambito della strategia inizialmente concordata, volta, da un lato, a ridurre la domanda di concerto soprattutto con l'industria del turismo e le ONG interessate e, dall'altro, a combattere le fonti dell'offerta nei paesi di destinazione dei turisti con tutti i mezzi opportuni, ivi comprese le politiche comunitarie in materia di rapporti esterni e cooperazione allo sviluppo.
L'importanza di questo secondo aspetto è stata, peraltro, rammentata dalla Commissione già nel 1998, in occasione della definizione della strategia di sostegno per lo sviluppo di un turismo duraturo nei paesi in via di sviluppo, prevedendo di favorire l'inserimento del problema specifico del turismo sessuale che coinvolge l'infanzia nell'ambito di un dialogo politico strutturato con i paesi più colpiti, soprattutto a livello regionale.
Lo sviluppo del turismo sessuale che coinvolge l'infanzia rappresenta una flagrante violazione dell'idea stessa di comunità umana raccolta attorno a valori quali rispetto e dignità, attorno a beni comuni, attorno ad una memoria.
Potremmo aggiungere peraltro che, anziché alimentare il dibattito autoregolamentazione/regolamentazione, l'efficacia ci impone di concentrare l'attenzione sulla ricerca e lo sfruttamento delle sinergie tra queste due modalità di intervento, nella fattispecie in larga misura complementari, tanto più che, parallelamente ai progressi compiuti in materia di autoregolamentazione efficace con l'introduzione di meccanismi di controllo degli impegni sottoscritti, lo sviluppo in Europa della cooperazione giudiziaria e di polizia sicuramente avrà ripercussioni positive sulla repressione del turismo sessuale che coinvolge l'infanzia.
L'azione comune del Consiglio del 24 febbraio 1997 riguardante la lotta contro la tratta degli esseri umani e lo sfruttamento sessuale dei bambini, in cui si prevede che ogni Stato membro si impegni a rivedere la propria normativa nazionale sui provvedimenti riguardanti alcuni tipi di comportamenti intenzionali, è esemplare in proposito.
Infatti, sebbene resti possibile l'esistenza, in via eccezionale, di una doppia incriminazione, ciò non deve mascherare l'apporto essenziale di questa azione comune, ovverosia l'affermazione del principio di una competenza extraterritoriale dello Stato applicabile ad uno dei suoi cittadini o ad una persona residente abitualmente sul suo territorio.
Si comprende meglio, dunque, il grande interesse suscitato dalle riforme legislative in materia, nonché dalla loro traduzione concreta, nell'applicazione quotidiana delle leggi.
Da qui, l'importanza attribuita dal Parlamento europeo alla valutazione del rispetto, da parte degli Stati membri, degli obblighi che derivano loro dalla suddetta azione comune, valutazione che potrebbe rappresentare l'occasione per prestare una particolare attenzione alla repressione del turismo sessuale che coinvolge l'infanzia e per tracciare un primo quadro della situazione.
In termini operativi, l'attuazione di tutte le azioni previste è proseguita ad un ritmo sostenuto.
La lotta contro il turismo sessuale che coinvolge l'infanzia offre alla Commissione l'occasione per mobilitare i suoi vari servizi nell'ambito del rafforzamento del coordinamento interno, come pure per intensificare la propria collaborazione con le amministrazioni nazionali, le associazioni di categoria e le organizzazioni non governative interessate.
Anche altre iniziative adottate dalla Commissione nell'ottica di una maggiore partecipazione dell'industria del turismo sono sfociate in risultati concreti per quanto concerne soprattutto l'elaborazione e il rafforzamento di codici di condotta e altri meccanismi di autoregolamentazione dell'industria del turismo.
L'avrete dunque compreso: il vostro sostegno non potrà che incoraggiarci a proseguire con risolutezza sul cammino già tracciato.
Grazie, signor Commissario.
La discussione è chiusa.
La votazione si svolgerà domani, alle 11.00.
Responsabilità civile per danno da prodotti difettosi
L'ordine del giorno reca la discussione sulla relazione (A5-0061/2000), presentata dall'onorevole MacCormick a nome della commissione giuridica e per il mercato interno, sul Libro verde della Commissione "La responsabilità civile per danno da prodotti difettosi" [COM(1999)396 - C5-0184/1999 - 1999/2158(COS)].
È per me un onore e un piacere avere oggi l'opportunità di presentare questa relazione al Parlamento.
Essa tratta dell'importante tema della responsabilità per danno da prodotti difettosi, in merito alla quale la Comunità europea aveva introdotto per la prima volta una normativa nel 1985 sotto forma di direttiva.
Questa direttiva era stata applicata dagli Stati membri senza molta fretta, e in alcuni casi si potrebbe persino dire con vergognosa lentezza.
È solo in questi ultimi tempi che si sta quindi lavorando, nell'Unione europea, alla normativa sulla responsabilità civile per i prodotti, e naturalmente non c'è assolutamente uniformità tra le leggi dei vari paesi, dal momento che la direttiva lascia spazio a punti di vista diversi.
La normativa sostituisce, in un certo senso, una giustizia distributiva ad una giustizia correttiva nell'importante settore della responsabilità civile.
L'idea è che, se l'utilizzo di un prodotto difettoso provoca un danno fisico di qualsiasi tipo al consumatore, il consumatore ha diritto ad un risarcimento anche senza l'onere della prova della colpevolezza del produttore: gli sarà sufficiente dimostrare l'esistenza del danno provocato dal prodotto difettoso.
Questa è un'ottima idea, che permette di distribuire ampiamente i rischi legati ai danni fisici e di garantire un risarcimento.
Naturalmente non serve a garantire la sicurezza del prodotto; questo compito spetta ad altre normative che regolamentano le varie industrie, e nell'Unione europea attualmente abbiamo buone leggi in questo campo.
Non bisogna pensare che questa sia l'unica legge che possa aiutare coloro che subiscono lesioni fisiche.
Al di qua dell'Atlantico esistono altri sistemi di giustizia distributiva, che non hanno equivalenti negli Stati Uniti d'America, dove c'è una legge diversa e per certi versi più severa della nostra sulla responsabilità civile per i prodotti.
Negli Stati Uniti, tuttavia, c'è una specie di lotteria legale, come è stata chiamata dagli studiosi, dal momento che molte persone che riportano danni fisici non ottengono niente, mentre ad altre vengono pagati risarcimenti altissimi.
In genere, si pensa giustamente che siano gli avvocati di parte civile a guadagnarci di più.
La nostra idea che l'assistenza sociale è il modo migliore di aiutare le persone è giusta, ma occorre anche avere una normativa sulla responsabilità civile per i prodotti.
Il Libro verde ha sollevato la questione di un'eventuale allargamento del programma e della necessità di introdurre alcune modifiche.
Ciò è avvenuto in seguito ai dibattiti parlamentari dello scorso anno, che hanno portato ad una modifica della direttiva in modo da includere i principali prodotti agricoli.
Mi sembra che il Libro verde, pur avendo dato spunto al dibattito, non lo abbia portato a conclusione.
Il documento ha sintetizzato il modo in cui la legge si è sviluppata ed è stata applicata ponendo una serie di domande delle parti interessate per le quali ha chiesto una risposta entro la fine di novembre dello scorso anno.
L'approccio adottato sicuramente può servire a scoprire se vi sono questioni preoccupanti o urgenti da affrontare in tempi rapidi, ma non è così che si conduce uno studio scientifico approfondito sull'impatto di una legge sulla società civile e sulla vita dell'Unione europea.
Occorre approfondire ulteriormente i nostri studi in proposito, attenendoci, nel frattempo, al concetto espresso nella relazione: a meno che prove chiare e oggettive non dimostrino che è assolutamente necessario introdurre un cambiamento repentino, dovremmo riflettere ulteriormente e approfonditamente sulla questione e dovremmo dare avvio a un dibattito di livello più ampio rispetto a quello innescato dal Libro verde.
Esistono molti lavori interessanti a livello accademico e scientifico su questo argomento e ve ne potrebbero essere altri se si sapesse che la questione è allo studio.
So che questo approccio ha deluso alcuni colleghi ed in particolare quelli che avevano dato avvio al dibattito dello scorso anno.
Qualcuno ha detto che in questo modo si permette al Parlamento di ignorare questioni importanti, ma io non voglio che questo avvenga e quindi ho presentato alcuni emendamenti di compromesso che auspicano un approfondimento del dialogo e in particolare delle questioni sollevate, senza pregiudicarne la giusta risposta.
Non credo che si debba mettere in dubbio tale risposta.
Io stesso non vorrei contribuire all'imposizione in Europa di una "tassa sui danni civili" di cui sono rimasti vittima gli americani.
Suggerisco quindi di chiedere alla Commissione di avviare un dialogo ampio e approfondito sulla questione, di non agire troppo in fretta e di riflettere attentamente.
Abbiamo una buona legge e credo che il detto inglese che dice "se una cosa non è rotta non occorre ripararla, ma tuttavia bisogna continuare a fare attenzione" sia appropriato.
Signor Presidente, onorevoli colleghi, ieri un tribunale americano ha emesso una sentenza grazie alla quale Leslie Whiteley, vittima della nicotina, ha ottenuto un risarcimento di ben 44 milioni di dollari.
Una settimana fa a Lisbona, il Consiglio dell'Unione europea si è espresso a favore di un'Europa dell'innovazione.
Sulla scorta di tali premesse, ci poniamo pertanto l'interrogativo se non sia opportuno regolamentare in modo diverso la normativa giuridica europea relativa alla responsabilità civile, ovvero se non si voglia inserire nella nostra legislazione un assetto simile a quello americano.
Ci si deve inoltre chiedere quale sia la migliore soluzione atta a creare un regime di responsabilità civile tale da consentire e non da ostacolare il processo d'innovazione.
Siamo lieti che la Commissione abbia presentato un Libro verde su questa tematica poiché riteniamo sia ragionevole provvedere alla valutazione delle esperienze fatte sulla base della direttiva vigente prima di decidere nuove disposizioni.
Come gruppo del Partito popolare europeo (gruppo democratico cristiano) e dei democratici europei siamo intervenuti nell'interesse della certezza del diritto e a favore di una chiara distinzione tra il risarcimento per danni e le sanzioni di carattere penale, cosa non possibile secondo le norme di diritto vigenti in America.
Vogliamo evitare, nell'interesse del ceto medio, rischi incalcolabili legati al problema della responsabilità e non vogliamo che un indennizzo eccessivo a favore di pochi danneggiati abbia ricadute su tutti i consumatori, i quali, alla fine, si troverebbero naturalmente a pagare un prezzo molto alto per effetto, appunto, di queste norme di risarcimento dei danni.
Vogliamo una normativa giuridica sulla responsabilità che sia utile all'innovazione e non nasconda rischi di responsabilità incalcolabili per coloro che vogliono lanciare prodotti nuovi sul mercato.
Nel valutare l'accurata analisi contenuta nel parere sul Libro verde vorremmo che la Commissione avesse mano libera nel decidere sull'opportunità di avviare una riforma della direttiva sulla responsabilità del produttore.
Noi vorremmo che la Commissione valutasse con imparzialità le comunicazioni dettagliate che le sono state fornite.
A nostro avviso, a prima vista, l'attuale normativa sulla responsabilità consente di raggiungere un giusto equilibrio tra gli interessi dei consumatori da una parte e dei produttori dall'altra.
Le imprese debbono corrispondere un risarcimento per i danni causati ai consumatori.
È previsto, tuttavia, un limite temporale del diritto al risarcimento di dieci anni e un tetto finanziario di responsabilità pari a 75 milioni di euro.
Riteniamo pertanto che sia opportuno modificare la direttiva e sottoporla ad una siffatta revisione soltanto se se ne ravviserà la necessità.
È opportuno agire con cautela e avvedutezza poiché si tratta di milioni di casi al giorno.
Auguriamo alla Commissione di riuscire a valutare con accortezza i risultati del Libro verde.
Signor Presidente, onorevoli colleghi, l'onorevole MacCormick si è occupato a fondo del Libro verde sulla responsabilità civile per danno da prodotti difettosi e di questo dobbiamo ringraziarlo, assieme a coloro che collegialmente hanno collaborato a tal fine.
Desidero aggiungere alcune osservazioni a nome del mio gruppo sulle proposte di emendamento che riteniamo necessarie e sulle quali abbiamo già raggiunto un ampio accordo anche con il gruppo del Partito europeo dei liberali democratici e riformatori.
Vorrei rivolgermi al Commissario Bolkenstein, soprattutto per puntualizzare la necessità di affidare il compito di controllo all'organo di sua competenza. È necessario rivedere l'aspetto dell'onere della prova che, secondo l'articolo 4, ricade soltanto sulla parte lesa.
Il mio gruppo ritiene che la Commissione dovrebbe controllare se la prova a mezzo di presunzione e la prova indiziaria a tutti i livelli non siano sufficienti.
Ciò è particolarmente importante poiché il mondo della produzione è sempre più complesso e diventa sempre più difficile per le singole persone danneggiate riuscire ad esibire le prove.
È necessario anche rivedere le eccezioni rispetto alla responsabilità generale spettante ai produttori, soprattutto in relazione ai cosiddetti rischi di sviluppo.
Si dovrà verificare se queste normative eccezionali sono in grado di raggiungere lo scopo che si prefiggono per creare un punto di equilibrio tra produttori e consumatori.
Ciò vale in particolare nel caso di prodotti alimentari e farmaceutici.
Non è corretto che i rischi connessi al progresso tecnico debbano ricadere soltanto sui consumatori.
A mio parere, è discutibile il fatto che la direttiva faccia riferimento solo all'uso e al consumo privato.
La Commissione dovrebbe verificare se la direttiva non vada estesa anche ai beni di uso industriale.
La responsabilità civile di un imprenditore non si differenzia sostanzialmente da quella delle persone private e il trattamento iniquo è tanto più gravoso tanto più piccola è l'impresa.
Un'equiparazione della normativa a livello comunitario riuscirebbe a raggiungere lo scopo previsto dalla direttiva sulla responsabilità del prodotto, tanto più che sempre più spesso, grazie alla flessibilità del mondo del lavoro, la linea di demarcazione tra sfera privata e sfera di lavoro va assottigliandosi.
È opportuno rivedere anche la disciplina concernente il limite temporale del diritto al risarcimento.
Nel caso dell'ESB si è visto che un limite forfetario di dieci anni, in certe circostanze, è insufficiente.
Si potrebbe ad esempio riflettere, di volta in volta, su un nuovo orientamento del tipo di produzione.
Tuttavia non sono solo questi gli aspetti importanti, dobbiamo far uso di tutte le opportunità di ulteriore armonizzazione della responsabilità civile per danno da prodotti difettosi, a favore di una piena tutela dei consumatori nell'Unione europea.
Se riusciremo ad integrare, con queste osservazioni, la relazione della onorevole MacCormick, il Parlamento avrà svolto un buon lavoro nei confronti dei consumatori.
Questo è il motivo per il quale siamo stati eletti.
Signor Presidente, desidero congratularmi per questa ben studiata relazione che ci invita a fermarci e a fare il punto della situazione prima di imbarcarci nella promulgazione di nuove leggi, contrariamente a quanto il Parlamento ha la tendenza a fare quando si affretta a redigere complesse normative o è spinto a farlo.
Desidero in particolare concentrarmi sulle questioni sollevate nella relazione segnatamente all'ulteriore armonizzazione del diritto privato.
Nel nostro entusiasmo a volte scordiamo quanto sia delicata la questione dell'armonizzazione del diritto privato; essa tocca le tradizioni legali dei nostri Stati membri, tradizioni nate grazie alle storie e alle culture diverse di nazioni e giurisdizioni distinte.
Il professor MacCormick sarà sicuramente consapevole di quanto sia importante per la Scozia la propria tradizione legale.
Non mi oppongo in alcun modo ad una più profonda armonizzazione, dal momento che essa può contribuire al buon funzionamento del mercato interno, ma credo che sia necessario valutare attentamente e apertamente le implicazioni che potrebbe avere l'imposizione dell'armonizzazione legislativa o si rischierà di proseguire senza i nostri cittadini nella messa a punto di questo progetto.
Ciò che tradizionalmente spinge il processo di armonizzazione è il mercato interno, affiancato adesso dall'aspirazione di Tampere di avere un'unica giustizia in Europa.
L'armonizzazione, tuttavia, deve rispettare la sussidiarietà: non dobbiamo precipitarci ad uniformare il diritto in materia di responsabilità civile per i prodotti.
Dobbiamo capire che questa uniformità può soffocare l'innovazione ed impedire l'adeguamento alle circostanze e ai problemi locali e nazionali.
È un dato di fatto che la legge europea ha tratto beneficio dalla possibilità di attingere dal ricco materiale comparativo delle varie tradizioni legali dei nostri Stati membri e sarebbe pericoloso soffocare tutto questo con l'uniformità.
Consentitemi di dire che è più facile raggiungere gli obiettivi di Tampere nel settore del diritto pubblico tramite la futura Carta dei diritti fondamentali, piuttosto che per mezzo di una qualsiasi legge imposta che armonizzi le nostre tradizioni in fatto di diritto privato.
Alcune ricerche sembrano dimostrare che le nostre tradizioni tendono a convergere lentamente.
Forse dobbiamo solo essere pronti a sostenere e guidare questo processo di convergenza nel rispetto dell'ipotesi di un'ulteriore armonizzazione che fa parte delle proposte del professor MacCormick.
Signor Presidente, desidero unirmi ai miei colleghi e congratularmi con il professor MacCormick per la sua realistica relazione.
Se si considera la questione della responsabilità civile per i prodotti nel suo complesso, occorre dire che l'attuale direttiva sembra aver funzionato bene.
Al momento non ci sono molte prove del fatto che i consumatori si trovino in una situazione di svantaggio.
Desidero sottolineare con forza che siamo riusciti ad ottenere un buon equilibrio tra gli interessi delle parti in causa.
Per ricollegarmi ad un punto sollevato dal mio collega, l'onorevole Wuermeling, desidero ribadire che occorre porre particolare attenzione ai rischi di sviluppo nell'ambiente competitivo in cui ci troviamo attualmente.
Al Vertice di Lisbona questa è stata considerata una questione della massima importanza e l'innovazione dei prodotti è uno dei fattori competitivi chiave per le imprese europee.
Se le nostre normative sulla responsabilità civile per i prodotti soffocheranno la competitività e l'innovazione, credo che anche i consumatori ne risentiranno negativamente.
Saranno i consumatori coloro che ci perderanno di più se verrà ostacolata la produzione di prodotti innovativi e competitivi.
Consentitemi di ripetere quanto ha detto l'onorevole MacCormick: occorre avere prove chiare e oggettive prima di modificare l'attuale normativa.
Signor Presidente, temo di essere in disaccordo con le opinioni espresse dagli onorevoli Harbour e Wuermeling; infatti, pur ritenendo che la direttiva sulla responsabilità civile del 1985 - in cui la Commissione ha svolto un lavoro importante e chiaramente progressista - abbia segnato una svolta in materia di difesa del consumatore, credo che siano trascorsi ormai molti anni dal 1985, anno della sua approvazione.
Per questo motivo, plaudo all'iniziativa della Commissione di procedere ad un riesame della direttiva.
Questo Libro verde è un primo passo in vista di una revisione.
Occorre tener presente che nel 1985 non furono introdotti alcuni principi che oggi si considerano fondamentali e che allora non si poté inserire nel testo della direttiva, non avendo il dibattito raggiunto un grado sufficiente di maturità.
Tra questi principi, occorre innanzi tutto sottolineare la necessità per il produttore di assumersi, almeno in determinati aspetti, i rischi di sviluppo.
Nel mio paese, in Spagna, la legislazione sul consumo impone al fabbricante l'obbligo di rispondere del rischio di sviluppo.
Ciò non ha provocato il fallimento di assicuratori o produttori né ha ostacolato il progresso tecnico.
Non è più accettabile che sia il consumatore l'unico a pagare questo rischio del progresso.
Il secondo principio consiste nel liberare la parte lesa dall'onere della prova.
Stiamo parlando di una responsabilità oggettiva; occorre pertanto alleggerire il più possibile l'onere della prova a carico della vittima.
Il terzo principio è quello della quantificazione degli indennizzi.
Tale possibilità è prevista nella direttiva, ma occorre tener presente che gli organi giurisdizionali tendono a considerare una simile quantificazione degli indennizzi come un'intromissione del potere legislativo nelle proprie funzioni; risulta pertanto necessario rivedere anche quest'aspetto.
Grazie, signor Commissario.
La discussione è chiusa.
La votazione si svolgerà domani, alle 11.00.
Elettricità
L'ordine del giorno reca la discussione sulla relazione (A5-0078/2000), presentata dall'onorevole Turmes a nome della commissione per l'industria, il commercio esterno, la ricerca e l'energia, sull'elettricità prodotta da fonti energetiche rinnovabili e il mercato interno dell'elettricità [SEC(1999)0470 - C5-0342/1999 - 2000/2002(COS)].
Signor Presidente, perché una direttiva sulle energie rinnovabili o una relazione di iniziativa del Parlamento?
Ritengo che questa relazione, come anche la direttiva in fase di elaborazione, vadano inseriti nell'ambito della politica energetica dell'Unione europea con i seguenti tre obiettivi: costo concorrenziale, sicurezza dell'approvvigionamento, salvaguardia dell'ambiente.
Dal 29 febbraio di quest'anno, abbiamo un mercato comune dell'elettricità, sebbene ancora caratterizzato, purtroppo, da notevoli distorsioni della concorrenza, distorsioni che, ahimè, vanno a discapito sia della cogenerazione delle energie rinnovabili e del controllo dell'energia, sia delle forme di energia del futuro.
Ciò è dovuto ai prezzi dell'energia senza internalizzazione dei costi esterni e alle notevoli sovvenzioni destinate sia al settore nucleare che a quello delle energie fossili.
La direttiva in fase di elaborazione dovrà, a mio avviso, perseguire due obiettivi.
In primo luogo, sarà indispensabile procedere ad una rettifica di questo mercato imperfetto al fine di proteggere le energie rinnovabili, pianticella ancora fragile, e, in secondo luogo, costruire le fondamenta delle energie rinnovabili in maniera che queste vadano nella direzione che devono intraprendere entro il 2030 o il 2040, divenendo cioè in grado di coprire la maggior parte del mix energetico della Comunità europea.
Molti sono i motivi per i quali dobbiamo muoverci in questa direzione.
In primo luogo, la salvaguardia dell'ambiente, ma anche la creazione di posti di lavoro.
Sappiamo, da studi supportati da cifre, che le energie rinnovabili sono più creatrici di posti di lavoro rispetto alle energie classiche.
Sappiamo anche che dobbiamo preparare l'Europa ad un mercato mondiale delle energie rinnovabili e una riduzione della nostra dipendenza da regioni spesso in crisi ci offrirebbe peraltro vantaggi geostrategici.
Quali dovranno essere le pietre miliari di questa futura direttiva?
Innanzitutto occorrerà che si fondi sia sugli articoli del Trattato in materia di mercato interno, sia sugli articoli relativi all'ambiente.
Avremo bisogno di obiettivi ambiziosi e chiaramente definiti a livello europeo secondo gli ordini di grandezza del Libro bianco della Commissione, ossia il 12 percento per l'energia e il 23 percento per l'elettricità.
Una volta fissati tali obiettivi a livello europeo, occorrerà una negoziazione di tipo burden sharing tra la Commissione e gli Stati membri per poter concordare insieme gli obiettivi specifici nazionali che, sommati, dovranno costituire l'obiettivo europeo.
Quanto agli strumenti da istituire, la mia relazione prevede la sussidiarietà.
Ritengo prematuro esprimere un giudizio sui diversi strumenti a disposizione, classificabili in due categorie.
Da un lato, abbiamo i sistemi dei prezzi garantiti, che hanno fatto decollare l'industria dell'energia rinnovabile in Europa; dall'altro, i sistemi di trading appena nati nei Paesi Bassi e in Danimarca, per i quali vi sono ancora parecchi problemi amministrativi e tecnici da risolvere.
Proponiamo dunque che la Commissione proceda nel 2005 ad una valutazione dei vari strumenti e che, sino a tale data, vi sia sussidiarietà, nonché un orientamento della Commissione per quel che riguarda la regolamentazione delle sovvenzioni destinate all'energia rinnovabile.
Reputo infatti inopportuno tagliare le sovvenzioni destinate all'energia rinnovabile, nel mentre permangono sovvenzioni molto più ingenti destinate ai settori del nucleare e del carbone.
Per concludere, vorrei sottolineare un ultimo punto. Sarà necessario un sistema di labelling e informazione su tutte le forme di elettricità.
In un mercato interno, occorrerà che il consumatore sia informato e che ciascuna forma di elettricità, non solo l'elettricità pulita, garantisca informazione.
Ringrazio anticipatamente tutti i colleghi che hanno contribuito, in un lavoro di squadra, a stilare questa relazione e sono ansioso di udire i loro commenti al riguardo.
, relatore per parere della commissione per l'ambiente, la sanità pubblica e la politica dei consumatori.
(DE) Signor Presidente, vorrei esprimere le mie congratulazioni al relatore per il suo eccellente lavoro.
Nel campo delle energie rinnovabili disponiamo di un'eccellente documentazione di base, come il già citato Libro bianco, che contiene ottime argomentazioni; in termini generali, tutti sono favorevoli, tutti affermano che abbiamo effettivamente bisogno di queste nuove fonti di energia, che costituiscono parte integrante del pensiero del ventunesimo secolo.
Ognuno però vorrebbe utilizzarle in modo diverso e la conseguenza è che spesso non riusciamo a trovare un orientamento comune per raggiungere l'obiettivo.
La seconda difficoltà è costituita dal fatto che si sono creati due schieramenti.
Si è sviluppata infatti una contrapposizione fra i sostenitori delle fonti energetiche rinnovabili, attenti ai problemi ambientali e rivolti verso il futuro, e i produttori di energia e di petrolio che vogliono esattamente il contrario.

Ritengo che tale situazione andrebbe superata e che dovremmo riconoscere che l'unico nemico da fronteggiare, quando si parla di energie rinnovabili, è la mancanza di conoscenze sulle enormi possibilità che queste ci possono offrire.
Innanzitutto vi sono i vantaggi ambientali, in secondo luogo quelli legati alla creazione di posti di lavoro.
Reputo inoltre necessario riconoscere che investire in questo settore non significa concedere sovvenzioni o aiuti, bensì attuare veri e propri investimenti in termini economici.
Dobbiamo altresì renderci conto che, negli ultimi anni, le oscillazioni del prezzo dei combustibili fossili hanno portato il costo del petrolio da 10 a 30 dollari al barile.
A ciò si aggiunge che un numero crescente di studi sostiene che le riserve effettive di combustibili fossili sono minori di quanto ritenuto finora.
Infine, dobbiamo considerare che in tutto il mondo, dalla Cecenia ai Paesi del Golfo, all'Africa, scoppiano conflitti per contendersi le risorse che restano sulla terra.
Se quindi riconosciamo che le fonti di energia rinnovabile possono anche contribuire alla pace, domani, approvando questa relazione, compiremo probabilmente un grande passo.
Signor Presidente, signora Vicepresidente, onorevoli colleghi, signore e signori, dal 1996 il Parlamento è fondamentalmente concorde su questo tema e desidero ricordare che è stato il Parlamento ad avere un ruolo trainante nei confronti della precedente Commissione su questo particolare tema politico.
Tutto è infatti partito non dal Libro bianco, ma dall'iniziativa del Parlamento, lo ricordo bene in quanto allora relatore.
È necessario aumentare notevolmente la quota di utilizzo dell'energia primaria; molto è già stato fatto, ma non è assolutamente sufficiente.
E necessario intervenire per motivi legati al clima ed alla politica industriale, poiché si tratta di essere presenti sul mercato mondiale.
A questo proposito, ringrazio il relatore della commissione competente, poiché constato che l'ottanta per cento degli emendamenti presentati non vengono contestati.
Vorrei osservare, per inciso, che i deputati rimasti fino a questa sera, non solo dispongono di un'energia rinnovabile, ma addirittura inesauribile, e sono pertanto i più adeguati a trattare il tema in questione!
Devo purtroppo constatare che la relazione contiene alcune affermazioni errate perché sono in contraddizione con il Trattato o perché non sono sostenibili dal punto di vista politico.
È per esempio un errore attribuire poteri miracolosi al sistema dell'immissione in rete.
È vero che gli Stati in cui tale sistema esiste sono molto avanzati, ma non è certo grazie a questo sistema, bensì grazie alle risorse finanziarie che vengono stanziate.
Le due cose vanno ben distinte.
Per questo motivo, condividiamo il parere della Commissione, la quale ritiene che in questa fase gli Stati debbano essere liberi di sperimentare, poiché non è ancora giunto il momento di magnificare un sistema e screditarne un altro.
Altri passi della relazione entrano in contraddizione con il Trattato: si tratta in particolare delle affermazioni sulla politica degli aiuti.
È vero che in questo momento, e probabilmente ancora per molto, le energie rinnovabili dovranno essere incentivate con aiuti; ciò è del tutto corretto e conforme al Trattato.
Sicuramente però non è giusto che vengano sovvenzionate tanto quanto tutte le altre forme di energia, poiché il loro contributo al mix energetico è molto diverso, e non è corretto continuare a collegare gli aiuti dati ad un settore e quelli concessi ad un altro.
La mia terza osservazione riguarda un altro punto in cui la decisione non corrisponde al Trattato.
Nell'Unione europea noi non possiamo imporre nessun impegno obbligatorio agli Stati membri.
L'Unione europea non dispone in materia né di una base giuridica né di una legittimazione, e non può pertanto emanare alcuna sanzione.
Questa ipotesi è stata, fra l'altro, appena respinta all'unanimità dal Consiglio riunitosi a Lisbona circa il settore del mercato del lavoro.
Si tratta quindi di una questione di politica economica di interesse comunitario che va affrontata con un meccanismo di negoziazione della ripartizione degli oneri.
In particolare, non posso essere d'accordo quando si cita il fenomeno della "maledizione dell'offerta più vantaggiosa" .
In questo modo, si nuoce al consumatore e non si tiene conto della domanda e dell'offerta.
Inoltre, è evidente che non possiamo essere a favore di nuove burocrazie, anche se si presentano sotto l'elegante aspetto di agenzie dell'Unione europea.
Vorrei, signora Vicepresidente, rivolgere tre raccomandazioni alla Commissione.
In primo luogo il progetto di direttiva del quale siamo in attesa dovrebbe promuovere un maggiore utilizzo di tutte le energie rinnovabili e, qualora possibile, dovrebbe contenere la proposta di un quadro unitario di incentivi.
In secondo luogo, e per quanto riguarda gli incentivi finanziari, si dovrebbero distinguere i casi nei quali tale sostegno finanziario è necessario per poter procedere in modo differenziato.
Infine, e questo mi sta molto a cuore nell'interesse degli investitori, qualora nei singoli Stati o nell'Unione, al posto dei sistemi attualmente sperimentati in Europa dovesse entrare in vigore un sistema nuovo, ciò non dovrebbe andare a svantaggio di coloro che hanno già investito, che anzi dovrebbero continuare ad essere protetti.
Da parte del mercato si auspica una chiara dichiarazione delle autorità della Commissione responsabili per la concorrenza e per l'energia.
Signor Presidente, vorrei a mia volta ringraziare l'onorevole Turmes per l'eccellente e dettagliata relazione.
Le relazioni certo non ci mancano.
Abbiamo avuto quella dell'onorevole Mombaur, della onorevole Rothe, della nostra ex collega Bloch von Blottnitz e della onorevole Ahern. Inoltre, se ben ricordo, io stesso ho presentato una relazione su questo tema.
Quindi di relazioni ve ne sono a sufficienza, tradotte in tutte le lingue possibili.
Il problema è che dobbiamo anche intraprendere iniziative per attuare quello che decidiamo.
Abbiamo deciso che la quota di energie rinnovabili deve aumentare dal 6 al 12 percento.
Se ben rammento i dati della Commissione, che vi riferisco, attualmente non raggiungiamo neppure il 6 percento, ma soltanto il 5,4 percento.
In che modo?
Il 95 percento delle energie rinnovabili nell'Unione europea è costituito da biomassa ed energia idroelettrica.
Solo il 5 percento riguarda l'energia eolica, solare, fotovoltaica, eccetera.
Ciò significa che se si vuole raddoppiare la quota percentuale e ci si scontra con il limite puramente fisico dello sviluppo idroelettrico, poiché non si possono costruire centrali idroelettriche sempre più grandi e c'è un limite allo sfruttamento delle Alpi, allora si deve pensare a qualcosa di diverso, per esempio ad un collegamento con la politica agricola.
È per questo motivo che le chiedo, signora Commissario, di lanciare un ponte verso la politica agricola, stabilendo un'alleanza.
Se per esempio l'Unione europea verrà ampliata con l'ingresso di paesi come la Polonia, che dispongono di grandi superfici agricole, nei quali gran parte della popolazione è dedita all'agricoltura e verrà molto colpita dalla disoccupazione nei prossimi 10 o 20 anni, quando l'agricoltura dovrà diventare intensiva, e ciò ci fornirà un margine per agire.
Sarà comunque necessario interrogarci sulle possibilità di finanziamento, ma perlomeno in termini tecnici potremo avere un margine d'azione.
Per quanto attiene alle energie rinnovabili e al loro finanziamento a livello nazionale, vorrei aggiungere un paio di considerazioni.
Ritengo che i sistemi, per quanto diversi fra loro, debbano essere resi compatibili, perlomeno a medio termine, affinché si possa costituire anche in questo settore un mercato europeo.
Inoltre, gli aiuti dovrebbero essere gradualmente ridotti, forse non in modo radicale perché non si otterrebbe nulla; si dovrebbe però tendere alla loro diminuzione al fine di introdurre le tecnologie migliori, poiché anche nel campo delle energie rinnovabili si registrano continui progressi tecnici.
Da parte mia, posso anche immaginare, e non condivido al riguardo l'opinione dell'onorevole Mombaur, che sia necessario ricorrere a sanzioni, altrimenti questa politica non avrebbe senso.
Nell'ambito della Conferenza di Kyoto, per esempio, ci siamo impegnati a rispettare determinate quote, ma nessuno può essere punito se non lo farà.
Se avessimo introdotto in questo modo anche l'euro, se non fosse possibile applicare sanzioni in caso di mancato rispetto delle disposizioni, l'euro non avrebbe successo.
Anche per le energie rinnovabili o per la politica sul biossido di carbonio non sarà possibile continuare a lungo senza sanzioni.
Non si può assumere un impegno e poi non rispettarlo, non posso non ribadirlo con vigore, anche se non ci piace affermarlo: senza sanzioni questa politica energetica comune, poiché di questo si tratta, non potrà assolutamente funzionare.
Signor Presidente, desidero ringraziare ancora una volta il relatore per l'impegno profuso in questa importante relazione e dire che mi fa piacere partecipare, a così tarda ora, a questa riunione intima tra fanatici dell'energia rinnovabile.
Desidero soffermarmi su tre punti e in primo luogo sulla necessità di avere pari condizioni di concorrenza.
Crediamo sia essenziale e giusto, se vogliamo dare alle energie rinnovabili lo spazio e la forza che meritano, puntare ad avere condizioni paritarie.
A questo scopo, occorre soprattutto ridurre il livello delle sovvenzioni, inammissibilmente alte e legalmente dubbie, che continuano ad essere erogate ingiustificatamente alle fonti energetiche fossili dell'Unione europea, vale a dire all'industria del carbone di diversi tra i maggiori Stati membri.
Finché tali sovvenzioni, che creano un mercato distorto, continueranno ad essere erogate, non si potrà parlare realisticamente di condizioni paritarie nell'Unione europea.
Ci associamo quindi alla convinzione del relatore che occorrano disposizioni speciali di qualche tipo per quanto riguarda le sovvenzioni finché in Europa continuano ad essere concessi aiuti che creano una distorsione nel mercato.
Per quanto riguarda gli obiettivi, sono assolutamente d'accordo con l'onorevole Linkohr.
Se vogliamo essere seri dobbiamo cercare di aggiungere mordente di qualche tipo, morale o finanziario che sia, al concetto di obiettivo.
Non abbiamo trovato soddisfacente la versione precedente della relazione perché ci sembrava che gli obiettivi mirassero quasi a gestire il mercato delle fonti energetiche rinnovabili.
Questo non è accettabile né auspicabile; crediamo che l'approccio a lungo termine che dovremo tutti adottare debba coniugare il tentativo di raggiungere gli obiettivi con la concorrenza tra le migliori industrie di fonti energetiche rinnovabili.
Desidero infine lanciare un appello a nome del mio gruppo: non permettete che venga creata un'altra agenzia.
Il paragrafo 22 della relazione chiede che venga istituita un'agenzia europea per l'energia sostenibile.
Questo Parlamento e le Istituzioni europee stanno facendo il diavolo a quattro sulle nuove agenzie dell'Unione europea, che non ci aiutano necessariamente a seguire le politiche di cui vogliamo occuparci, ma che hanno in realtà l'effetto di ghettizzarle.
Signor Presidente, desidero congratularmi con il relatore per il suo lavoro ed in particolare per la sua eccellente definizione delle fonti di energia rinnovabile.
La direttiva dovrebbe riguardare unicamente le nuove tecnologie per le energie rinnovabili che non sono ancora commercialmente valide.
La direttiva, come hanno già detto alcuni oratori, deve avere obiettivi vincolanti se si vuole che gli Stati membri e l'Unione europea nel suo complesso aumentino in modo significativo la quota di energia rinnovabile rispetto al totale del mercato energetico.
Noto che la Commissione propone una revisione per il 2005, ma vorrei chiedervi di obbligare gli Stati membri a presentare relazioni annuali sul raggiungimento degli obiettivi fissati nel Libro bianco.
Vorrei inoltre che la direttiva non introducesse alcun massimale o limitazione ai meccanismi di sostegno diretto adottati dai singoli Stati membri e che si concentrasse principalmente sulla promozione di un accesso equo e senza discriminazioni alla rete.
Com'è stato già detto, la direttiva dovrebbe contenere meccanismi volti a scoraggiare l'erogazione, da parte degli Stati membri, di sovvenzioni a favore di fonti energetiche tradizionali che possano provocare distorsioni nel mercato - mi riferisco in particolare agli aiuti ai settori dei combustibili fossili e dell'energia nucleare.
Per lungo tempo, il settore nucleare ha ricevuto aiuti occulti ed è giunto il momento di riconsiderare questi aiuti, se non di abolirli completamente.
Data la notevole entità delle sovvenzioni per l'energia nucleare e i combustibili fossili a livello comunitario, è assurdo cercare di far credere che gli aiuti diretti alle fonti energetiche rinnovabili possano creare distorsioni nel mercato e spero che il Commissario vorrà concentrarsi su questo punto.
La direttiva dovrebbe proporre esplicitamente un sistema che sostenga e avvantaggi le piccole e medie imprese nella produzione e nella distribuzione decentrata di energia rinnovabile.
Tra le misure proposte dovrebbero esservi incentivi che consentano agli Stati membri di avvantaggiare chiaramente le regioni e soprattutto le aree rurali, dove vengono prodotte fonti energetiche rinnovabili ad alto assorbimento di manodopera.
In particolare, la direttiva dovrebbe proporre meccanismi all'interno i costi esterni della produzione di energia tradizionale.
Per finire, vorrei sottolineare che è importante che gli Stati membri, nell'aggiungere le fonti di energia rinnovabile al mix energetico del settore elettrico, quantomeno eguaglino il totale pattuito dall'Unione europea nel Libro bianco sull'energia rinnovabile, approvato dal Consiglio e dal Parlamento.
Mi riferisco in particolare alla quota di incremento insoddisfacente della Gran Bretagna, dell'Irlanda e della Francia.
Da studi empirici risulta chiaramente che l'accesso alla rete è di gran lunga il modo migliore di ottenere alte percentuali di energia rinnovabile, molto migliore dei metodi che sono stati adottati in questi paesi.
Signor Presidente, siamo tutti d'accordo, credo, sul fatto che lo sviluppo delle fonti energetiche rinnovabili rappresenti l'avvenire.
Ma, se ne siamo veramente convinti, dobbiamo essere pronti a predisporre fondi per la ricerca e lo sviluppo in questo settore sia a livello nazionale che europeo.
Recentemente il Parlamento ha votato a favore del mantenimento e dell'incremento dei fondi per il programma SAVE.
Nel mio paese, l'Irlanda, 125 milioni di euro sono stati destinati allo sviluppo del settore dell'energia sostenibile dal punto di vista ambientale.
Mi fa piacere che il relatore individui il collegamento esistente tra le fonti di energia rinnovabile e considerazioni politiche di carattere più ampio.
La creazione di un mercato interno per l'elettricità dovrebbe fornire ai consumatori di energia elettrica una reale possibilità di scelta.
L'introduzione dell'elemento competitivo in qualsiasi settore industriale dovrebbe favorire il consumatore abbassando i prezzi.
Se da un lato è auspicabile creare condizioni paritetiche, dall'altro occorre fornire aiuti per alcuni tipi di energia in modo da promuovere altri obiettivi.
È chiaro, ad esempio, che lo sviluppo dell'energia rinnovabile è legato ad obiettivi di carattere ambientale o a questioni quali l'occupazione, lo sviluppo regionale e la promozione di iniziative a livello locale.
Mi piacerebbe che lo sviluppo di piccole iniziative a livello locale rafforzi lo sviluppo rurale fornendo, diciamo, da 20 a 30 posti di lavoro per progetto.
Questi progetti non dovrebbero riguardare unicamente il settore commerciale e gruppi locali come piccole cooperative dovrebbero essere appoggiate nella creazione di queste imprese locali.
La relazione stabilisce che gli aiuti per i progetti relativi alle fonti di energia rinnovabile non debbano essere visti semplicemente come sovvenzioni da erogare in base alle norme sugli aiuti statali.
È importante che gli Stati membri possano continuare a sovvenzionare anche le fonti di energia rinnovabile che non sono ancora economicamente redditizie.
A parte gli evidenti benefici ambientali e di altro tipo, questi aiuti potrebbero essere giustificati dal punto di vista della concorrenza.
È chiaro, infatti, che vi sono gravi distorsioni del mercato dell'energia, data l'esistenza di molte sovvenzioni nascoste per l'energia prodotta dal carbone e dal petrolio.
Sarebbe praticamente impossibile quantificare queste sovvenzioni che per decenni hanno sostenuto l'industria nella costruzione di generatori.
Dovremo impegnarci a fondo se vogliamo far fronte all'impegno di ridurre le emissioni dei gas responsabili dell'effetto serra nel settore dell'energia in base al Protocollo di Kyoto, promuovendo allo stesso tempo la crescita delle nostre economie.
Credo che tutti gli Stati membri debbano prefissarsi l'obiettivo del 12 percento per l'energia rinnovabile, ma che l'imposizione di un unico obiettivo vincolante non sarebbe d'aiuto, dal momento che vi è una grande differenza tra gli Stati membri in quanto a struttura del mercato dell'energia.
Fin qui mi sono soffermato sugli aspetti positivi della relazione; ritengo negativo invece il fatto che la relazione chieda in modo specifico l'esclusione della torba.
In Irlanda le centrali elettriche a torba funzionano molto bene e contribuiscono notevolmente alla fornitura di energia nel paese.
