fraktsiooni IND/DEM nimel. - (DA) Härra juhataja, me oleme vastu võtnud teenuste direktiivi, millega oleme andnud Euroopa Kohtule Luksemburgis õiguse otsustada, mida meie otsustasime!
Me ei tea veel, kas liikmesriikide kokkuleppeid tuleb austada.
Me ei tea, mil määral hakkab olema lubatud riiklike kvaliteedinõuete kehtestamine.
Me ei tea, kas liikmesriigil on lubatud otsustada, milliseid teenuseid ta tahaks näha erasektori ja milliseid avaliku sektori kontrolli all.
Raport on seega sama ebaselge nagu õiguslik olukord.
Me ootame, millal Luksemburgi kohtunikud ütlevad, kas me võime alles jätta oma haiglad ja terve hulga teisi põhiteenuseid, mis üheskoos moodustavad meie heaoluriigi.
Taanis on kõigil kodanikel sotsiaalsed õigused, mida me rahastame kõrgetest maksudest, mille vähendamist soovib vaid 7% taanlastest.
Tundub, et Luksemburgi kohtunikud tulevad vastu selle 7% soovidele, aga mis saab enamuse tahtest?
Kes tagab nende otsuste täitmise ja meie demokraatia?
Meil on ka kaitstud paindlikkuse (flexicurity) süsteem, mis põhineb tööturu osapoolte vabatahtlikel kokkulepetel.
Kuidas on võimalik neid kaitsta?
See on Taani sotsiaalse mudeli närvikeskus, mida ähvardab teenuste direktiivi ebakindlus ja kohtulik aktivism.
Juuniliikumine tahaks väga kaasa aidata kõigi turule sobivate teenuste jaoks selgete ühisturu reeglite loomisele, aga me ei taha keelata liikmesriikidele võimalust seada demokraatlikke piiranguid sellele, milliseid küsimusi otsustab valijaskond ja milliseid kapitalistid.
fraktsiooni ITS nimel. - (RO) Härra juhataja, nagu me teame, on teenuste vaba liikumine üks neljast põhivabadusest, millest sõltub ühisturu toimimine ja tõhusus. See on oluline osa Euroopa Liidu ülesehituse aluseks olevast esimesest sambast.
See on üks põhjusi, mille pärast ma usun, et selle ühisturu vahendi saavutamise edusammude analüüs on nii tähtis kui ka vajalik.
See on tähtis, sest Euroopa Liidu järjepidev majanduslik ja sotsiaalne areng sõltub samavõrd ka teenuste valdkonnast, kuna teenused moodustavad 70% liidu SKT-st.
See on vajalik, sest piiriülese teenusevahetuse maht on kaubavahetusega võrreldes väga väike ning see olukord tekitab Euroopa Liidu kodanikes ühtlasi usaldamatust selliste toodete tarbimise suhtes.
Neil põhjustel toetan ma seda raportit ja hääletan selle vastuvõtmise poolt.
Sellegipoolest leian, et raportööri poolt pakutud asjakohaste ja ühtlasi väärtuslike lahenduste osas oleks olnud vajalik sisulisem analüüs mõnede hiljuti liitunud riikide, nt Rumeenia, olukorra kohta, kus turud on märksa vähem arenenud kui suuremas osas liidu ülejäänud liikmesriikides.
Sellest aspektist vaadates usun, et raport oleks pidanud sisaldama ka eesmärke riiklike turgude arengutasemete ühtlustamiseks - see on ühisturu ja seega ka piiriüleste teenuste sektori arengu eeltingimus.
(DE) Härra juhataja, volinik, daamid ja härrad, ka mina soovin loomulikult raportööri tänada.
Sellele raportile eelnenud arutelud olid alati väga viljakad ja huvitavad.
Suurem osa neil aruteludel selgunust on leidnud koha ka raportis, kuigi mitte kõik, millest on vähemalt minu arvates kahju, sest raport rõhutab paaris kohas, et Euroopa Liidu teenuste siseturu väljakujundamine on kaugel maas kaupade siseturu arengust.
Minu arvates ei ole selle kohta tegelikult mingeid teaduslikke ega objektiivseid tõendeid, arvestades, et meil on teenuste sektoris olemas teenuste direktiiv ning samuti direktiiv kutsekvalifikatsioonide tunnustamise kohta ja mitmeid teisi direktiive.
Teiseks on siseturu teenuste sektor palju heterogeensem kui kaupade sektor.
See ulatub meditsiini- või õigusteenuste abiteenustest kuni mastaapsete teenusteni nagu panga- ja kindlustusteenused.
Kõigi nende teenuste ühte patta panek, mida selles kojas korduvalt on tehtud, on minu arvates riskantne.
Ma usun - ja mitmed eelkõnelejad on juba sellele tähelepanu juhtinud -, et diferentseeritud lähenemine oleks kindlasti kasulik.
Kolmas teema, mida on korduvalt tõstatatud, nimelt kollektiivhagid, ei muutu ilmselt aktuaalsemaks vaid sel moel, et selle üle sageli arutatakse.
Ma arvan, et me võime selgelt ja üheselt öelda, et parlament ootab komisjonilt uurimust selle kohta, millised neist erinevatest mudelitest, mis Euroopas juba olemas on, oleksid Euroopa Liidule tegelikult kõige paremad.
Leian, et see on kõik, mida on vaja sel teemal öelda.
Erinevate liikmesriikide vastutussüsteemid - ja see on minu sõnavõtu neljas mõte - on endiselt väga erinevad.
Sellepärast ongi meil vaja ühtset teenusepakkujate kohustuste süsteemi.
Neid kohustusi reguleeriva õigussüsteemi selgemaks muutmine suurendab konkurentsi ja tarbija valikuvõimalusi, kuid ma usun - nagu mõned eelkõnelejad on öelnud -, et oleks vale paluda praegusel etapil komisjonilt horisontaalse vahendi koostamist.
Igal juhul olen ma väga skeptiline sedalaadi Euroopa tasemel vastutusõiguse loomise suhtes.
(PL) Tahan õnnitleda raportööri tema raporti puhul, mis toob välja palju probleeme, millega tarbijad siseturul kokku puutuvad.
See raport juhib õigesti tähelepanu õigusliku selguse ja kindluse puudumisele seoses teenuste turvalisuse ja kvaliteediga.
Samuti viitab see Euroopa tarbijate üldisele vähesele usaldusele piiriülese tarbimise suhtes.
Seda kinnitavad statistilised andmed.
2006. aastal sooritas ainult 6% Euroopa tarbijatest Interneti teel piiriüleseid oste.
See olukord mõjutab negatiivselt konkurentsi ning väikeste ja keskmise suurusega ettevõtete tegevust.
Samuti aitab see kaasa ebaseadusliku kaubavahetuse levikule.
Ebaausad isikud kasutavad inimeste petmiseks sageli ära Euroopa Liidus kehtivate õigussüsteemide vahelisi erinevusi.
Kui sellised olukorrad avastatakse, tuleb kiiresti tegutseda ja sellest ka meie reaktsioon.
Tahaksin meenutada parlamendile neid paljusid teenuste direktiivile ehk tarbijaseadusandluse läbivaatamisele kulutatud töökuid.
Kolleegid kindlasti teavad, et liikmesriigid peavad teenuste direktiivi rakendama 2009. aasta detsembriks.
Suur osa raportööri poolt välja toodud probleemidest lakkab pärast ülevõtmisperioodi kindlasti olemast.
Tuleb meeles pidada, et teenuste direktiiv suurendab tunduvalt tarbijate õigusi.
Tänu sellele direktiivile peavad teenusepakkujad pakkuma tarbijatele paremat teavet oma teenuste kohta.
See võimaldab tarbijatel teha paremaid ja teadlikumaid valikuid.
Samuti hakkavad asjaomased institutsioonid tarbijaid tõhusamalt kaitsma.
Samuti paneb teenuste direktiiv teenusepakkujale rea selgeid kohustusi, millest osa on seotud ka konfliktide lahendamisega.
Ma usun, et enne teenuste direktiivi sätete jõustumist ei ole vajadust võtta vastu täiendavaid õiguslikke vahendeid.
Minu arvates on enneaegne paluda komisjonilt horisontaalse vahendi esitamist.
Sama kehtib ka tarbijaseadusandluse läbivaatamise kohta üldiselt.
Komisjon on juba esitanud rohelise raamatu tarbijaseadusandluse kohta ning esitab omal ajal sellekohased seadusandlikud ettepanekud.
Daamid ja härrad, mõnikord ei tähenda rohkem seadusi veel paremat seadusandlust.
Oleks hea, kui me seda meeles peaksime.
(SK) Teenuste direktiiv, mis tuleb kõigi liikmesriikide õigusesse üle võtta 28. detsembriks 2009, hakkab avaldama piiriülestele teenustele suurt mõju.
See direktiiv ja isegi roheline raamat ühenduse tarbijaõigustiku läbivaatamise kohta ei kehtesta teenusepakkujate põhilisi kohustusi ning seetõttu tervitan ma Lasse Lehtineni raportit selles küsimuses.
Raport püüab tagada, et täiendavast õiguskindlusest, lihtsusest ja väiksematest kuludest saaksid lisaks tarbijatele kasu ka piiriüleseid teenuseid ostvad ja müüvad väikesed ja keskmised ettevõtted.
Ma usun, et ühtsete Euroopa standardite kehtestamine on käsitöö-, väikeste ja keskmise suurusega ettevõtete edu võtmeks ning Euroopa Liidu tasandil Euroopa standardite sisseviimine on seega vahendiks, mis toetab teenuste turvalisust ning tagab tarbijate õigused seoses liikmesriikide osutatavate piiriüleste teenustega.
Kui tarbijad on teenuste ohutuse ja kvaliteedi suhtes kõhklevad, kipuvad nad ehitama välisriikide teenusepakkujate suhtes psühholoogilisi barjääre, mille tõttu nad jätavad piiriülesed teenused kasutamata.
Kui tarbija on saanud negatiivse kogemuse, kandub see kogemus sageli ekslikult üle kõigile välisriikide teenusepakkujatele.
Erinevates liikmesriikides kehtivate erinevate asjaajamiskordade tõttu tekkinud probleeme on tarbijatel võimalik lahendada Euroopa tarbijakeskuste võrgustiku ECC-Net ja finantsteenuste tarbijakaebuste võrgustiku FIN-NET abil.
Kui tarbijal on piisavalt teavet oma õigustest siseturul, kuid tal ei õnnestu neid õigusi teises ELi liikmesriigis teostada, võib ta otsida abi SOLVITilt.
Daamid ja härrad, ma tervitan asjaolu, et käesolev aruanne keskendub peamiselt tarbijatele, sest just nemad on siseturu põhiliseks ja oluliseks elemendiks.
Seega peab meie ühine eesmärk olema tarbijatele selliste tingimuste loomine, mis võimaldaksid neil tunda teises riigis ostude sooritamise suhtes samasugust usaldust nagu kodumaal.
(CS) Härra juhataja, kuigi EÜ asutamisleping garanteerib oma kodanikele vaba juurdepääsu teenustele väljaspool nende riigipiiri, kasutab seda ühisturu eelist ainult käputäis teenusepakkujaid ja tarbijaid.
Vähene konkurents muudab piirialadel pakutavad teenused selle tõttu riigis sees pakutavate teenustega võrreldes kallimaks ning mõnikord ka raskemini kättesaadavaks.
Küsitlused näitavad, et probleem ei ole keelebarjääris, vaid seadusandluses.
Alati pole selge, millal tuleks kohaldada päritoluriigi ja millal kohalikku seadusandlust.
Tänu päritoluriigi põhimõtte vastastele oleme kahjuks käest lasknud võimaluse esitada teenuste direktiivis parem määratlus.
Ka siin Strasbourgis kaasneb selle raportiga arusaamatu hirm mainida päritoluriigi põhimõtet, kuigi paljudel elualadel ei pea teenusepakkujad piiriüleste teenuste osutamiseks tundma naaberriigi seadusi.
Varsti näeme pretsedente, mis lõpetavad vaidlused selle üle, kas tarbijakaitse küsimust reguleerib siseriiklik õigus või vastuvõtva riigi õigus.
Ma pean Lasse Lehtineni raportit suurepäraseks täienduseks sellesse arutellu, sest minu arvates peab teenusepakkujate üldiste kohustuste määratlus põhinema kokkulepitud Euroopa standarditel.
Ma olen nõus, et tarbijakaitse osas peavad erasektori ja avaliku sektori teenusepakkujatele kehtima samad kohustused.
Samuti toetan ma liikmesriikide vaheliste sidevõrkude rahastamist.
See toob kaasa tõhusa kontrolli ning edasimineku vaidluste kohtuvälisel lahendamisel.
Volinik, me võlgneme Euroopa kodanikele palju, kui me räägime piiriüleste teenuste vaba liikumist reguleerivatest tingimustest.
See aruanne lunastab ühe osa sellest võlast.
Euroopa Parlament annab komisjonile poliitilise toetuse, et määratleda selgelt teenusepakkujate kohustused, olenemata nende päritoluriigist.
Lasse Lehtineni raport annab tunnistust siseturu- ja tarbijakaitsekomisjoni suurepärasest tööst.
komisjoni liige. - (EN) Härra juhataja, ma olen kuulanud väga tähelepanelikult arutelu parlamendi raporti üle piiriüleste teenuste osutajate kohustuste kohta.
Ma tahaksin tänada austatud parlamendiliikmeid nende tähelepanekute eest.
Lubage mul nüüd rõhutada mõnda olulist punkti.
Esiteks, komisjon toetab seda raportit, mille üle parlament homme hääletama hakkab.
Meid tõesti paneb muretsema tarbijate vähene usaldus teenuste siseturul.
Lubage mul infoühiskonna volinikuna rõhutada, et vähene usaldus internetiettevõtluse vastu on tõepoolest väga tähtis ja me peame seda uurima.
Teiseks, nagu ma eespool mainisin, on komisjon juba käivitanud rea algatusi praeguse olukorra parandamiseks.
Ma tsiteerisin teenuste direktiivi ja tarbijaõigustiku läbivaatamist.
Viimane on, muide, üks kolleeg volinik Kuneva peamisi prioriteete.
Ma tahaksin öelda, et me oleme parlamendi toetuse eest väga tänulikud ja tahaksime parlamenti julgustada läbivaatamise protsessi jätkama ning tahaksime koos parlamendiga näha tulemusi nii ruttu kui võimalik.
Mida me konkreetselt eelolevatel nädalatel ja kuudel teeme?
Esiteks, konsultatsiooni käigus saadud vastuste kokkuvõte avaldatakse komisjoni veebilehel oktoobri alguses.
2008. aasta teises pooles tehakse mõjuhinnang, pidades silmas võimalikku komisjoni ettepanekut.
Liikmesriigid, kes on pidanud selle probleemiga põhjalikult tegelema, on kindlasti huvitatud.
Kolmandaks, komisjon nõustub, et edendada tuleb teenuste ohutusega seotud aspekte, sest siseturul osutatavate teenuste tervislikkuse ja füüsilise ohutusega seotud aspektide parem tagamine on väga oluline.
Koos liikmesriikidega kavatseme me juhtida tähelepanu võimalikele puudustele riiklikes süsteemides ja hindamise vajalikkusele.
Me kavatseme edendada tarbijakoolitusprogramme ja teadlikkuse tõstmise algatusi.
Me kavatseme lihtsustada juurdepääsu olemasolevale teabele tarbijatele pakutavate teenustega seotud õnnetuste ja vigastuste kohta ning ühele väga olulisele elemendile, mida mitmed liikmesriigid on rõhutanud, nimelt kollektiivsele hüvitisele.
Komisjon teostab praegu uuringuid ja koordineerib sidusrühmi, et hinnata võimalust esitada selles valdkonnas algatus, kuid üks on kindel, ja seda tahaksin ma rõhutada, et see ei saa olema USA-tüüpi ühishagi.
Lõpuks, ma tahaksin tänada raportööri tehtud töö eest ja parlamenti sellele teemale osutatud tähelepanu eest.
Me oleme veendunud, et parlamendi raportist on abi meie tulevases töös tarbijate huvides.
(EN) Suur tänu, volinik, huvitava arutelu eest, kus üle 50% sõnavõtjatest olid naised, nii nagu peabki olema.
Arutelu on lõppenud.
Hääletamine toimub neljapäeval, 27. septembril, 2007.
Kirjalikud avaldused (kodukorra artikkel 142)
kirjalikult. - (PL)
Ma tahan tänada Lasse Lehtineni hästi ette valmistatud raporti eest.
Vabadus teenuseid osutada on üks neljast siseturu põhivabadusest.
Aastate jooksul on teenuste sektor muutunud Euroopa Liidu majandusliku ja sotsiaalse arengu jaoks üha tähtsamaks ning selles on toimunud suured muutused.
Vaatamata EÜ asutamislepingu sätetele ja teenuste direktiivi siseriiklikku õigusesse ülevõtmise protsessi jätkumisele takistavad teenuste vaba liikumist praktikas jätkuvalt haldussätted ja liikmesriikide õigussüsteemide erinevused.
Arvestades üleilmastumisest tulenevaid ohte ja väljakutseid, samuti raportis välja toodud puudujääke teenuste sektoris, on eriti oluline astuda samme, et kõrvaldada takistused piiriülese teenusepakkumise eest.
Tarbijate usalduse puudumine ja ettevõtete vastumeelsus koduriigist väljaspool tegutsemise suhtes piiravad juurdepääsu siseturule.
Tungivalt on vaja, et ühendus seaks sisse mehhanismid, mis lihtsustaksid ettevõtete, eriti väikeste ja keskmise suurusega ettevõtete jaoks siseturu eeliste kasutamist.
Seega tuleks ühenduse sätted piiriülese teenusepakkumise kohta muuta ratsionaalseks ning kehtestada minimaalne periood kvaliteedistandardite ühtlustamiseks, et kaitsta kasutajate huve.
Liikmesriikide vahelise koostöö tugevdamine, haldusmenetluste piiramine ning piiriüleste teenuste piisav kontrollimine aitavad kaasa piiriülese tegevuse hoogustumisele.
Kvaliteedistandardite ühtlustamine suurendab tarbijate ja teenusepakkujate usaldust piiriüleste teenuste suhtes.
Piiriüleste teenuste pakkumise soodustamine toob kaasa korralikult toimiva teenuste siseturu, mis loob aluse majanduslikult sidusa siseturu tekkeks.
i2010: Digitaalraamatukogud (arutelu)
Järgmine päevakorrapunkt on Marie-Hélène Descamps' poolt kultuuri ja hariduskomisjoni nimel koostatud raport "i2010: Digitaalsed raamatukogud".
Veelkord - enam kui 50 protsenti sellel teemal sõnavõtjaid on naised, kellest esimene on raportöör Marie-Hélène Descamps.
raportöör. - (FR) Härra juhataja, volinik, daamid ja härrad, Euroopa digitaalraamatukogu idee pärineb kuuelt ELi riigipealt ja valitsusjuhilt, kes tahtsid võimaldada üldist ligipääsu Euroopa kultuuripärandile ning säilitada seda tulevastele põlvedele.
Euroopa föderaalne projekt tugevdab tõelise Euroopa identiteedi avaldumist ning aitab levitada üle maailma meie kultuurilist ja keelelist mitmekesisust.
See Euroopas pretsedenditu projekt ühendab mineviku olevikuga ning seob kultuuri digitaalse mõõtmega.
See on ideaalne vastus mitmetele probleemidele, mis meie kaaskodanikke praegu uute info- ja kommunikatsioonitehnoloogiate näol mõjutavad.
Internet on Euroopa noorte eelistustes kolmas teabekanal ning praktikas on see üks põhilisi vahendeid teadmistele ja haridusele juurdepääsu saamiseks.
Kuigi tehtud on mõningaid edusamme, on meie kultuuriressursside digitaliseerimine ja Internetis väljapanek jäänud väga killustatuks ning tugineb erinevatele liikmesriikide poolt kehtestatud mehhanismidele.
Selleks et meie kultuuripärandi edendamiseks ja levitamiseks mõeldud algatused oleksid tõhusamad ja jõuaksid rohkemate inimesteni, peavad nad olema hästi koordineeritud.
See on Euroopa digitaalraamatukogu eesmärk, mida komisjon toetab oma juhtalgatusega "i2010: Digitaalsed raamatukogud".
Selle algatuse esimene osa, nimelt 30. septembri 2005. aasta teatis, toetus kolmele põhiaspektile: digiteerimine, sidusjuurdepääs digitaalsisule ning selle säilitamine.
Komisjon on võtnud ülesandeks analüüsida peamisi tehnilisi, õiguslikke, korralduslikke ja rahalisi probleeme, mis kaasneksid sedavõrd suure projektiga.
Samal ajal on käivitatud internetikonsultatsioonid avalikkusega ning moodustatud on kõrgetasemeline ekspertrühm.
Nende erinevate elementide põhjal võttis komisjon 24. augustil 2006. aastal vastu soovituse kultuurimaterjali digiteerimise, sellele sidusjuurdepääsu tagamise ja selle digitaalse säilitamise kohta, kus kutsutakse liikmesriike üles kiirendama digiteerimist ning koordineerima oma jõupingutusi tõelise sünergia saavutamiseks.
13. novembril 2006. aastal võttis nõukogu need soovitused ühehäälselt vastu.
Euroopa Parlamendi ülesanne on nüüd saata tugev signaal, et see erakordne projekt muutuks reaalsuseks.
See on selline ülesanne, mis nõuab etapiviisilist liikumist.
Samal ajal kui me töötame kõigi kultuurimaterjali kategooriate kontseptuaalse ja tehnilise korraldamise kallal, peame esmalt keskenduma raamatukogudes hoitava autorikaitse alt väljas oleva materjali potentsiaalile ning tegema seda ühe, otsese ja mitmekeelse pääsupunkti kaudu.
Meie raamatukogude eeliseks on see, et neid koordineerib Euroopa tasandil juba Euroopa Raamatukogu TEL, mille moodustasid 2005. aastal rahvusraamatukogud ning kus hoitakse suurel hulgal autorikaitse alt väljas olevaid digitaalseid teoseid, mida selle tõttu on võimalik koheselt kasutada.
Teise etapina ning selle vahendi edukamaks ärakasutamiseks peab see raamatukogu võimaldama lisaks autorikaitse alt väljas olevatele teostele juurdepääsu ka uuematele teostele.
Kõik otsused selles vallas tuleb teha kõigi seotud pooltega peetavate konsultatsioonide põhjal.
Autoriõiguse ja muude loominguõiguste kaitse on Euroopas loovuse säilitamiseks ja kaitsmiseks äärmiselt oluline.
Et nimetatud projekt saavutaks loodetud edu, peab see põhinema selgelt majandusmudelil.
Seetõttu teeb raport autoriõiguste hoidjate nõusolekul ettepaneku, et Euroopa digitaalraamatukogu kasutajatel oleks Internetti lehitsedes võimalik leida kõiki digitaalseid dokumente, olenemata nende staatusest, ning lugeda autorikaitse alt väljas olevaid töid tasuta ja tervikuna, samas kui autorikaitse all olevatest töödest oleks ligipääsetavad ainult lühikesed lõigud.
Lisaks sellele suunataks teatud teost lehitseda või kaitstud dokumenti tervikuna näha soovivad kasutajad edasi eraettevõtte lehele, mis on spetsialiseerunud digitaalse sisu levitamisele ning annaks kasutajatele mitmeid valikuvõimalusi pärast õiglase makse tegemist autoriõiguste hoidjatele.
Lisaks tuleb selline raamatukogu korraldada nii, et selle sisu oleks usaldusväärne ning kõigile vanusegruppidele mõeldud kvaliteediga.
Selleks teeb raport ettepaneku juhtkomitee moodustamiseks, kus suurt rolli mängiksid kultuuriasutused.
Komitee määraks Euroopa digitaalraamatukogu prioriteedid ja tööjuhendid, tagades ühtlasi selle tegevuste koordineerimise, juhtimise ja seire.
Lõpuks, kõigile Euroopa kultuuridele juurdepääsu andmiseks peavad projekti kõigisse etappidesse olema kaasatud teised kultuuriasutused ja sektorid, kaasa arvatud arhiivid, muuseumid, kino, audiovisuaalsed kunstid ja ülikoolid.
Sel moel kujundame Euroopa näo, mis on ühtne oma mitmekesisuses.
Lõpetuseks tahaksin tänada kõiki oma kolleege kultuuri- ja hariduskomisjonist, eriti Henri Weberit ja Vasco Graça Mourat nende toetuse ja panuse eest selle raporti koostamisse.
Samuti tahan tänada komisjoni nende tõhusa koostöö eest selle dokumendi ettevalmistamise ajal.
komisjoni liige. - (EN) Härra juhataja, see on tähtis raport ja proua Descamps on koos oma kolleegidega parlamendikomisjonis teinud suurepärast tööd.
Digitaalsete raamatukogude algatus on näide sellest, kuidas Euroopa saab anda panuse konkreetsete projektide kaudu, mitte üksnes majanduskasvu, vaid ka elukvaliteedi nimel.
Tuues Euroopa kultuuri- ja teaduspärandi Internetti, saame seda levitada ka teistele kultuuridele.
Kasutades kaasaegseid tehnoloogiaid, saame lõhkuda tänapäevased müürid.
Mul on väga hea meel, et seda algatust, mis sai alguse liikmesriikide rahvusraamatukogudest ja mida Euroopa Komisjon on nii mitmeid aastaid arendanud, on rõhutanud ja toetanud ELi poliitilised jõud kõige kõrgemal tasemel.
Neil on selleks õigus; meie riigipeadel ja valitsusjuhtidel on seda algatust toetades õigus, sest tõeline rikkus peitubki meie raamatukogudes, arhiivides ja muuseumides.
Tegemist ei ole üksnes raamatutega, vaid ka ajalehtede, arhiivimaterjalide ja filmidega.
See on mitmekeelne rikkus, multikultuurne rikkus.
Teades, et sellest rikkusest on digitaliseeritud vähem kui 1%, võib aru saada, mis meid ees ootab ja mis laadi töö meil ära teha tuleb.
See töö on vajalik kahel põhjusel.
Esiteks selleks, et inimesed saaksid üle tõketest ja õpiksid tundma, töötama ja nautima oma kultuuriteoseid ja teoseid meie ühisest Euroopa ajaloost ning et nende kultuuriasutuste teenuseid saaks ikka ja jälle lisaväärtuse loomiseks kasutada.
Selleks lähebki tarvis tootmisharu.
See on põhjus, miks komisjoni algatuse eesmärk on saavutada ühine, mitmekeelne sissepääs Euroopa digitaliseeritud kultuuripärandile.
Üksi me seda teha ei suuda.
See nõuab erinevat tüüpi kultuuriasutuste koostööd kõigis Euroopa riikides.
Mul on väga hea meel näha, et asi edeneb ja et moodustamisel on juriidiline isik, mis aitab Euroopa digitaalsel raamatukogul suutlikumalt tegutseda.
See portaal hakkab tööle 2008. aastal.
Järgnevatel aastatel sisu tasapisi laieneb, kui üha rohkem raamatukogusid, arhiive ja audiovisuaalseid arhiive ja muuseume lisavad oma digitaliseeritud kollektsioonid.
Mul on väga hea meel ka selle üle, et parlamendi raport ei käsitle mitte üksnes tulemust, vaid ka selle tulemuse saavutamise eeldusi.
See tähendab, et parandada tuleb meie kultuuripärandi internetiseerimise üldisi tingimusi, mis on digitaalsete raamatukogude algatuste lahutamatu osa, ning et liikmesriikidel tuleb suurendada digitaliseerimise jõupingutusi.
Ma ütlen selgelt välja, et ei ole kasu, kui korraldada suur kultuuriüritus, kus kõik valitsusjuhid peavad ilusaid kõnesid ja lähevad siis tagasi oma riikidesse eelarvet kärpima.
Nii ei tohi juhtuda!
Sõnadele peavad järgnema teod.
Ma soovin, et parlament edasi liiguks ja selle väga ilusa projekti teoks teeks.
Meil on olemas digitaalsete raamatukogude kõrgetasemeline töörühm, mida ma juhatan ja mis sellel teemal edasi rühib.
Samuti oleme me vägagi teadlikud, et digitaalne säilitamine on üks peamisi küsimusi materjali tuleviku jaoks alalhoidmiseks ja seepärast on mul hea meel, et nõukogu toetas komisjoni koostatud Euroopa digitaalse raamatukogu lähenemisviisi ja et parlament aitab meil nüüd edasi liikuda ja paneb selle eesmärgi alla oma poliitilise õla.
fraktsiooni PPE-DE nimel. - (PT) Härra juhataja, volinik, ma pean Marie-Hélène Descampsi tema hiilgava raporti puhul soojalt õnnitlema.
See dokument annab äärmiselt olulise panuse digitaaltehnoloogia ja kultuuripärandi vahekorra temaatikasse.
See kutsub üles koordineerima riiklike asutuste, eriti raamatukogude, ning tulevikus ka teiste kultuuriasutuste jõupingutusi.
See alustab praktilisel moel teostest, mis on juba autorikaitse alt väljas.
Selles tehakse ettepanek kõigil tasanditel protsessiga seotud osapoolte sünergia ja heade praktikate vahetamise tõhusaks ärakasutamiseks.
Selles kutsutakse liikmesriike üles seda projekti edendama ning leidma võimalusi, et vältida teavikute digiteerimisel topelttööd.
Selles kutsutakse üles kõiki neid jõupingutusi koordineerima.
Descampsi raport on selle seadusandliku kogu silmapaistev saavutus, kuna selles käsitletakse moodsa tehnoloogia ja Euroopa kultuuri vahekorda läbi aegade.
Kui me räägime Euroopa kultuurist, räägime ühtlasi universaalsest kultuurist.
Selle põhjuseks ei ole ainult asjaolu, et Euroopa kultuuripärand väärib seda määratlust, vaid ka see, et Euroopale omane kultuuriline mitmekesisus moodustab täiesti avatud süsteemi, millel on loomulikult projekti edenedes positiivsed tagajärjed.
See on ühtlasi projekt, mis on edasi arenenud.
See algas "šovinistlikust" soovunelmast konkureerida Google'iga, kuid on nüüd pärast mitmeid muutusi mõistlikumalt, realistlikumalt ja produktiivsemalt ümber sõnastatud.
See ei ole enam nähtus, mida Financial Times nimetas "eksiteel olevaks ja tarbetuks jultunud natsionalismiks".
Euroopa digitaalraamatukogu erineb teistest lahendustest, sest see on Euroopa Liidu projekt, sest see tahab jõuda kõigi raamatukogudeni, sest see peab tuginema olemasolevatele algatustele ning tahab hõlmata kõiki Euroopa kultuuripärandi liike, piirdumata üksnes trükimaterjalidega.
Kindlasti on veel mitmeid probleeme: erasektorist rahastamispartnerite leidmine, digiteerimise kiiruse erinevuste vältimine liikmesriikide vahel, teatud tehniliste küsimuste lahendamine seoses juurdepääsuga digiteeritud teostele, digiteeritud sisu säilitamine, pildidokumentide metateabe ja tekstidokumentide teksti ühtse otsingumootori küsimuse lahendamine, sisu koostalitluslahenduste leidmine ning mitmekeelse otsingu võimaldamine teema või märksõna järgi lisaks praegusele otsingule autori või pealkirja järgi.
Samuti ei saa me unustada, et väga oluline on kogemuste vahetamine asutuste vahel, seda eriti Ameerika asutustega, ning samuti asjaolu, et projekti heade tulemuste saamiseks on tingimata vajalik tugev teadus- ja arendustöö osa.
Selles kontekstis astub see koda Descampsi raporti poolt hääletades positiivse sammu tuleviku suunas, olenemata sellest, kas enamuse moodustavad naised või moodustab selle mõistlikult teatud protsent naisi ja teatud protsent mehi, härra juhataja.
Oh, aga naised on väga rahul, et teie mees olete!
fraktsiooni PSE nimel. - (DE) Härra juhataja, volinik, aasta 2010 on kohe käes.
Kuna raporti pealkiri on "i2010: Euroopa digitaalraamatukogu poole", tähendab see, et meil on veel palju tööd teha ning minu arvates oleme siin jalgu järel lohistanud.
Mul on hea meel, et Marie-Hélène Descamps on esitanud väga hea raporti, mis näitab teed tulevikku ja toob välja, mida saab ja võib teha.
Samas peame asja liikumapanekuks kõik pingutama.
See raport on väljakutse ja vastus uutele tehnoloogiatele, uutele võimalustele teadmiste ja teabe haldamiseks ning eelkõige noorte inimeste juurdepääsule haridusele, teabele ja teadmistele.
Meil on siin paljugi tasa teha ning minu arvates peame tõesti kiiremini tegutsema hakkama.
Asi ei ole ainult kultuuripärandi säilitamises ja kaitsmises.
Iga päev tekib uusi asju, millega me peame arvestama, sest alles eile leiutatud ja kirja pandud asjad on homme juba meie kultuuripärand.
See tähendab, et meil on väga palju tasa teha.
Ent samal ajal peame ka tulevikku vaatama, et arengutega sammu pidada.
Väga oluline on seda protsessi koordineerida ja kannustada riike - nagu äsja öeldi - unustama oma rahvuslikku uhkust ning liikuma koos Euroopa teel edasi kultuurilise mitmekesisuse kindlustamise nimel.
Ületada tuleb mitmeid takistusi.
Neist esimene on meie ees seisev rahanappus.
Volinikul oli õigus, kui ta sellest rääkis.
Kõik ministrid ja presidendid oskavad väga hästi suuri kõnesid pidada ning tunnevad uhkust meie kultuurilise mitmekesisuse üle, aga kui asi jõuab rahastamise ja elluviimiseni, tõmbuvad nad kiiresti tagasi ja unustavad kohe varem rõhutatud uhkuse.
Minu hinnangul on samuti väga oluline kaitsta autoriõigust, seega tuleb saavutada kokkulepe autorite, kirjastajate ja kõigi teiste seotud isikutega, nii et teabe saaks sobiva tasu eest inimestele Internetti välja panna.
Ma arvan, et meil on siin paljustki mõelda.
Kindlasti ei ole see lihtne ülesanne, kuid ettepanekud on tehtud ning riikidel oleks neist palju võita.
Ma olen veendunud, et me suudame saavutada homme selle raporti puhul positiivse hääletustulemuse.
Minu arvates tuleb meil kasutada uut tehnoloogiat ning toetada seda projekti mitte ainult selleks, et tagada juurdepääs meile kui eurooplastele, vaid ka selleks, et viia oma kultuuri kaugele maailma.
fraktsiooni ALDE nimel. - (LT) Daamid ja härrad, nagu komisjoni algses dokumendis on öeldud, põhineks Euroopa digitaalraamatukogu Euroopa rikkal pärandil ja ühendaks mitmekultuurilised ja mitmekeelsed keskkonnad tehnoloogia saavutuste ja uute ärimudelitega.
Selles lõimumise kontekstis on see hea ja tervitatav ülesanne, ambitsioonikas eesmärk.
Ent lisaks nende ideaalsete eesmärkide saavutamisele peame jääma realistideks ja olema väga tähelepanelikud ning valmis astuma vastu selles protsessis paratamatult tekkivatele väljakutsetele.
Digitaalraamatukogude loomisega seotud põhiprobleemid on universaalsed, kuigi neid kirjeldatakse erinevalt.
Tehniline infrastruktuur, digiteeritud ressursside loomine, digiteerimine, autoriõiguse kindlakstegemine, sisu säilitamine ja dokumentide säilitamine on küsimused, mis vajavad arenguga seotud ja sisulisi otsuseid.
Võimalus osutada virtuaalseid teenuseid ning selle rakendusprojektid puudutavad igasuguseid raamatukogusid.
Ent on selge, et digitaalsed materjalid, näiteks tekstiline, visuaalne ja audioteave, avardavad raamatukogude traditsioonilisi ülesandeid, kuna siin lisandub teistsugune sisu.
Näiteks juurdepääsu tavapärases raamatukogus hoitavale teabele piirab selle lahtiolekuaeg, mis tavaliselt ei ole pikem kui teiste avaliku sektori asutuste tööaeg.
Kui raamatukogu on virtuaalne, avaneb sellele universaalne juurdepääs, sest teabe ja selle kasutajate vahel ei ole enam füüsilist ust.
Teave on kättesaadav sel ajal, kui server töötab.
Raamatukoguhoidjad võivad kasutada virtuaalteenuste väljatöötamiseks traditsioonilisi oskusi ja teadmisi, kuid nendest ei piisa.
Digitaalraamatukogud on kolmanda aastatuhande nähtus ning seega tuleb lisaks täna olulistele eriteadmistele hinnata ka seda, mida tehnoloogia muutudes läheb vaja tulevikus.
Peamine ei ole teatud kindla tehnoloogia täiuslik tundmine, sest iga paindlik ja küps töötaja suudab omandada oma tööks vajalikud oskused ja kogemused.
Minu riigis Leedus on Leedu pärandi pikaajaline säilitamine infotehnoloogia abil määratletud õigusaktidega.
Ent seda probleemi ei lahenda "mäluasutuste" (raamatukogud, muuseumid, arhiivid) tegevuste koordineerimine.
Ei Leedu ega teiste riikide kodanikel ei ole veel võimalust kasutada kõiki digitaalraamatukogude teenuseid.
Ma loodan, et tänane otsus kiirendab seda protsessi.
fraktsiooni UEN nimel. - (PL) Härra juhataja, Umberto Eco on öelnud, et kes loeb läbi raamatu, elab kaks korda.
See Marie-Hélène Descampsi raport annab hea ülevaate tänapäevasest lähenemisest kultuuri ja hariduse küsimustele.
Ma viitasin sellele küsimusele ka oma raportis tulevase regionaalpoliitika panusest Euroopa Liidu uuendusvõimekusse.
Samuti nagu Gutenbergi leiutis osutus oma aja inimarengu pöördepunktiks, võime täna rääkida Interneti tekitatud kultuurirevolutsioonist.
Kõne all on laialdane juurdepääs Euroopa või tegelikult terve maailma vaimse ja materiaalse pärandi varasalvele.
Viimane koosneb nii kaasaegsetest kui ka mitme sajandi vanustest teostest, mis on sündinud erinevates kultuurides ja keeltes.
Autoriõigus ja sellega seotud õigused on selles kontekstis kahtlemata päevakorral.
Ma tunnistan selles osas paljudes liikmesriikides saavutatud, kaasa arvatud Poola rahvusraamatukogu tööd.
Tahaksin kasutada seda võimalust, et rõhutada paremini kättesaadava lairibaühenduse tähtsust.
Ma usun, et me peame leidma võimaluse digiteerimise kaasrahastamiseks liidu vahenditest.
Lõpetuseks viitan Goethele, kelle sõnul oli tal pärast hea raamatu lugemist tunne, nagu leidnuks ta uue sõbra.
Mõelgem vaid, kui palju häid sõpru võiksime leida Euroopa digitaalraamatukogu abil.
fraktsiooni Verts/ALE nimel. - (ES) Härra juhataja, komisjonil on digitaaltehnoloogia potentsiaali ärakasutamiseks kolm põhitelge: sidusjuurdepääs, analoogkogude digiteerimine ja digitaalse sisu säilitamine ning me oleme selle kõigega kursis.
Digiteerimise osas on üldteada, et komisjon palus oma möödunud aasta augusti soovituses liikmesriikidel koordineerida oma jõupingutusi, tagamaks Euroopa tasandil sünergia teke.
Nõukogu toetas seda soovitust ühehäälselt, kuid ma tahan kasutada seda võimalust - kuigi kahjuks ei ole nõukogu esindatud - esiteks selleks, et küsida komisjonilt, kui kaugele liikmesriigid selles valdkonnas tegelikult on jõudnud, ning teiseks uurida, kas piisavalt on arvestatud mitteriiklike asutustega, mis, nagu me teame, vastutavad kultuuri eest enamikes detsentraliseeritud riikides.
Mis puudutab teist aspekti, sidusjuurdepääsu, siis, nagu ma ütlesin, oleme kõik nõus, et vaja on mitmekeelset liidest ja sisu peab olema garanteeritud.
Tõeline rõõm on minna digitaalraamatukogu veebilehele ja näha, et lisaks ühenduse ametlikele 23 keelele, on sisu nähtaval ka islandi ja serbia keeles.
Täna tähistame Euroopa keeltepäeva ning teie, proua Reding, andsite suure panuse selle päeva sündi.
Samuti olete volinikuna lugematuid kordi õigusega öelnud, et suuri ja väikesi keeli ei ole olemas, vaid nad kõik on üks osa Euroopa kultuurilisest rikkusest, ning seetõttu sooviksin näha mõnikord digitaalraamatukogus või pigem selle sisus viidet ka mõnele sellisele keelele nagu näiteks minu emakeel, mis ei kuulu Euroopa Liidu ametlike keelte hulka.
fraktsiooni GUE/NGL nimel. - (CS) Daamid ja härrad, kui Aleksandria raamatukogu Caesari Egiptuse vallutusretke ajal maha põles, kadus igaveseks suur osa inimkonna poolt selleks ajaks kirja pandud tekstidest.
Minu arvates ei saa midagi sellist enam kunagi juhtuda tänu digitaalraamatukogude olemasolule.
Ma tervitan raportööri kompleksset lähenemist sellele küsimusele.
Ma tulen Tšehhi Vabariigist, kus juba mõnda aega on edukalt digiteeritud Prahas asuva rahvusraamatukogu materjale.
Kuna riikidel on oma rahvusraamatukogud, oleks loogiline, et ka Euroopa Liidul oleks sarnane asutus, mis kasutaks uusimat tehnoloogiat.
See ei ole ainult Euroopa lõimumise väline külg, vaid praktiline küsimus.
Tänapäeval avaldatakse üha rohkem raamatuid.
Ilma arvutitehnoloogiata pole võimalik seda tohutut kirjanduse hulka ühte kohta koondada.
See on mammutlik ülesanne.
Kava kohaselt peab Euroopa digitaalraamatukogu hõlmama juba olemasolevaid digitaalseid allikaid ning sisaldama autoriõigusest puutumata kirjandusteoseid.
Kirjandusteostele lisanduvad tehnika, õiguse, ajakirjanduse valdkonna tekstid ning audiovisuaalsed teosed.
Sedavõrd universaalse ja samas piisavalt lihtsa süsteemi loomine on digitaaltehnoloogia ekspertidele huvitav ülesanne.
Ma olen kindel, et Euroopa digitaalraamatukogu kaotab virtuaalsest küberruumist lõputud ristviited ja keerukad otsingud ning sellest saab tohutu raamatukogu nii öelda meie oma kodus.
Loomulikult on ka ohte.
Kas digitaalraamatukogud suurendavad veelgi meie sõltuvust arvutitest ja kuulutavad kadu trükitud raamatutele?
See võib juhtuda, kuigi minu arvates ei ole see väga tõenäoline.
Traditsiooniline raamat on lahutamatu osa meie kultuurist nagu ka teater või kunst.
See pakub midagi, mida digitaalsest raamatukogust kunagi ei saaks - vahetut kontakti lugejaga.
fraktsiooni IND/DEM nimel. - (EN) Härra juhataja, Briti Raamatukogu juured ulatuvad tagasi 1753. aastasse.
Seal on dokumente, mis pärinevad nii kaugest ajast kui 300 aastat e.m.a.
Karl Marx, Oscar Wilde, Mahatma Gandhi, Rudyard Kipling, George Orwell, George Bernard Shaw, isegi Vladimir Lenin, on vaid mõned, kes Briti Muuseumi ja Briti Raamatukogu lugemissaalides tudeerinud on.
Ei tea, kas nad oleksid Internetis surfates nii palju inspiratsiooni leidnud...
Ma oletan, et meie suurepärast asutust oma pretsedenditu kollektsiooniga, kus on trükiseid igast maailma ja Briti impeeriumi nurgast - ja kaugemaltki -, hinnatakse veel kaua pärast seda, kui EL on suundunud samadele jahimaadele, kuhu kõik muudki euroföderalistlikud projektid alates Charlemagnest kuni viimase kahe aastasaja kohutavate poliitiliste painajateni.
Proua Descamps, edu teile oma digitaalse raamatukoguga, kuid selles valdkonnas, nagu paljudes teisteski, keskenduksin ma pigem sellele, kuidas kaitsta ja säilitada ja arendada pärandit, mille üle ma uhke olen, kui et rusudest uue riigi rajamisele.
Härra juhataja, kolleegid, esiteks lubage mul rõhutada, et ma tervitan komisjoni ja härra Descamps' raportit digitaalsete raamatukogude kohta kui õigeaegset ja olulist panust teabe digitaalse säilitamise tagamiseks järgmiste põlvede jaoks.
On tõsi, et Internetist on saanud üks peamisi juurdepääsukanaleid teadmistele ja õppimisele.
Digitaalsed raamatukogud aitaksid kindlasti paljusid teadlasi, üliõpilasi, õpetajaid ja - konkreetse sihtrühmana - füüsilise puudega inimesi.
Nii et Euroopa võrdsete võimaluste aasta jaoks on tegemist ideaalse algatusega.
Ma tahaksin siiski pöörata teie tähelepanu ühele asjaolule, mida tuleb enne otsuse tegemist põhjalikult hinnata.
Praegu toimib Euroopa kultuuripärandi digitaliseerimine paljuski avaliku ja erasektori koostööl ja erasponsorlusel.
Meil tuleb tagada, et uued õigusaktid selles valdkonnas praeguse süsteemi häid külgi ei lõhuks, eriti teadusliku teabe puhul.
Nii näiteks tuleb tagada, et alles jääks vastastikune eksperthinnangu mehhanism.
Vastastikune eksperthinnang on protsess, mille käigus teadusliku distsipliini sõltumatud eksperdid - kolleegid - hindavad kriitiliselt teaduslikke artikleid teadusuuringute kohta.
Vastastikune eksperthinnangu mehhanism on teadlaskonna jaoks oluline, sest tegemist on kontrollimehhanismiga, mis võib avaldada mõju teaduslikule karjäärile.
Samuti tahame me vältida stsenaariumit, kus avalik juurdepääs seaks ohtu praeguse teadustööde teadusajakirjades avaldamise süsteemi.
Üks küsimus, mis vajab hindamist, on väikestele toimetustele tekitatav majanduslik kahju.
Lühidalt, paljud sidusrühmad näevad praegust süsteemi kui lihtsasti juurdepääsetavat, tõhusat, kulutõhusat ja ka kõrge kvaliteediga.
Me peame olema veendunud, et kasu, eelkõige teadlastele, on olemas ja vältima tahtmatuid negatiivseid mõjusid inimestele, keda me loodame aidata.
(PL) Härra juhataja, idee luua Euroopa digitaalraamatukogu sel teel, et koostada internetisait, kuhu salvestatakse ressursid, millele kasutajad saavad siis tasuta juurdepääsu, on kindlasti ambitsioonikas.
Raamatukogul oleks mitmekeelne liides, mis annaks otsese juurdepääsu soovitud materjalile.
Igal kodanikul oleks võimalus lugeda oma emakeeles isegi maailmakultuuri kõige vähem tuntud teoseid.
Samuti tuleb märkida, et see algatus tõstatab olulise küsimuse, nimelt internetiühenduse ja maailma kultuuripärandiga kontakti loomise võimaldamine maapiirkondade, saarte elanikele ja liikumisraskustega inimestele.
Teiseks suureks probleemiks on juurdepääs kõigile kultuurimaterjali kategooriatele, kaasa arvatud neile, mis on kaitstud autoriõiguse ja sellega seotud õigustega.
Ma usun, et seda on võimalik tehnoloogiasse investeerimise teel aja jooksul lahendada.
Marie-Hélène Descamps on koostanud hästi tasakaalustatud raporti.
Ma usun, et see väärib meie toetust.
(PL) Härra juhataja, volinik, tahaksin võtta eeskuju eelkõnelejatest, kes õnnitlesid raportööri tema hästi koostatud raporti puhul.
See saadab Euroopa Parlamendi poolt selge sõnumi Euroopa digitaalraamatukogu loomise toetuseks.
Mul on hea meel täiskogule meenutada, et Poola oli kaasatud selle idee edendamisse.
Minu riik oli esindatud nende kuue riigipea ja valitsusjuhi seas, kes selle käivitasid.
Raport esitab veenvaid argumente selle projekti astmelise elluviimise poolt.
Selles soovitatakse kultuuripärandi erinevate kategooriate järk-järgulist lisamist koos autoriõiguse ja sellega seotud õigustega kaitstud dokumentidega, järgides alati intellektuaalomandi valdkonnas kehtivaid õiguslikke piiranguid.
Ettepanekus sisalduv idee, mille kohaselt projekti võiks kaasata ka muud kultuuri levitamisega tegelevad asutused peale raamatukogude, väärib kaalumist.
Väga õige ja asjakohane oleks, et ka muuseumid ja arhiivid selles süsteemis olulist rolli mängiksid, sest sajandite vältel on neil olnud tugevad sidemed raamatukogudega.
Mul on suured ootused, eriti arvestades kava kaasata Euroopa digitaalraamatukogu koordineerimissüsteemi lisaks digiteerimise alastele teadusuuringutele ka väga oluline küsimus digitaalsete ressursside kaitsmisest.
Ma usun, et sel moel on võimalik töötada välja ühtsed nõuded raamatukogudesse ja arhiividesse, aga ka mujale kui arhiividesse, ehk siis muuseumidesse ja raamatukogudesse kogutud - pean rõhutama, et arhiveeritud - digitaalsete materjalide korrektseks hoidmiseks.
On hästi teada, et sajandite vältel on neil asutustel olnud raskusi erinevatest allikatest saadud materjalide korraliku kaitsmisega.
Lõpuks ometi on meil võimalus seda olukorda muuta.
komisjoni liige. - (FR) Härra juhataja, tahaksin väljendada oma siirast tänu Marie-Hélène Descampsile ja teistele kultuuri- ja hariduskomisjoni liikmetele selle raporti koostamise eest, sest see on tõesti väga oluline.
Asi on selles, et Euroopa tõeline rikkus ei peitu euros ega meie majandusarengus: see on meie pärand, pärand, mida on loodud ja ehitatud sajandeid; selles seisneb Euroopa rikkuste tegelik ja sügavam allikas.
Teatud mõttes on nüüd skandaalne, et see pärand kaob arhiividesse ja hoidlatesse, kuhu avalikkus, Euroopa kodanikud ei pääse ja kus nad ei saa seda puudutada, mõista, nautida.
Digitaalraamatukogu ülesanne ongi just nende takistuste kõrvaldamine.
Ma usun, et see on üks Euroopa suuri edusamme ning ma tahaksin avaldada tunnustust rahvusraamatukogudele - meie rahvusraamatukogudele, sest nemad olid selle algatuse käivitamise juures, mis on Euroopa kultuuride jaoks sedavõrd aktuaalne ja oluline.
Raamatukogude direktorid on olnud tõelised teerajajad.
Nad mõistsid sümbioosi vajalikkust rikkaliku kultuuri ja kultuurile juurdepääsu võimaldava tehnoloogia vahel ning tänu nende teedrajavale tööle on meil nüüd 2008. aastal olemas üks multikultuurne juurdepääsupunkt.
Ning neile, kes selle küsimuse tõstatasid, ütlen ma jah, jah, jah, see annab meile juurdepääsu isegi Luksemburgi kirjandusele.
Ma olen selle üle uhke, sest luksemburgi keel on mu emakeel ja seega on see minu jaoks maailma kõige tähtsam keel, täpselt nii nagu igaühele on tähtis tema emakeel.
Sellepärast ongi kõigis neis keeltes loodud kunsti- ja kirjandusteoseid ning sellele erilisele väljendusviisile meil vaja juurdepääsu.
Võtame näiteks Luksemburgi kultuuri: loomulikult on Luksemburgi elanikel sellele juurdepääs, aga kas te siin selles kojas teate, et on olemas midagi sellist nagu Luksemburgi kultuur?
Ei!
Aga kui meil on olemas digitaalne raamatukogu, võimaldab see ühtne juurdepääsupunkt teil mõista, et selline kultuur on tõesti olemas.
On erakordne, et meil on juurdepääs neile kultuuridele, et me saame osa sellest meid ümbritsevast rikkusest, muu hulgas ka - ja seda fakti tahaksin rõhutada - väljaspool Euroopat, sest kultuur ei lõpe meie piiridel.
Kultuur tähendab jagamist ja seetõttu tahame selle raamatukogu luua avatuse vaimus, sest koostalitlusvõime on väga oluline aspekt ning see ei kehti ainult raamatute vaid ka kõigi teiste kultuurivormide kohta: filmid, muusika, muuseumikogud ja nii edasi.
Seega oleme tunnistajaks erakordsele kultuurilisele avanemisele, mis on korraga nii mitmekeelne kui mitmekultuuriline - see näitab tõeliselt Euroopa enda olemust, milleks on ühtsus mitmekesisuses.
Loomulikult on veel lahendamata probleeme ning austatud parlamendiliikmed väljendasid selles osas väga selgeid seisukohti.
Kõigepealt on muidugi rahastamise probleem.
Seetõttu tahaksin liikmesriikidelt paluda, et arutelule järgneks ka tõhus tegevus.
Mõned liikmesriigid on seda juba teinud ja ma tahan neid selle eest tänada.
2008. aastal esitame analüüsi selle kohta, mis on saavutatud ja vastavalt siis ka selle kohta, mis on saavutamata.
Ma usun, et see on väga oluline kogu selle ettevõtmise edasiviimiseks.
Mõistagi soovitame luua ka avaliku ja erasektori partnerlusi, sest see on väga kuluka digiteerimise arenemiseks hädavajalik.
Samuti mõtlen ma õrna materjali säilitamisele, mis võib hooletu käsitsemise korral hävida.
Kui paljudel filmirullidel lubatakse tolmuks pudeneda?
Kui me tahame seda ühist kultuuripärandit säilitada, siis me lihtsalt peame selle digiteerima, enne kui on hilja.
Loomulikult mõtlen ka teistele lahendamist vajavatele probleemidele, nimelt neile, mis on seotud autoriõigusega - mis on tõeliselt keeruline - ning teadusalase teabega.
Meie kõrgetasemeline rühm töötab praegu nende küsimuste lahenduste kallal.
Härra juhataja, meil on siin erakordne projekt, mis näitab Euroopa lisaväärtuse tegelikku sisu ning ma usun, et suurim saavutus on koondada eurooplased oma kultuuride ümber, oma ajalugude ümber, mis on tõeliselt ilusad ja on kujunenud aastasadade vältel.
See on tõepoolest parim, mis meil on.
Säilitagem seda ja töötagem koos, et saaksime seda üksteisega jagada.
(EN) Ma tahaksin kõiki sõnavõtjaid väga tänada ja eriti volinik Redingit tema sarmi ja intelligentsi eest.
Ma tahaksin tänada teda mu oma keeles, letseburgi keeles, sest täna on vähem tuntud keelte päev.
Merci!
(naer)
Euroopa haridus- ja koolitussüsteemide tõhusus ning võrdsed võimalused (arutelu)
Järgmine päevakorrapunkt on Tomáš Zatloukali poolt kultuuri ja hariduskomisjoni nimel koostatud raport haridus- ja koolitussüsteemide tõhususe ning võrdsete võimaluste kohta.
raportöör. - (CS) Härra juhataja, volinik, daamid ja härrad, Euroopa Liit on silmitsi mitmete omavahel seotud sotsiaalmajanduslike väljakutsetega: äärmiselt konkurentsivõimeliste riikide teke, rahvastiku vananemine, ränne, kiirelt muutuv tööjõuturu struktuur ning õitsev info- ja kommunikatsioonitehnoloogia.
Kõik need tegurid mõjutavad kvaliteetse hariduse kättesaadavust.
Madalama kvalifikatsiooniga inimesi ähvardab üha suurem töötuse ja sotsiaalse tõrjutuse oht.
Õiglased süsteemid tagavad, et haridus ja koolitus on sotsiaalmajanduslikust taustast ja teistest inimesi ebasoodsamasse olukorda panevatest teguritest sõltumatud.
Väljakutse on toetada kõigist sotsiaalsetest gruppidest pärit õpilaste, üliõpilaste ja täiskasvanute osalemist: praegune olukord on selles osas eriti ebarahuldav.
Siinkohal parlamendile esitatav aruanne õhutab liikmesriike võtma positiivseid meetmeid juba alates koolieelsest tasemest, et tagada klasside ja asutuste sotsiaalset mitmekesisust ning kasutada kvaliteetseid õppekavu.
Pärilikud või noorena omandatud oskused loovad aluse õppimiseks hilisemas elus.
Sel perioodil on investeeringu tasuvus kõige suurem, sest selle investeeringu viljad püsivad kogu elu.
Tahaksin märkida, et alghariduse tasemel avaldab õpilaste enneaegne liigitamine kahjulikku mõju.
Selle asemel pean oluliseks kohandada õppekava nii, et see sobiks ühe kooli sees erinevatele lasterühmadele ja nende võimetele.
Teisest küljest on diferentseerimine ja paindlike õppimisvõimaluste loomine väga tõhus keskhariduse tasemel.
Kutsehariduse osas soovitan parandada juurdepääsu kolmanda taseme haridusele ning arendada võimalusi elukestvaks õppeks.
Kolmanda taseme haridus on möödapääsmatult vajalik teadmistepõhises majanduses edu saavutamiseks.
Sellele oleks kasulik saada praegusest rohkem raha.
Raport ütleb, et õppemaksuta ülikooliharidus ei taga veel tingimata võrdseid võimalusi ning kutsub üles analüüsima erinevaid rahalisi motivaatoreid ja toetusvõimalusi, mis võivad oluliselt vähendada ebavõrdsust ülikoolihariduse kättesaadavuse osas.
Haridus avaldab mõju majandusele: see suurendab inimkapitali ja uuendusvõimekust ning võimaldab tehnoloogia levitamist.
Elanikkonna keskmise õpinguaastate arvu suurenemine ühe aasta võrra suurendab keskmises ELi riigis tööviljakust 6,1% võrra ning pikas perspektiivis veel 3,1% võrra tänu selle panusele tehnoloogia kiiremasse arengusse.
Hariduse ja koolituse tõhustamine toob nii üksikisikule kui ühiskonnale tehtud investeeringult tagasi kuni 8% aastas.
Veel üheks eeliseks on töötuse vähenemine: täna on ELi keskmine töötuse määr alg- ja keskharidusega inimeste seas 12,6%, samas kui kõrgharidusega inimeste seas on see 5%.
Lisaks näitas hiljuti komisjoni poolt läbi viidud uurimus, et 75 miljonit ELi kodanikku - st 32% tööjõust - on saanud ebapiisava hariduse.
Aastal 2010 on sellele peamiselt sotsiaalselt halvemas olukorras olevatest ühiskonnasektoritest pärit rühmale pakkuda ainult 15% uutest töökohtadest.
Haridus- ja koolituspoliitikal peab olema suur positiivne mõju sotsiaalsetele näitajatele ja majandustulemustele, säästvale arengule ja ühiskondlikule ühtekuuluvusele, samas kui vähese tõhususe ja ebavõrdsusega kaasnevad tohutud kulud: saamata jäänud maksutulud, töötus, suurem vajadus tervishoiu ja riiklike toetuste järele, samuti sagedasema ühiskonnavastase käitumisega seotud kulud.
Haridus ja koolitus on põhitegurid, mis aitavad kaasa Euroopa pikaajalisele majanduskasvule, konkurentsivõimele ja sotsiaalsele ühtekuuluvusele.
Lõpetuseks lubage mul tänada kõiki kolleege, kes koos minuga selle raporti kallal töötasid.
komisjoni liige. - Proua juhataja, ma tõepoolest tervitan parlamendi algatust jätkata meie eelmisel aastal samal teemal vastu võetud teatise sõnumi käsitlemist.
Lugesin teie raportit suure huviga ja kuulasin nüüd härra Zatloukali, keda ma tahaksin südamlikult õnnitleda, sest mulle tundub, et me oleme partnerid sellel teemal, selles arutelus ja jõupingutustes olukorda parandada.
Nüüd võiks järgneda ettekanne individuaalsete ja kollektiivsete sotsiaalmajanduslike probleemide kohta, aga ka selle kohta, kui oluline on investeerida rohkem ja paremini haridusse ja koolituspoliitikasse.
Ma arvan, et haridus- ja koolituspoliitika on jõukama ja sidusama Euroopa ühiskonna loomisel keskse tähtsusega.
Kõigis Euroopa haridussüsteemides esineb hariduslikku ebaõiglust, mis peegeldab sotsiaalmajanduslikku ebavõrdsust.
Haridus ja koolitus aitavad paradoksaalsel kombel seda ebavõrdsust veelgi pikendada.
Samas on haridus mõnikord ainuke võimalus ebavõrdsuse leevendamiseks.
Kogu Euroopas on haridus- ja koolitussüsteemide kaasajastamise protsessi mootoriks suures osas püüd kulude kokkuhoiu kaudu suurema tõhususe poole.
Ma arvan, et eesmärk on küll õige, kuid tihti eeldatakse vääralt, et tõhusus ja võrdsus on vastastikku üksteist välistavad.
Osana meie soovist aidata liikmesriikidel oma haridus- ja koolitussüsteeme parandada, näitas komisjoni teatis, et tõhusus ja võrdsus ei pea tulema teineteise arvelt, kvaliteedi arvelt.
Tõhusus ja võrdsus tegelikult tugevdavad teineteist.
Minu meelest on see kogu teatise kõige olulisem sõnum.
Teie raportis on tugevalt rõhutatud vajadust, et Euroopa haridus- ja koolitussüsteemid oleksid nii tõhusad kui võrdsed, kui me tahame nende abil saavutada mitte üksnes majandusliku kasvu, vaid ka sotsiaalse sidususe.
Eriti rahul olen ma nähes teie rõhuasetust vajadusel arendada välja tõhus ja võrdne poliitika kogu elukestva õppe kontiinumi jaoks ja vajadusel investeerida haridusse varakult, sest investeerimine varajase lapseea ja eelkooliea haridusse ja kasvatamisse on osutunud kõige tõhusamaks mooduseks ebavõrdsuse tsükli katkestamiseks.
Mul on hea meel näha ka seda, et te nõustute, et õpilaste varajane sundimine mõjub tõhususele ja võrdsusele kahjulikult.
Teie panete loomulikult suurt rõhku haridussüsteemi hindamisele, mille alusel luua tõhus pikaajaline ja raudsetel tõenditel põhinev poliitika.
Teie algatus toob meid lähemale elukestva õppe strateegiate väljatöötamisele, mis edendaksid võrdsust, kaasatust, lõimumist ja sotsiaalset sidusust.
Me võtame teie raportit arvesse kavandatavate hariduse ja koolituse valdkonna algatuste koostamisel, eriti 2008. aasta ühisaruande ettepanekus meie tööprogrammi rakendamise kohta ja meie tulevikunägemustes ja rohelises raamatus hariduse ja rände kohta, milles keskne teema ongi ebavõrdsus.
Me loodame teatise avaldada järgmisel kevadel.
naiste õiguste ja soolise võrdõiguslikkuse komisjoni arvamuse koostaja. - (DE) Proua juhataja, küsimus on selles, miks me räägime võrdsusest või ebavõrdsusest, kui kõrgema haridustasemeni jõuab rohkem naisi kui mehi.
See tähendab, et meil on ühesugused haridusvõimalused ja me ka kasutame neid, kuid pärast seda ei ole võimaluste võrdsus enam tagatud.
Koolituses, omandatud teadmiste kasutamisel kannatavad naised jätkuvalt diskrimineerimise all, mis tähendab, et haridus- ja koolitussüsteemides ei ole endiselt võrdsust.
Sellepärast on oluline arvestada naistega, kes on juba emaks saanud ja õpivad, näiteks peaksime siin nõudma eriti paindlikku õpingute korraldust ning edendama ja toetama noorte naiste, eriti kaugetest piirkondadest ja ohustatud rühmadest, näiteks sisserändajate ja rahvusvähemuste seast pärit noorte naiste juurdepääsu haridusele, sest selles osas esineb suuri anomaaliaid ja ebavõrdsusi.
See peab algama koolieelsest ja kooliealisest vanuserühmast ning jätkuma kuni kutsehariduseni.
Kui ma tohin, siis jätkan pärast väikest vaheaega.
fraktsiooni PPE-DE nimel. - (HU) Tänan teid, proua juhataja.
Ma räägin ungari keeles.
Volinik, möödunud nädalal osalesin ma kultuuri- ja hariduskomisjoni esindajana eesistujariigi Portugali poolt Lissabonis korraldatud konverentsil "Noored hääled - mitmekesisusega kohtumine hariduses".
Oli sügavalt liigutav kogemus kuulda mitmesuguste füüsiliste puuete ja õpiraskustega noori inimesi rääkimas oma koolikogemustest.
Nende kõigi lugudes oli üks ühine joon: kõik nad ütlesid, et kui neil oleks võimalik osaleda kooli tegevustes koos oma tervete eakaaslastega, ei hinnataks neid nende puude järgi, vaid nende võimete ja isiksuse järgi.
Puudega laste lõimimine peavoolu haridusse koos tervete eakaaslastega on oluline ka selleks, et tagada nende omaksvõtt ja lihtsam kaasamine ühiskonnas, kui nad on saanud täiskasvanuks.
Kui lapsed on varakult harjunud, et nende läheduses viibib ühe või teise puudega lapsi, ning nad on harjunud neid võrdväärselt austama ja võib-olla ka aitama, tekib suur tõenäosus, et nad on ka täiskasvanuna ebasoodsamas olukorras olevate inimeste suhtes mõistvamad.
Meie ees olev raport räägib palju sotsiaalsete erinevustega seotud lõimumisküsimustest.
Ma olen veendunud, et ülal viidatud analoogia põhjal on samuti oluline, et ühiskondlikult ebasoodsamas olukorras olevatel lastel oleks võimalus osaleda inklusiivselt teiste laste kõrval kõigil haridustasemetel.
Selle saavutamiseks tuleb teha kahte asja.
Esimene on tehnoloogiline areng ja takistuste kõrvaldamine.
Selles osas on Kesk- ja Ida-Euroopa liikmesriigid pikalt maha jäänud: näiteks koolid, koolikeskkonnad, transpordivahendid, isegi haiglad, teised asutused, avalikud asutused on kõik ratastooli kasutajatele ligipääsematud.
Teine ja aeganõudvam ülesanne on otsustajate suhtumise muutmine, et nad tunnistaks, et kaasav haridus on ühiskondliku omaksvõtu ja lõimumise protsessi esimene ja otsustav etapp.
Lõpetuseks lubage mul öelda, et ka sport on oluline hariduse ja ühiskonna mõjutusvahend, sest spordis kaovad sotsiaalsed ja ühiskondlikud erinevused; loevad ainult anne, sihikindlus ja sooritus.
Koolide kehaline kasvatus ja sport aitavad suuresti tugevdada olulisi sotsiaalseid väärtusi, näiteks ühtekuuluvust ja üksteise väärikuse austamist.
Sellepärast pean oluliseks, et kui siin parlamendis arutletakse hariduse ja koolituse kvaliteedi, tõhususe ja võrdsete võimaluste üle, viidataks ka kehalise kasvatuse ning selle kvaliteedi, tõhususe ja võrdsete võimaluste tähtsusele.
Samuti peame tagama, et kaasav haridus mängiks selles osas suurt rolli.
Ma õnnitlen raportööri ja tänan teid tähelepanu eest.
fraktsiooni PSE nimel. - (DE) Proua juhataja, õigus piiramatule haridusele, mis tähendab õigust saada juurdepääs haridusele, on kirjas põhiõiguste hartas, aga ometi on selles osas puudusi ja seda ei ole veel täielikult praktikas realiseeritud.
Märkimisväärne lahknevus ELi haridussüsteemide tulemuslikkuses tähendab erinevusi majanduse ja ühiskonna arengus.
Haridussüsteemid peavad olema tõhusad, andma võrdseid võimalusi ning eelkõige olema vabalt kättesaadavad.
Tõhusust tuleb edendada ja rõhutada alates koolieelsest tasemest, koolides ning ka kutseharidussüsteemis.
Äärmiselt oluline on, et kõrgharidus harjuks teatava paindlikkusega, et vastata kiiresti majanduslikele ja ühiskondlikele muutustele, sest see on ainus võimalus konkurentsieelise saamiseks.
Mitmemõõtmelisus, kvaliteet, koostöö erasektoriga ning teadus- ja arendustöö edendamine on möödapääsmatud.
Ent me ei tohi harida inimesi lihtsalt selleks, et varustada majandust hea väljaõppe saanud töötajatega.
Haridus rikastab inimest ning on vajalik, et me saaksime elada ühiskondlikus ühtekuuluvuses.
See soodustab isiksuse arengut ja enesehinnangut ning on vähemalt sama oluline kui erialane väljaõpe, kutseharidus ja ärikoolitus.
Me peame püüdlema sellise olukorra poole, kus õpetajad ja kõik nende õpilased saavad kvaliteetse hariduse ning kus neil oleks võimalusi enesetäienduseks ja paindlikuks arenguks, sest selles osas oleme käinud juba aastakümneid ühte ja sama rada.
See ei tohi enam jätkuda!
Oleks liiga lihtsameelne öelda, et hariduspoliitika peab olema ainult liikmesriikide pädevuses.
See on õige ainult osaliselt.
Euroopa hariduspiirkond, mille ühiseks sihiks on Lissaboni eesmärkide saavutamine, vajab ka ühtset lähenemist tõhususe ja võrdsete võimaluste saavutamisele.
fraktsiooni ALDE nimel. - (LT) Daamid ja härrad, õppimine on Euroopa sotsiaalse mõõtme lahutamatu osa, sest see näitab solidaarsuse, võrdsete võimaluste ja sotsiaalse hõlmamise tähtsust.
Kõik kodanikud peavad omandama neilt nõutavad teadmised ja oskused ning neid pidevalt uuendama.
Lisaks tuleb arvestada sotsiaalse tõrjutuse piiril olevate inimeste erivajadusi.
Euroopa Liit ei reguleeri otseselt riiklike haridussüsteemide kujundamist, kuid sellel on nende arengule suur mõju, esiteks Euroopa Liidu ühiste eesmärkide kaudu, teiseks Euroopa suuniste ja liikmesriikide esitatud haridussüsteemide arengut käsitlevate raportite seire kaudu ning kolmandaks Euroopa Liidu rahastatavate haridus- ja koolitusprogrammide kaudu.
Ma tervitan Euroopa Komisjoni soovitust muuta investeeringud inimressurssi struktuurifondide prioriteediks.
Euroopa Liit peab looma igale liikmesriigile esmased tingimused tõhusa Euroopa haridus- ja koolitussüsteemi loomiseks ja arendamiseks, et lahendada sellega seotud probleeme.
Näiteks Leedus on täna üks suuremaid probleeme koolivägivald.
Sellega võitlemiseks on riiklikul tasandil hakatud ellu viima juba mitmeid ennetusprogramme.
Teise küsimusena otsime meetodeid kõrghariduse kvaliteedi parandamiseks, et meie riigi ülikoolides antav haridustase oleks samaväärne Lääne-Euroopa parimates ülikoolides antava hariduse tasemega.
Leedu haridussüsteemi ees on ka teisi probleeme.
Üks neist on kõigi ainete õpetajate madal palk, millest paratamatult tuleneb õpetajate nappus.
Meil ei ole piisavalt raha spordisaalide ja -väljakute remondiks ning ma usun, et spordi infrastruktuuri parandamine ei ole oluline ainult selleks, et koolilapsed saaksid sporti nautida, vaid see hoiab nad eemal ka narkootikumidest, alkoholist ja suitsetamisest.
Veel üks aktuaalne probleem on tagasi koju pöörduvate noorte emigrantide põlvkond.
Nende tasandusõpe ja eriprogrammid vajavad täiendavat rahastamist ja õpetajaid.
Ma mainisin ainult mõningaid probleeme, mis kahtlemata on aktuaalsed ka teistes Euroopa Liidu uutes liikmesriikides.
Olen täielikult nõus kõnelejaga, kes ütles, et praegune olukord ei ole rahuldav.
Realistlik hindamine ja Euroopa ühtsetele eesmärkidele ja standarditele vastavate erinevate haridussüsteemide aktiivne toetamine peaks olema Euroopa Liidu tänane eesmärk.
fraktsiooni UEN nimel. - (PL) Proua juhataja, Poolas on populaarne ütlus, et lapsepõlves õppimata jäänu annab tunda kogu ülejäänud elu.
See meenutab meile elutargalt, et laste õpetamine on kõige parem investeering.
Raportöör soovitab seega õigusega suurendada koolieelsele haridusele eraldatavaid ressursse, sest just siis algab sotsiaalne lõimumine.
Viimane aitab inimest arendada ning valmistab teda ette täitma elus oma ülesannet.
Lõimumist peab tugevdama ka hilisemal etapil.
Seega on raportööril õigus ka selles, kui ta toob välja probleemi inimeste liigitamisega ning soovitab kasutada õpisuundade valikut alles keskhariduse madalamal tasemel ning pikendada koolipõhise hariduse perioodi.
Samuti on asjakohane, et resolutsiooni eelnõu toob selgelt välja vajaduse siduda kutsehariduse ja -koolituse poliitika tööhõive, majanduse, sotsiaalse lõimumise, kõrghariduse konkurentsivõime parandamise ning kõigile võrdsetel tingimustel juurdepääsu võimaldamisega.
Kõige tungivam vajadus, miks me peame need hariduskorralduslikud juhised vastu võtma, on asjaolu, et 75 miljonit Euroopa Liidu kodanikku ehk 32% tööjõust on ebapiisava haridusega.
See avaldab suurt mõju nende töö tõhususele, meie majanduse tulemuslikkusele ja ühiskondlikule olukorrale.
Vaja on muutusi.
fraktsiooni GUE/NGL nimel. - (CS) Daamid ja härrad, võrdseid võimalusi pakkuv ja tõhus süsteem peab tagama kõigile võimaluse hariduse omandamiseks.
Raportöör ütleb, et meil on vaja parandada koolieelset haridust, sest just sel ajal kujunevad inimestel välja hilisemaks õppimiseks vajalikud harjumused ja oskused.
Ta palub liikmesriikidel suurendada rahaeraldisi koolieelsele haridusele.
Kuid milline on tegelikkus?
Peaaegu kõigis ELi riikides on viimastel aastatel koolieelseid lasteasutusi suletud.
Rahvastiku vähenemine ei ole ainus põhjus.
Sellega nõustus ka naiste õiguste ja soolise võrdõiguslikkuse komisjon ning olukord Tšehhi Vabariigis ei ole sugugi erinev.
Koolieelseid lasteasutusi on suletud, sest nende ülalpidamine on kallis.
Sel moel üritavad külad ja linnad säästa olulist osa oma eelarvest.
Ettevõtete koolieelseid lasteasutusi praktiliselt enam ei ole.
Järjekorrad lapse panekuks sellisesse lasteasutusse hakkavad kasvama.
Tekkima hakkavad kõrgetasemelised eralasteaiad: neis pakutakse võõrkeeleõpet ja muid hüvesid, kuid seda saavad endale lubada vaid rikkad pered.
Koolieelse hariduse tase Tšehhi Vabariigis oli ja on tänaseni kõrge, kuid isegi seal esineb juba teatavat ebavõrdsust.
Lisaks ei saa ma nõustuda raporti lõikega 21, milles öeldakse, et tasuta ülikooliharidus ei taga tingimata võrdseid võimalusi.
Olukord, kus noored inimesed võtavad õppelaenu ja maksavad seda hiljem tagasi, avaldab vaesematele üliõpilastele suuremat mõju kui rikastele; see võib mõjutada noorte inimeste psühholoogiat, kui nad peavad alustama oma elu võlakoorma all.
Euroopasse saabub sisserändajate laine.
Siiatulijate seas on palju lapsi ja õpilasi.
Neil inimestel on rohkelt potentsiaali, mis võib liitu selle tulevases arengus aidata.
Ühtlasi seisavad nad kujutletava stardijoone taga ning me peaksime võimaldama neil edukalt haridussüsteemis osaleda.
Selleks kontekstis on raske mõista Tšehhi Vabariigis alates 2005. aasta jaanuarist kehtivat koole reguleerivat seadust, mis sätestab, mil määral tohib haridust anda alalise elamisloaga, lühi- või pikaajalise viisaga välismaalastele, põgenikele ja asüülitaotlejatele ning ajutise kaitse all olevatele isikutele.
Üks bürokraatlik otsus tõmbab joone laste vahele, kes peavad koolis käima ja kes ei tohi koolis käia.
Kõik sõltub sellest, kui kiiresti antakse inimesele vajalik staatus.
Nende saabumine on niigi juba dramaatiline.
Me peame tegema kõik selleks, et nende saabumine liitu oleks lihtsam.
Me ei taha, et noored inimesed kistaks erinevatesse ebasoovitavatesse sotsiaalsetesse tegevustesse.
(RO) Proua juhataja, härra volinik, head kolleegid, ma õnnitlen Tomáš Zatloukali selle raporti puhul, mida ma pean väga heaks, sest see käsitleb ühte meie elu kõige olulisemat ja tundlikumat peatükki, nimelt haridust.
Edasi tahaksin rääkida raporti kolmest aspektist. Ma olen taotlenud suuremat toetust ülikoolide tasemeprogrammidele nii liikmesriikide kui selle pädevuse piires ka Euroopa Liidu tasandil.
See on möödapääsmatu, kui me tahame saavutada Lissaboni eesmärke ning vähendada vahet teiste maailma juhtivate riikidega.
Kõrgelt kvalifitseeritud spetsialistide puudust tuntakse Euroopas kõikjal ning eriti tõsine on see uutes liikmesriikides ajude äravoolu tõttu.
Samal ajal olen veendunud, et haridusprotsessi tõhususe suurendamine on tihedalt seotud mitmekeelsusega.
Selles kontekstis eeldab Euroopa Liidu kodanike vaba liikumine ja kohanemine turu nõudmistega ka võõrkeelte oskust.
Lisaks soodustaks mitmekeelne haridus õpilas- ja üliõpilasvahetust.
Mis puudutab haridus- ja koolitussüsteemide võrdseid võimalusi, siis usun, et liikmesriigid peaks leidma vajalikud vahendid hariduse ja koolituse kättesaadavamaks tegemiseks lastele, noortele ja täiskasvanutele.
Subsideeritud õppekohad peaks olema toetuseks halvemas olukorras olevatele ühiskonnakategooriatele, et vähendada kirjaoskamatust, sotsiaalset tõrjutust, aidata inimestel paremini kohaneda tööturu nõudmistega ning vähendada tööpuudust.
Sel moel väheneb vajadus kolmandate riikide tööjõu järele.
Inimressursse on piisavalt, aga neid ei koolitata ega hallata tõhusalt.
(ES) Proua juhataja, 2005. aastal läbi viidud Lissaboni eesmärkide läbivaatamine näitas taas kord, kui tähtis on asetada haridus ja koolitus ELi tulevikustrateegia keskmesse.
On selge, ja Eurostati andmed näitavad seda, et me oleme graafikust maas aastaks 2015 kõrgharidusele seatud ambitsioonikate eesmärkide osas: investeeringud teadus- ja arendustegevusse, ülikoolide kaasajastamine, akadeemilise väljalangevuse ja kooliõpingute katkestajate arvu vähendamine, täiskasvanute suurem osalus elukestvas õppes ning suurem keskhariduse lõpetanute arv.
Selle viivituse tõttu oleme maha jäänud oma rahvusvahelistest partneritest, Ameerika Ühendriikidest, Indiast ja Jaapanist, ning lisaks sellele on ka Euroopa riikide olukordade vahel tohutuid erinevusi.
Meie liikmesriikide haridussüsteemide tõhusamaks ja tulemuslikumaks muutmine ei ole tähtis ainult rahvusvahelise konkurentsivõime ja majanduskasvu seisukohast, vaid see on tähtis osa ka meie ühiskondade parema ühtekuuluvuse saavutamises.
Investeeringud koolieelsesse, alg- ja keskharidusse on esmased nõuded, et vähendada sotsiaalse tõrjutuse ohtu ning tagada parem tööhõive tase ja parem palk.
Suurendada tuleb hariduse rahastamist nii avaliku kui erasektori vahenditest ning liikmesriigid peaksid tõsiselt kaaluma vajadust lähtuda Bologna ja Kopenhaageni protsessidest.
Sarnaselt tuleb ka ülikooliharidust kohandada vastavalt meie ühiskondade üha mitmekesisematele sotsiaalsetele ja majanduslikele vajadustele, eiramata sealjuures tõsiasja, et haridus on aluseks ühiskonnas aktiivset rolli mängivate vabade kodanike koolitamisele.
Lõpuks peame kiiresti uuendama ja parandama õppetööd kutsehariduses ning kohandama seda uutele väljakutsetele, mis on tingitud eurooplaste tööea pikenemisest, millest tulenevad täiskasvanute suuremad sotsiaalmajanduslikud ja hariduslikud ootused, jätmata samas unarusse soolisest diskrimineerimisest hoidumise vajadust kõigil haridustasemetel.
(PL) Arvestades Euroopa Parlamendi ja nõukogu 2006. aasta soovitust, mis rõhutas vajadust arendada elukestvat õpet, pöörates erilist tähelepanu töötutele, ning vajadust kohaneda tööturu toimimist mõjutavate majanduslike muutustega, tahaksin juhtida tähelepanu hariduse tähtsusele tööturu liikuvuse suurendamisel, mis annab võimaluse struktuurse tööpuuduse vähendamiseks.
Tahaksin rõhutada Euroopa kvalifikatsiooniraamistiku tähtsust töötajate liikuvuse suurendamisel.
Võrdne juurdepääs haridusele, mis on sedavõrd tähtis tegur, tagamaks kõigile lastele ja noortele elus võrdsed võimalused, on seotud hariduse rahastamisega liidu liikmesriikides.
Haridusele, kvalifikatsioonile ja õpetajate palgale eraldatavate rahaliste vahendite erinevused avaldavad suurt mõju võimalustele saavutada Lissaboni strateegia konkreetseid eesmärke.
Euroopa Komisjoni 2005. aastal vastu võetud raport "Lissaboni eesmärkide elluviimisel saavutatu hariduse ja koolituse valdkonnas" näitab selgelt, et selles valdkonnas saavutatust ei piisa aastaks 2010 soovitud tulemusteni jõudmiseks.
Seepärast ongi sedavõrd oluline keskenduda hariduse kvaliteedi parandamisele, vältides nõnda sotsiaalset tõrjutust ja suurendades meie majanduse konkurentsivõimet.
Ma õnnitlen Tomáš Zatloukali tema suurepärase raporti puhul.
(PT) Üks haridusvaldkond, mis on Euroopa Liidu teatud riikides, eriti Portugalis, veel maha jäänud, on koolieelne haridus.
Seetõttu näib mulle möödapääsmatu rõhutada liikmesriikidele tehtud üleskutset investeerida palju rohkem avalikku lasteaedade võrgustikku, mis oleks varustatud kvaliteetse väljaõppe saanud õpetajatega, kes suudavad toime tulla kõigi lastega, sest see on üks tõhusamaid võimalusi nende mõistuse arendamiseks, luues aluse tulevasele haridusele, tõstes üldist oskuste taset, suurendades oluliselt haridussüsteemi võrdsust ja võideldes sotsiaalse ebavõrdsuse vastu.
Samuti on oluline tagada kvaliteetne alg- ja keskharidus, mis peab olema üldine, kohustuslik ja tasuta, et anda inimestele põhiharidus ja -oskused, mis aitavad kaasa põhiliste sotsiaalsete ja kodanikuühiskonna väärtuste saavutamisele ning rahu ja võrdsuse põhimõtete õpetamisele, tugevdades nii sotsiaalset ühtekuuluvust ja hõlmamist.
Mis puudutab kõrgharidust, siis tuleb mõista, et see on arenenud ühiskondades põhimõttelise tähtsusega sektor, mistõttu tuleb vältida vähest edu kooliõpingutes ja enneaegset koolist lahkumist, mis on probleemiks Portugalis, kus kahjuks 40% õpilastest ei jõua isegi keskhariduse omandamiseni.
Eelarvekärped hariduses, kõrghariduse kasvavad kulud ning suure osa perede ja noorte raske sotsiaalne olukord takistavad Portugalil oma elanikkonna kõrghariduse kiiret parandamist, nii et tulemuseks on Euroopa Liidu halvimad näitajad.
Kuna uuringute andmetel suurendab iga täiendav koolis käidud aasta keskmises Euroopa Liidu riigis tootlikkust umbes 6,2% võrra, võime paremini mõista nende riikide raskusi, mis ei võimalda oma kodanikele juurdepääsu kvaliteetsele haridusele.
(DE) Proua juhataja, volinik, daamid ja härrad, haridus on mänginud ja mängib jätkuvalt võtmerolli Euroopa majanduse arengus ning noorte inimeste isiksuse arengus.
Ma nõustun täielikult selle ja paljude teiste raportis esitatud väidetega ning tahaksin väljendada oma tänu ja tunnustust raportöörile.
Samuti on õige öelda, et haridussüsteemid on tõhusad, kui neile eraldatud vahendid annavad võimalikest parimaid tulemusi.
Neid eesmärke tahavad tegelikult saavutada kõik ELi liikmesriigid, kuid võrdlevad uuringud paljastavad tihti mitmeid huvitavaid fakte tulemuste kohta.
Sel põhjusel on sellised liikmesriikidele esitatavad juhised ja palved, mida see raport sisaldab, Euroopa vaatekohast enam kui õigustatud, kuigi meil ei ole hariduse sisu ja ülesehituse suhtes mingeid otseseid pädevusi.
Sedavõrd lahknevate tulemuste põhjusi võib leida hariduse kvaliteedi ja intensiivsuse erinevustest, mis toovad meie noortele kaasa erineva tulemuslikkuse ning seega ka ebavõrdsed väljavaated edasiseks eluks.
Minu arvates on tungivalt vaja üha uuesti korrata, et tänaste kooliõpilaste põlvkond asub pärast hariduse omandamist rahvusvahelisse konkurentsivõitlusse koolituskohtade pärast.
Võrdsed võimalused kõigile on seega liikmesriikide jaoks ülesanne, mille nad peavad lahendama, et noored inimesed saaksid parima võimaliku hariduse, mis varustaks nad elus edasijõudmiseks vajalike intellektuaalsete oskustega.
Samas on võrdsed võimalused alati seotud ka kvaliteedi ja tulemuslikkusega.
See omakorda tähendab, et haridussüsteemi kvaliteet ja tulemuslikkus väärib rohkem tähelepanu.
Selles kontekstis ei tohi kõne all olla ainult kõigile võrdne haridus, vaid kõigile võrdse stardipositsiooni andmine, millele järgneb parim võimalik haridus, kus arvestatakse individuaalseid andeid ning füüsiliste ja vaimsete võimete erinevusi.
(RO) Proua juhataja, härra volinik, aastaks 2010 tahab Euroopa Liit saavutada, et 18-24-aastaste noorte väljalangevuse määr ei ületaks 10% ning enam kui 85% üle 18-aastastest noortest õpiks keskharidusele järgneval haridustasemel.
9,7% Euroopa Liidu lastest vanuses 0-17 kuuluvad ilma sissetulekuta peredesse.
Paljud vaestest perekondadest või maapiirkondadest pärit lapsed ei omanda mingisugust keskharidusele järgnevat haridust rahalistel põhjustel.
Ma leian, et sotsiaalses Euroopas peaks õpilaste ja üliõpilaste stipendiumid olema kättesaadavad kõigile, kes tahavad õppida.
Haridus peab olema kättesaadav ka puudega lastele.
Liikmesriikide ja komisjoni prioriteediks peab olema, et vähemalt 90% alla 7-aastastest lastest oleks registreeritud sõimes või lasteaias.
Sel moel on noortel emadel võimalik ühitada oma pere- ja tööelu.
Samuti soovin hariduse tõhusamaks muutmiseks õpetajate koolitamist ja motiveerimist.
(PL) Proua juhataja, ma tahan välja tuua mitu teemat.
Esiteks ma nõustun raportööriga, et investeeringud koolieelsesse haridusse on kõige tulusamad, sest just siis saavutatakse parimaid tulemusi.
Samuti on oluline toetada ülikoolide kaasajastamist, rõhutada vajadust kõrghariduse võrdse kättesaadavuse järele ning suurendada selle konkurentsivõimet.
Teiseks toob võrdne juurdepääs haridusele kaasa mitmeid positiivseid tagajärgi.
See avaldab mõju sotsiaalsele arengule, majanduskasvule, innovatsioonile, inimpotentsiaali arengule ja uuele tehnoloogiale, samuti aitab vähendada töötust.
Kolmandaks, kuigi haridusinvesteeringute tasuvus ilmneb alles pika aja järel ning vajab pikaajalist kavandamist, peame meeles pidama, et sellised investeeringud on elulise tähtsusega.
Neljandaks, ma nõustun seisukohaga, et möödapääsmatu on siduda kutsekoolituse ja -hariduse poliitika tööhõivepoliitika, majanduspoliitika ja sotsiaalse lõimimisega.
Viiendaks on meil vaja investeerida oma noortesse inimestesse, sest noorem põlvkond esindab Euroopa Liidu tulevikku.
Väga tähtis on takistada laste varajast koolist väljalangemist.
Kuuendaks oleme silmitsi demograafilise probleemiga, nimelt Euroopa rahvastik vananeb.
Sellepärast peame edendama täiskasvanute elukestvat õpet.
Ning lõpuks: haridus, haridus, haridus.
(EN) Proua juhataja, mulle valmistab muret, et komisjon ei kritiseeri hariduseelarvete kärpimist liikmesriikides.
Eriti silmatorkav on see Iirimaal, kus elanikkond kasvab, mille tulemuseks on ülerahvastatud klassiruumid.
Ma olen pikalt propageerinud eelkooli- ja põhihariduse vajalikkust iga lapse arengus.
Statistika kinnitab, et mida parem haridus, seda paremad võimalused.
See on isegi seotud pikema ja tervislikuma eluga.
Ma usun, et komisjon ja liikmesriigid peavad tõhususe ja võrdsusega sarnast tähelepanu pöörama ka kvaliteedile.
Tõhususe eelduseks on keskkonna ja õpetamise kvaliteet koolis.
Õpilased vajavad häid õpetajaid ja terviklikku õppekava, mille eesmärk on õpetada õpilasi tegema ratsionaalseid valikuid, tulla toime mitmekesisuse ja muutustega, õpetada suhtlema ja anda laiapõhjaline eetiline baas, millele elus tugineda.
Neid oskusi peavad võimalikult hästi valdama nii õppurid ise kui kogu ühiskond.
Samas on meie koolides veelgi kiireloomulisem ja elementaarsem probleem - näljased lapsed.
Tuhanded lapsed Iirimaal lähevad kooli näljasena ja ma usun, et me ei ole ainukesed.
Ei ole oluline, kui tõhus või võrdne on juurdepääs - nendel lastel ei saa hästi minna ja selle pikaajalised mõjud on suuremad kui kokkuhoid, mida riik nende laste tervisliku hommikusöögi arvelt saavutab.
komisjoni liige. - (SK) Tahan teid tänada sihipärase arutelu eest, sest see kinnitab lisaks raportile ja sellekohasele komisjoni teatisele ka liikmesriikide seisukohta, mida nad väljendasid novembris toimunud ministrite kohtumisel ning hiljem selles 2007. aasta pooles, mil nõukogu võttis vastu järeldused, mis olid kooskõlas komisjoni teatise põhipunktidega.
Tahaksin esitada vaid mõned kommentaarid.
Ma usun, et hariduse võrdsuse ja tõhususe edendamine on ühtaegu nii moraalne kohustus kui ka põhimõtteline finantsiline/majanduslik vajadus.
Loogika ütleb, et meil on vaja teha haridusse paremaid ja suuremaid investeeringuid: esiteks peavad nad olema paremad, sest veel on ruumi iga euro, krooni ja naela tõhusamaks kasutamiseks.
Mitmed kõnelejad ütlesid, et oskused ning hariduse ja kutseõppe kvaliteet avaldavad otsustavat mõju nii isikute kui sotsiaalsete rühmade tulevasele olukorrale ning vajavad pidevat parandamist.
Eelkõige saavad neid parandada näiteks õpetajad.
Õpetajakoolituse kvaliteeti investeerimine on üks tõhusamaid viise, kuidas saavutada üleüldist paranemist, sest õpetajad mitmekordistavad selliseid mõjusid.
Paranemisest rääkides on süstemaatiline vajadus kasutada näiteks kvaliteedihindamist kui ühte põhilist töövahendit, mitte kui erandit, mitte kui midagi erakorralist, vaid kui reeglit, kus hinnatakse sisendeid, väljundeid ja kõike nende vahele jäävat ning kvaliteeti hinnatakse ja tunnustatakse.
Tahaksin öelda, et vastavalt raporti ootustele jätkab komisjon sellele küsimusele keskendumist.
Me tahame pöörata rohkem tähelepanu õiglase ja tõhusa hariduse küsimusele näiteks järgmise aasta hariduse ja rände teema juures.
Praegu toimuvad konsultatsioonid 21. sajandi koolide teemal, kus uuritakse, mida koolidelt sellel uuel ajajärgul oodatakse, ning loomulikult tahame, et see protsess annaks tulemuseks värske pildi koolide rollist tänase Euroopa ühiskondades.
Veel üks meie hiljuti tõstatatud teema oli augustis vastu võetud teatis õpetajakoolituse kvaliteedi kohta koos selles toodud väga oluliste järeldustega.
Kokkuvõtteks usun, et mainitud protsessid, näiteks Bologna ja Kopenhaageni protsess, samuti täiskasvanuhariduse, koolieelse hariduse ja elukestva õppe teemad peavad kõik koonduma kättesaadavuse ja kvaliteedi teema alla, kuna need on põhitegurid tõeliselt õiglases haridussüsteemis, mida me täna ja tulevikus vajame.
Arutelu on lõppenud.
Hääletus toimub neljapäeval, 27 septembril 2007.
Kirjalikud avaldused (kodukorra artikkel 142)
kirjalikult. - Aeg ei oota kellegi järele.
On selge, et aastal 2010 ei ole Euroopal maailma kõige konkurentsivõimelisem majandus.
Sobiv ja hästi liigendatud haridussüsteem aitaks tuua selle eesmärgi saavutamise käeulatusse.
Võimatu on eirata üksikute tippülikoolide akadeemilist ja rahalist taset.
Erinevatel andmetel asub maailma 50-st tippülikoolist 20-30 Ameerika Ühendriikides.
Veel viis või kuus asub Ühendkuningriigis.
Ülejäänud Euroopa on nelja või viiega kolmandal kohal, aga kohe kannul on Kanada ja Austraalia.
Edulugudel on kombeks korduda.
Kahjuks on selle eduloo taga peamiselt asjaolu, et ingliskeelsel haridusturul on juurdepääs mõjukate klientide miljarditele.
Ülejäänu teeb juba mastaabiefekt.
Selle tulemusena on Harvard kümneid kordi rikkam ja kuulsam kui selle lähim konkurent.
Ivy liiga ja Oxbridge'i eliitsüsteemi matkimine mandri-Euroopas on ohtlik projekt.
Ma nimetaks seda isegi umbteeks.
Nii Ameerika Ühendriikides kui Ühendkuningriigis peetakse paljude tavakodanike kirja- ja arvutamisoskust ebapiisavaks.
Soovides edu, eriti kiiret edu saavutada, oleks mõistlikum tugineda täielikult sellistele tegevustele, mida me tunneme.
Hariduse osas on Euroopa Liidu kõige edukam riik kahtlemata Soome, mille riiklik strateegia hõlmab avalikku juurdepääsu kõikjal võrdselt kvaliteetsele haridusele.
Haridus on loomult strateegiline valdkond.
Otsuste ja tegevuste mõjud ilmnevad alles aastakümnete jooksul.
Seega oleks võrdsuse küsimuses mõttetu ohverdada veel veerand sajandit kõrgemate tippude vallutamise nimel.
Isegi kui see oleks õige tee.
Euroopa parimaks trumbiks rahvusvahelises konkurentsis on jätkuvalt ühtlaselt kõrge haridustase.
Järgmise istungi päevakord (vt protokoll)
Istungi lõpp
(Istung lõppes kell 23.55)
Istungi algus
(Istung algas kell 10.00)
Esitatud dokumendid (vt protokoll)
Laiaulatusliku strateegia vajadus vähktõve kontrolli all hoidmiseks (kirjalik deklaratsioon) (vt protokoll)
Parlamentaarse puutumatuse võtmise taotlus (vt protokoll)
Päevakord (vt protokoll)
1. Digitaalraamatukogud (hääletus)
Raport: Descamps
2.
Euroopa haridus- ja koolitussüsteemide tõhusus ning võrdsed võimalused (hääletus)
Raport: Zatloukal
3.
Surmanuhtluse moratoorium (hääletus)
Resolutsiooni ettepanek:
6.
Piiriüleste teenuste osutajate kohustused (hääletus)
- Raport: Lethinen
7.
Rassilise võrdsuse direktiivi 2000/43/EÜ kohaldamine (hääletus)
Raport: Buitenweg
Parlamendi komisjonide ja delegatsioonide koosseis (vt protokoll)
Eelmise istungi protokolli kinnitamine (vt protokoll)
Istungil vastu võetud tekstide edastamine (vt protokoll)
Nõukogu ühistest seisukohtadest teadaandmine (vt protokoll)
Hääletuse parandused ja hääletuskavatsused (vt protokoll)
Teatavaid dokumente puudutavad otsused (vt protokoll)
Registrisse kantud kirjalikud deklaratsioonid (kodukorra artikkel 116) (vt protokoll)
Järgmiste istungite ajakava (vt protokoll)
Istungjärgu jätkamine
Kuulutan taasavatuks Euroopa Parlamendi istungjärgu, mis katkestati neljapäeval, 27. septembril 2007.
In memoriam
Daamid ja härrad, minu kurvaks kohustuseks on teatada teile ühe kaasparlamendiliikme ja ühe endise kaasparlamendiliikme surmast.
Meie kaasparlamendiliige Fausto Correia suri eile hommikul.
Ta sündis 29. oktoobril 1951 Coimbras ja oli surres ainult 55 aastane.
Temast jäid maha abikaasa ja kolm poega.
Ülikooli õigusteaduskonna lõpetamisele kodulinnas Coimbras järgnes särav advokaadi-, ajakirjaniku- ja seejärel poliitikukarjäär Portugalis.
Kaua aega oli ta Portugali parlamendi liige, samuti riigiminister peaminister António Guterresi valitsuses.
Euroopa Parlamendi liige oli ta alates 2004. aastast.
Fausto Correia oli ja on Portugalis kuulus ning armastatud oma katkematu, elukestva demokraatia loomise missiooni tõttu ja tema pühendumise tõttu sõpruse ja kogukonna põhiväärtustele.
Fausto Correiast jäävad valusalt puudust tundma tema perekond, tema sõbrad ja meie, tema parlamendiliikmetest kolleegid.
Selle nädala kolmapäeval ja neljapäeval toimuva istungi ajal on saali ees avatud kaastundeavalduste raamat, kuhu Euroopa Parlamendi liikmed ja personal saavad kaastundeavaldusi jätta.
Sügava kurbusega kuulsime me sõnumit oma endise kaasparlamendiliikme Christian de la Malène surmast, ta oli Euroopa Parlamendi liige kahel korral - ajavahemikul 1959-1961 ja ajavahemikul 1962-1994.
Christian de la Malène, kes oli ka endine president De Gaulle'i valitsuse minister ja senaator, suri 26. septembril 86 aasta vanuselt Euroopa progressiivsete demokraatide fraktsiooni ning Euroopa uuendamise ja demokraatliku liidu fraktsiooni endise esimehena oli Christian de la Malène oma südames ja hinges veendunud eurooplane.
Ta pühendas oma pika elu tugevale ja demokraatlikule Euroopale ning poliitilisele ühendusele.
Christian de la Malène oli kolleeg ja sõber, keda mäletatakse tema humanismi ja poliitilise pühendumise pärast.
Seda märkides soovime tema mälestust tänutundes meenutada.
Palun hetk vaikust meie lahkunud kolleegi mälestuseks.
(Parlament pidas minutilise leinaseisaku).
Presidentuuri avaldused
Daamid ja härrad, kõrgeausused, daamid ja härrad.
Täna pole mitte ainult rahvusvaheline surmanuhtlusevastane päev.
Euroopa Nõukogu oma 47 liikmesriigiga ja Euroopa Parlamendi ning Euroopa Komisjoni toetusel on kuulutanud 10. oktoobri ka surmanuhtlusevastaseks Euroopa päevaks.
Me oleme väga rõõmsad, et meditsiiniõed Bulgaariast ja arstid, kes mõni aeg tagasi pääsesid surmanuhtlusest Liibüas, on meiega täna siin.
(Pikk aplaus)
Sooviksin kasutada võimalust kogu parlamendi nimel väga soojalt tervitada meditsiiniõdesid Nasya Nenovat, Kristiyana Valchevat, Snezhana Dimitrovat, Valya Chervenyashkat, Valya Siropulot ja arste Ashraf Ahmed Gomma El Hagous'd ja Zdravko Gueorguievi.
Alates 1999. aasta veebruarist olid nad sunnitud veetma kaheksa aastat vanglas, oodates kohut Liibüas, alusetult süüdistatutena selles, et nad tahtlikult nakatasid sadu Liibüa lapsi HIVga.
Me oleme surmanuhtluse vastu.
Me oleme seepärast korduvalt kutsunud Liibüa ametivõime üles Bulgaaria meditsiiniõdesid ja Palestiina arste vabastama.
Surmanuhtlus on raske inimõiguste rikkumine ja eelkõige rikub see õigust elule.
Seepärast sooviksin siin Euroopa Parlamendi nimel rõhutada meie vankumatust võitluses surmanuhtluse vastu.
Oma suhetes naabrite ja partneritega kogu maailmas pöörame me sellele suurt tähelepanu.
Me täname riike, mis on hiljuti surmanuhtluse kaotanud, eriti Rwandat.
See näide näitab, et isegi riigid, mille kodanikud on kannatanud kõige jubedamate kuritegude all, on kaotanud surmanuhtluse õiguse töövahendina.
Teine võimalus edendada surmanuhtluse kaotamist kogu maailmas on olümpiamängud, mis toimuvad järgmisel aastal Pekingis.
Need annavad võimaluse murda läbi vaikuse müürist, millega Hiina on ümbritsenud surmanuhtluse kasutamise.
Euroopa Liit on esitanud surmanuhtlust käsitleva resolutsiooni projekti ÜRO Peaassambleele.
See algatus, mida Euroopa Parlament on korduvalt kiitnud, on tähtis samm surmanuhtluse kaotamise suunas, ja sellega seoses pöördume me nõukogu eesistujariigi Portugali poole, et eesistujariik seda teemat ÜRO juures New Yorgis aktiivselt edendaks.
Euroopa Parlament on pidanud selles küsimuses mitu arutelu ja veel sellel aastal võtnud vastu kolm resolutsiooni surmanuhtluse kohta.
Üheski teises küsimuses pole Euroopa Parlamendis niivõrd palju nii intensiivseid konsultatsioone peetud.
Me lükkame surmanuhtluse otsustavalt tagasi, sõltumata selle vormist või alustest.
Euroopa Liidu liikmesriigid on ühiste väärtuste alusel suutnud saada ühenduseks, kus puudub mis tahes surmanuhtlus.
Selle põhimõtte kindel järgimine on pidulikult välja kuulutatud ka ELi põhiõiguste hartas.
Pärast seda, kui harta muutub vastavalt reformilepingule õiguslikult siduvaks, saame me isegi öelda, et surmanuhtlus on Euroopa Liidus kaotatud kõigil tasanditel.
Ma olen õnnelik ja tänulik selle üle, et ükski Euroopa Liidu liikmesriik pole surmanuhtluse kaotamist ELi põhiõiguste hartas küsimuse alla seadnud ega selle taaskasutamist kunagi tõsiselt kaalunud.
Paluksin teilt nüüd ohvrite mälestuseks minutilist vaikust.
Täna, Euroopa ja rahvusvahelisel surmanuhtlusevastasel päeval, kutsume meie, Euroopa Parlament, kõiki riike, kes jätkavad surmaotsuste täideviimist, järgima meie eeskuju ja surmanuhtlust kaotama.
Euroopa Liit on valmis ja soovib teile selles oma abi pakkuda.
(Aplaus)
(DE) Härra president, sooviksin teha avalduse ja paluda teilt toetust.
Nagu teate, oli meie fraktsioon otsustanud pidada laiendatud juhatuse koosoleku Moskvas, et arutada erinevate Vene osapooltega - nii valitsusest kui ka opositsioonist, mitmesuguseid probleeme seoses Venemaa ja Euroopa Liidu vaheliste suhetega.
Kahjuks avastasime, et Vene valitsus ei väljasta meie kolleegidele viisasid ja seepärast ei saanud kohtumine toimuda.
See juhtus nädal pärast seda, kui inimõiguste allkomisjon soovis pidada Moskvas samasuguse kohtumise ja ei saanud samuti viisasid ning seepärast ei saanud ka see kohtumine toimuda.
Me leiame, et on talumatu, et valitsus, mida mõned riigipead kirjeldavad kui laitmatut demokraatiat, ei luba meil korraldada laitmatut demokraatlikku üritust Moskvas.
Me paluksime parlamendil seda küsimust uurida ja teil, härra president, toetada seda kirjaliku avaldusega nii kohapealsetele saadikutele kui ka Vene valitsusele.
(Aplaus)
Suur tänu, hr Cohn-Bendit.
Veendumusest ja kohusetundest tulen vastu sellele, mida te just palusite.
Eelmise istungi protokolli kinnitamine (vt protokoll)
Parlamendi koosseis (vt protokoll)
Volituste kontrollimine (vt protokoll)
Parlamendi komisjonide ja delegatsioonide koosseis (vt protokoll)
Nn düs-häiretega laste diskrimineerimine ja sotsiaalne tõrjutus (kirjalik deklaratsioon) (vt protokoll)
Päevakord (vt protokoll)
Esitatud dokumendid (vt protokoll)
Kirjalikud deklaratsioonid (esitamine) (vt protokoll)
Kirjalikud deklaratsioonid (kodukorra artikkel 116) (vt protokoll)
Nõukogu edastatud kokkulepete tekstid (vt protokoll)
Assigneeringute ümberpaigutamine (vt protokoll)
Parlamendi seisukohtade ja resolutsioonide vastuvõtmisele järgnev tegevus (vt protokoll)
Mitteametliku riigipeade ja valitsusjuhtide tippkohtumise ettevalmistamine (Lissabon, 18.-19. oktoober 2007)
Järgmine päevakorrapunkt on nõukogu ja komisjoni avaldused 18./19. oktoobril 2007. aastal Lissabonis toimuva riigipeade ja valitsusjuhtide mitteametliku tippkohtumise ettevalmistamise kohta.
nõukogu eesistuja. - (PT) Härra president, daamid ja härrad, ja härra president, te mõistate, et enne kui asun konkreetselt päevakorrapunkti juurde, mis mind täna siia tõi, sooviksin Portugali valitsuse ja nõukogu eesistujariigi Portugali nimel, tänada teid sellise sooja ja sõbraliku austuse - minu arvates nii asjakohase - eest, mida te näitasite üles minu kaasmaalase ja selle parlamendi liikme, dr Fausto Correia, ootamatu ja kurva lahkumise puhul.
Portugal oli uudisest šokeeritud, see oli uudis, et lahkunud oli tõeliselt hea inimene ja keegi, kes oli meile kõigile eeskujuks võitluses inimväärikuse eest ja väärtuste eest, millesse me usume: õigusriigi põhimõtete väärtustamise ja inimõiguste austamise eest.
Tema lahkumine on kindlasti suur kaotus; me peaksime vaid püüdma, kui suudame, tema eeskuju järgida, ja ma olen siiralt tänulik austuse eest, mida parlament talle avaldas ja millega Portugali valitsus muidugi ühineb.
(Aplaus)
Euroopa Komisjoni asepresident. - Härra president, eelmisel aastal rääkisin ma parlamendis sellest, mida komisjon nägi tänapäeva Euroopa Liidu arengu mootorina ja me kirjeldasime nn kaht aspekti hõlmavat lähenemisviisi, kus aktiivse poliitika kava ja ambitsioonikas lähenemisviis aluslepingute reformile olid teineteist toetavateks eesmärkideks.
Kõnealuses arutelus oldi suuresti ühel meelel ja ma arvan, et sellel oli kolm põhjust.
Eelkõige kajastab see Euroopa Liidu teatavat küpsust, sest tänapäeva Euroopa Liit puudutab inimeste elu väga paljusid tahke ja see on tekitanud ka ootusi.
Taganemine vähima ühise nimetajaga Euroopa juurde oleks suur viga.
Teiseks olen arvamusel, et ülesanne kõneleda Euroopast meie kodanikele ja kodanikega nõudis uut lähenemisviisi, mida iseloomustaks sügavam teadlikkus sellest, kuidas puudutab Euroopa nende sotsiaalseid vajadusi, nende majanduslikke taotlusi ja nende eluväärtusi.
Lõpuks ei põhinenud see uus lähenemisviis vaid poliitilisel instinktil: sellele oli aluseks töö, mille komisjon oli käivitanud D kavaga, mis tähistas demokraatiat, dialoogi ja arutelu, millest ka nii paljud siinse parlamendi liikmed aktiivselt osa võtsid.
Kaht aspekti hõlmava lähenemisviisi rakendamise näiteks saab järgmise nädala mitteametlik Euroopa Ülemkogu.
Ühest küljest peaksime me hoolitsema selle eest, et riigipead ja valitsusjuhid viiksid lõpule valitsustevahelise konverentsi ja lepiksid kokku uue aluslepingute reformi suhtes.
Teiselt poolt on eesistujariik andnud märku oma kavatsusest süvendada arutelu selle üle, kuidas Euroopa globaliseerumisele reageerib.
Kui kõigepealt rääkida aluslepingute reformist, siis nüüd on meie ees olemas tekst ja see on suur saavutus.
Soovin avaldada tunnustust Portugali tehtud tööle, nii nagu me juba oleme tunnustanud eesistujariik Saksamaa tehtud tööd, selle eest, kuidas nad on protsessi rahulikult ja stabiilselt edasi viinud, näidates üles tõsist pühendumust.
Nagu minu eesistujariigi kolleeg, nii soovin ka mina avaldada tunnustust parlamendile selle konstruktiivse rolli eest töö viimases etapis.
Me oleme hästi koos töötanud ja tänu hr Brokile, hr Barón Crespole ja hr Duffile on meil nüüd parem leping selles osas, mis puudutab ELi õigusi ja kodakondsust käsitlevaid sätteid.
Samuti anname me selle ametliku väljakuulutamise kaudu täieliku staatuse põhiõiguste hartale.
Tuletagem meelde, kui paljud ütlesid, et 27 liikmega Euroopa Liit ei suuda enam kunagi aluslepingu tekstis kokku leppida.
Õige pea tõestame taas kord, et neil polnud õigus.
Meie kõigi kindel tahe kokkuleppele jõuda osutab ka Euroopale, mis pakatab ideedest tuleviku jaoks.
Kui saavutame järgmisel nädalal kokkuleppe, siis tõestab oma õigustatust ka kokkulepe rangelt mandaadist kinni pidada.
Nüüd tuleb meil veel ületada viimased takistused.
Olen kindel, et riigipead ja valitsusjuhid on täiesti teadlikud sellest, et vastastikuste süüdistuste ja vaidluste õhkkond Lissabonis ei aitaks kuidagi ratifitseerimisprotsessile kaasa.
Muidugi oleksime me soovinud vältida erandeid, kuid kui see oli hind, mida tuli maksta ambitsioonika aluslepingute reformiga edasiliikumise eest, siis tuleb sellega nõustuda.
Selline juba on kompromisside ja läbirääkimiste loomus.
Samuti sooviksin tänada parlamenti selle eest, et kiiresti ja tõhusalt vastati Euroopa Ülemkogu üleskutsele esitada ettepanekud parlamendi tulevase koosseisu kohta.
See on raske ja tundlik küsimus teie kõigi jaoks, samuti ka liikmesriikide jaoks, ja ma rõhutaksin siinkohal vajadust nii parlamendi kui ka nõukogu nõusoleku järele.
Veel viimane märkus aluslepingu kohta: Euroopa Ülemkogu poliitiline kokkulepe on tähtis samm, kuid, nagu me kõik teame, protsess sellega ei lõpe.
Ma loodan, et me suudame ratifitseerimisprotsessi käigus koos töötada, nähes selles võimalust Euroopa Liidust rääkida, selle kohta selgitusi jagada ja ka ise arvamusi ära kuulata.
Võimaluse korral peaksime me oma tegevust kooskõlastama, nii nagu komisjon on eelmisel nädalal ette pannud oma uues dokumendis "Partnerlus Euroopa asjadest teavitamisel”.
Samuti vajame me lepingut, mis oleks nii selge ja mõistetav kui võimalik, mille konsolideeritud tekst tuleks avaldada võimalikult kiiresti pärast valitsustevahelise konverentsi lõppu.
Ratifitseerimisprotsessi käigus, mis kestab kuni Euroopa Parlamendi valimisteni 2009. aastal, on meeleolu loomisel samavõrd tähtis meie poliitiliste kavade edastamine eurooplastele ning järgmisel nädalal toimub tänu eesistujariigile meil arutelu Euroopa ja globaliseerumise teemadel.
See on väga õigeaegne: iga aastaga saab järjest selgemaks, et globaliseerumine on kesksel kohal praeguse eurooplaste põlvkonna murede seas.
See puudutab ühel või teisel viisil kõiki kodanikke: kaupu ja teenuseid, mida me ostame, televisiooni, mida me vaatame, energiat, mida me kasutame, ja tööd, mida teeme.
Euroopa Liit on edukalt välja töötanud poliitika, mis tunnistab fundamentaalset sidet majandusliku edu ja sotsiaalse kindlustunde vahel.
Kuid globaliseerumine ei ole staatiline, mida selle suve keeristormid finantsturgudel vägagi selgelt näitasid.
Me peame muutuva olukorraga pidevalt kohanema.
Eelmisel nädalal, nagu Lobo Antunes juba nimetas, võttis komisjon selle arutelu jaoks vastu dokumendi, millega samuti luuakse taust käesoleval aastal edaspidi tehtavatele ettepanekutele majanduskasvu ja tööhõivet käsitleva Lissaboni strateegia läbivaatamise kohta.
Selles väidetakse, et Euroopa peab ennast globaliseerumise mõjul ümber korraldama, selleks et edukalt toime tulla survega, mida see avaldab meie liikmesriikide majandusele, meie institutsioonidele ja meie kodanikele, kuid samuti ka selleks, et kasutada ära võimalused suuremaks majanduslikuks õitsenguks, inimeste päästmiseks vaesusest, uute turgude leidmiseks meie toodetele, tihedamaks koostööks ja ulatuslikumaks väärtuste vahetuseks.
Dokumendis väidetakse samuti väga selgelt, et globaliseerumine pole mingi vastupandamatu väline loodusjõud, mille suhtes EL oleks passiivne kõrvaltvaataja.
Me suudame globaliseerumist kujundada ja teha seda teatud määral oma näo järgi.
Meie ülesanne on järgmine: tuleb olla piisavalt kindel oma väärtustes, oma nägemuses ja meie käsutuses olevates töövahendites, selleks et tagada Euroopa edu globaliseerumise ajastul.
Samuti lükatakse dokumendis tagasi protektsionism.
"Jah” meie kodanike kaitsmisele, kuid "ei” protektsionismile, mis võib neid ainult vaesemaks teha.
Samuti antakse selles märku meie partneritele: me ei kavatse olla leebed; me kaitseme Euroopa huve.
See tähendab võrdseid konkurentsitingimusi; selle tagamist, et avatus on mõlemapoolne; seda, et meil pole kavas oma kõrgeid tervishoiu-, ohutus-, keskkonna- ja tarbijakaitsestandardeid lahjendada.
Dokument on võrdselt kompromissitu selles osas, mis puudutab meie väärtusi.
Me suudame globaliseerumise ajastul majanduslikult edukad olla, kuid soovime seda teha omal moel.
Meie majanduskasv peab olema jätkusuutlik.
Oleme seadnud ambitsioonikad sihid kasvuhoonegaaside heite vähendamiseks ja taastuvate energiaallikate kasutamiseks ning kavatseme need sihid saavutada.
Kohtumine annab tähtsa võimaluse Euroopa juhtrolli kinnitamiseks enne Bali konverentsi.
Kavatseme kasutada oma sotsiaalseid mudeleid globaliseerumisest saadava kasu levitamiseks kogu meie ühiskonnas.
Need on meie tähtsamate varade seas.
Need aitavad meie kodanikel kohaneda ja valmistada ennast ette kiirete muutustega edukaks toimetuleksuks.
Kolmepoolne sotsiaalne tippkohtumine just enne mitteametlikku Euroopa Ülemkogu annab suurepärase võimaluse tooni määramiseks.
On selge, et tänapäeval pakub Euroopa Liit eurooplastele võimalust globaliseerumise parimaks ärakasutamiseks, andes selleks mandri konteksti, millele üksikud riigid võrdset vastu panna ei suuda.
Selle Euroopa huvi edendamiseks on meil valmis vahend majanduskasvu ja tööhõivet käsitleva Lissaboni strateegia näol.
Meie majanduslik analüüs näitab, et Lissaboni strateegia viljad hakkavad ilmnema.
Dokumendis osutatakse mitmetele poliitikavaldkondadele, mis väärivad järgmise kolmeaastase tsükli jooksul kuni aastani 2010 veelgi enam tähelepanu: haridus ja kaitstud paindlikkus, sh rohkem tähelepanu aktiivse kaasamise poliitikale ja piisavale sotsiaalkaitsele; nn viies vabadus - teadmiste liikumise vabadus ideede ja teadlaste jaoks; majanduslik innovatsioon; Euroopa väikeettevõtete seadus, mis aitaks miljonitel väikestel äriühingutel kogu ELis kasvada ja rohkem töökohti luua.
Mitte miski sellest ei tule lihtsalt, kuid on saavutatav.
Ma tean, et parlament kavatseb väga hoolsalt jälgida Lissaboni strateegia rakendamist nii ELi kui ka liikmesriikide tasandil.
Teie seisukohad äsjaesitatud küsimustes on detsembris vastuvõetavate meetmete paketi tähtsaks sisendiks.
Mitteametlik Euroopa Ülemkogu on tähtis kohtumine olulisel hetkel.
Kasutagem võimalust näidata eurooplastele, et Euroopa Liit vaatab tulevikku, kujundab oma poliitikat homsetele vajadustele vastavaks ja varustab end asjakohaste vahenditega.
(Aplaus)
raportöör. - (DE) Härra president, nõukogu eesistuja, proua asepresident, kolleegid, meil on siin hea näide koostööst kahe nõukogu eesistujariigi vahel: eesistujariik Saksamaa, kes valmistas ette mandaadi, mis nüüd on osutunud äärmiselt stabiilseks, kaugeleulatuvaks ja radikaalseks, nii nagu seda nüüd on rakendanud eesistujariik Portugal.
Asjaolu, et pärast õigusekspertide tööd oleme me nüüd olukorras, kus teemad on selged ja määratletavad ja see edu jätkub võib-olla järgmise esmaspäeva välisministrite kohtumisel, näitab, et nüüd on tõesti hea võimalus, et meil on reformileping järgmise nädala neljapäeval kotis.
Kolm esindajat on otsustanud seda mandaati toetada.
Mitte seepärast, et meie unistused sellega täituksid, vaid seepärast, et see on parim, mida antud olukorras on võimalik saavutada, pidades silmas liikumist rohkema demokraatia ja suurema tegutsemisvõime poole.
Selleks et laienenud liit oleks tegutsemisvõimelisem ja tegutsemisvõimelisem vastavalt tänase maailma uutele väljakutsetele, alates energiajulgeolekust, terrorismist, välis- ja julgeolekupoliitikast tervikuna, globaliseerumisest, organiseeritud kuritegevusest kuni kliimamuutusteni ja palju muuni.
Edu seisneb selles, et meil on nõukogus paremad otsustamisvõimalused, lisatud on uus pädevus energiajulgeoleku sektoris ning õigus- ja sisepoliitika valdkonnas, millest minu kolleegid edasi räägivad, meil on kolmanda samba lahendus.
Siin muutub Euroopa Parlament - ja see on järgmine edusamm - neis küsimustes kaasotsustajaks, sest tulevikus, vastavalt sellele lepingule, on Euroopa Parlamendil võrdne pädevus kaasotsustada 95% õigusloomega seotud juhtudest, isegi põllumajanduspoliitika valdkonnas ja eelarve osas tervikuna.
Tihti unustatakse, et see kõik selles paketis sisaldub.
See tähendab, et demokraatia defitsiit, mis Euroopa Liidus seni on eksisteerinud, lõpetatakse otsustavalt.
See on oluline areng!
Muudel riikidel, kellel on raskusi, on olnud võimalusi selle volituse raames ja läbirääkimiste käigus tasakaalutusi kohendada, lähtuvalt erandist, millel on selged tähtajad, mille tulemusena kasvu tervikuna ei pidurdata, kuid nende riikide võimalused, mis tulenevad pretsedendiõigusest, säilivad.
Sellest tulenevalt on selle "punased jooned” tagatud, mis peaks samuti soodustama ilma referendumita ratifitseerimisprotsessi, kui ma läbirääkimiste käigus antud lubadustest või avaldustest õigesti aru olen saanud.
Kui ELi põhiõiguste harta muutub õiguslikult siduvaks, saab sellest liidust väärtuste ühendus, isegi koos erandiga, milleks igaühel on võimalus.
Siiski ei käi see Euroopa otsuste kohta, sest Euroopa õigusaktid tehakse ühiselt.
Kõik, mis jääb, on kohaldamise küsimus konkreetsetes liikmesriikides seoses kohtute ja kodanike õigustega, ja me peame ka siin uude mõõtmesse liikuma koos ELi põhiõiguste harta ja juriidilise isiku loomisega.
Euroopa Liit peab siiski siin veel mõnda küsimust kaaluma.
Küsimus nr 1: volitust käsitlev artikkel 24 - andmekaitse välissuhetes - tuleb minu arvates ümber sõnastada, või tuleb deklaratsioonis märkida, et see ei mõjuta andmekaitse üldküsimusi - näiteks reisijate nimede andmeid.
Seda tuleb täiendavalt selgitada.
Andmekaitse - kodanike andmeid ei tohiks edastada ilma kohtuliku kontrolli ja parlamendi kaasamiseta. pean seda ülimalt tähtsaks.
(Aplaus)
Teine küsimus puudutab üleminekumeetmeid.
Sooviksin samuti paluda nõukogu ja komisjon toetust ja see on komisjoni huvides.
Kui leping jõustub 1. jaanuaril 2009, siis ei saa olla nii, et nõukogu määrab välisministri, keda me enam nii nimetada ei tohi, niisiis kõrge esindaja, "lihtsustatud” menetluse käigus.
Me sooviksime, et kõik see lahendataks ühes paketis 2009. aastal, pöörates asjakohast tähelepanu Euroopa Parlamendi õigustele.
Kõrge esindaja on ühtlasi Euroopa Komisjoni asepresident ja tema suhtes peab kõik kehtima.
Ka komisjoni huvi oli mängus: tulevasel komisjoni presidendil peab olema õigus sõna sekka öelda kõrge esindaja, kes on ühtlasi asepresident, valimisel.
Seetõttu ei saa kõrge esindaja asuda ametisse enne, kui Euroopa Parlament on valinud komisjoni presidendi.
Kui me ei soovi siinkohal demokraatlike õiguste kahjustamist ja võimu tasakaalust väljaviimist, siis peame sellest ajalisest järgnevusest kinni pidama.
Järgneva paari päeva jooksul peame seda veel pisut viimistlema.
(Aplaus)
Suur tänu, Elmar Brok.
Oleksin tõesti olnud üllatunud, kui teil oleks kulunud üheksa minutit.
Järgmine sõnavõtja on esindaja valitsustevahelisel konverentsil, Enrique Barón Crespo.
raportöör. - (ES) Härra president, nõukogu eesistuja, Euroopa Komisjoni asepresident, daamid ja härrad, Euroopa Parlamendi esindajad räägivad paljudes keeltes ja kuuluvad erinevatesse fraktsioonidesse, kuid meid ühendab seesama soov: viia Euroopa Liitu edasi, sõlmides Lissaboni lepingu, lepingu, mis sisaldab õigusloomega seotud kaasotsustamist, liitu kui juriidilist isikut, ühenduse suuremat pädevust sise-, õigus- ja välispoliitikas ning liikmesriikide parlamentide osalust.
Me soovime rohkem demokraatiat ja suuremat tõhusust.
Avaldame kahetsust asjaolu üle, et puudub suurem läbipaistvus, kuid see on osa valitsustevahelise konverentsi meetoditest.
Pean ütlema, et juristid - eriti parlamendi omad - on võimaldanud meil hieroglüüfe tõlgendada ja harjutus on meile hästi ära kulunud.
Sooviksin paluda nõukogu eesistujal kinnitada parlamendile midagi, mis minu arusaamist mööda on väga selge lubadus.
Kodanikud, kes väga ebaõiglaselt alandati Euroopa Liidu toimimise lepingu juurde, on tagasi pöördunud Euroopa Liidu lepingu juurde, sõnastuses, mis sellel oli olnud Maastrichti lepingust saadik.
Meie kui kodanike esindajate jaoks on see fundamentaalne küsimus.
Pean tunnistama, et ebatavalise poliitilise selguse žestina teatas nõukogu eesistuja ise meile, et see on võimatu, kuid see on saavutatud: see on esimene tähtis saavutus.
Teine on põhiõiguste harta, mis on Euroopa kodanike identiteedi sümbol.
Vaadake, tegemist pole deklaratsiooniga - number 11; samuti pole see protokoll: see on harta, mille üle me siin järgmisel kuul hääletame, ametlikult, koos kolme ühenduse institutsiooni presidentidega, enne kui alustame ratifitseerimisprotsessi.
Harta muutub õiguslikult siduvaks, ja ma ütlen seda, sest ma usun, et on tähtis, et see täna protokollitaks, sest ma arvan, et need on absoluutselt möödapääsmatud tingimused Euroopa Parlamendi jaoks, selle lepingu toetamise tingimused sine qua non.
On ka muid elemente, mille kohta me arvame, et edasiminek on võimalik.
Minu kaasparlamendiliige Elmar Brok nimetas andmekaitse teemat, mille kohta võib öelda, et kui üldse mõni teema on tundlik, siis just see.
On veel mõned elemendid, mis on meie jaoks väga tähtsad.
Üks neist on sotsiaalpartnerite vaheline dialoog - mis ebaõiglaselt taandati Euroopa Liidu toimimise lepingusse - ja teine tähtis küsimus, mille kohta me usume, et me oleme abiks, toetades usaldusega seotud probleemide lahendamist, on pakkuda kindlust sellise deklaratsiooni kaudu, nagu Ioannina kompromiss, mis juba kehtib, kuid ei peaks enam kauem kehtima.
Me ei arva, et oleks mõtet liidu lepingule, mis toimib enamuse ja kvalifitseeritud häälteenamuse kaudu, lisada ühehäälsuse elemente, mis protsessi täiesti hävitaksid.
Ma mainisin Viana do Castelos, nagu president mäletab, et tuumapommi on mõtet omada siis, kui seda ei kasutata.
Kui seda kasutada, siis hävitab see kõik.
Ja ma arvan, et see on tähtis hoiatus.
Härra president, see on parlamendile tähtis teema ja ma arvan, et räägin parlamendi enamuse ja enamiku liikmesriikide nimel ning väga selgelt nende nimel, kes ratifitseerisid põhiseaduse lepingu, mille me ohverdasime selleks, et saavutada ühehäälsus, ja nüüd on väga tähtis, et me kõik töötaksime koos vastastikuses usalduses ja solidaarsuses, et saavutada ratifitseerimine.
Kui ei, siis leiame end väga raskes olukorras olevat.
Ma arvan, et me peame jääma kindlaks oma lubadustele.
Tänan teid väga, härra president.
raportöör. - Härra president, nõustun oma kolleegidega selles, et valitsustevahelisel konverentsil Lissabonis on võimalik saavutada poliitiline kokkulepe.
Kuid asi, mis meile siiski loomulikult muret valmistab, on lepingu kvaliteet.
Olen sunnitud väljendama muret selle pärast, et valitsustevahelise konverentsi käesoleval etapil oleme me tunnistajaks omahuvist lähtuva Euroopa tekkimisele, mille peamiseks mootoriks on Briti nõudmised eranditele kohtute, siseküsimuste ja põhiõiguste valdkonnas.
Ilmselgelt on vaja riiklikku arutelu Ühendkuningriigis selle kohta, miks peaksid Briti kodanikud jääma ilma integratsioonist saadavast kasust kõigis neis tähtsates valdkondades, kuid britid peaksid oma seisukohti ka valitsustevahelisel konverentsil täielikumalt selgitama.
Mida täpselt soovivad nad kõigi nende eranditega saavutada?
Kas me saame olla tegelikult kindlad, et kokkulepped, mis sõlmitakse sellise valikulise lähenemisviisi haldamiseks, peavad praktikas vastu ja tagavad, et ühtne poliitika vabaduse, julgeoleku ja õiguse valdkonnas on ikka asjakohaselt ühine ning et on olemas täiemahulised ressursid ja vahendid nende teostamiseks?
Kindlasti riskitakse Ühendkuningriigile ja Poolale harta suhtes tehtud erandiga kahjustada otsust muuta see siduvaks kõigi teiste jaoks.
Ma loodan, et valitsustevahelisel konverentsil on võimalik seda küsimust piisavalt hoolikalt käsitleda.
Kas eesistujariik võiks avaldada brittidele survet, et nad toetaksid parlamendi ettepanekut erandiklausli kohta nende õnnetu, hartat käsitleva protokolli suhtes?
Sama käib ka Ioannina kohta: eesistujariik ja komisjon peaksid meile täna pärastlõunal kinnitama, et nad ei nõustu ebamõistlike nõudmistega viia Ioannina klausel teisestest õigusaktidest üle esmastesse.
Ioannina mehhanism pärineb ajalooliselt Luksemburgi kompromissist; Luksemburgi kompromiss oli härrasmeeste kokkulepe ja seega, kui see koos asutamislepinguga säilitatakse, tuleks seda teha nõukogu otsuse vormis.
Härra president, nõukogu eesistuja, Euroopa Komisjoni asepresident, daamid ja härrad, fraktsiooni PPE-DE nimel sooviksin tänada pr Wallströmi ja hr Lobo Antunesi nende kõnede eest.
Lõppemas on järelemõtlemis- ja vaidluste aeg, selleks et otsustada 27 liikmega ELi tulevase valitsemise üle.
Kas oleme saanud küpsemaks?
Kas oleme valmis sõnadelt tegudele siirduma?
Juunis näitas pr Merkel julgust, vastutustunnet ja poliitilist tahet.
Vaidlusi põhjustavatest teemadest möödahiilimise asemel suutsime oma seisukohti lähendada.
Lõpuks oli Euroopa Liidule lahti tee, selleks et varustada end tõhusamaks toimimiseks vajalike vahenditega.
Möödunud on kolm kuud ja Portugali eesistumisel oleme püsinud kursil.
Kui juunis kinnitatud tegevuskava lõpuni, kuni Lissaboni Euroopa Ülemkoguni, järgitakse, siis suudab Portugali eesistumine tagada meile meie lepingute reformi.
Siinkohal soovin tunnustada eesistujariik Portugali otsustavust valitsustevahelise konverentsi käigus.
Euroopa Parlamendi jaoks ja meie kolleegide, härra Broki, Barón Crespo ja Duffi arvates, keda sooviksin kõige soojemalt tänada, on valitsustevahelise konverentsi hinnang kooskõlas ootustega ja riigipeade ning valitsusjuhtide seatud päevakorrast on üldiselt kinni peetud.
Daamid ja härrad, ehkki me oleme valmis leppima tasakaalustatud kompromissiga, ärgem unustagem, et see peabki nii olema.
Isiklikult olen arvamusel, et tasub rohkem esile tõsta põhjuseid, miks me lepingu eelnõud toetame.
Esiteks me usume, et ainult ühtne, tugev ja tõhus Euroopa suudab mõjutada asju maailmas, mis on kiires liikumises, muutumas keeruliseks ja ebastabiilseks.
Kui me lepingu eelnõud toetame, siis seda ka sellepärast, et tõhusat 27 liikmega ELi pole võimalik rajada Nice'i lepingu sätetele.
Lisaks sellele, puutudes kokku rahulolematusega, mida on väljendanud Euroopa kodanikud, oleme nõudnud rohkem demokraatiat ja läbipaistvust.
Me oleme selge volituste jaotuse poolt, kaaskodanike suurema osalemise poolt ELi ülesehitamisprotsessis ja liikmesriikide parlamentide aktiivse rolli ning tugeva panuse poolt.
Aluslepingute reform on õige vastus kodanike ootustele.
Muudetud asutamisleping on vahend, mitte eesmärk omaette.
Mis kuju ta võtab ja mis nime ta saab, pole tähtis.
Loeb tema sisu ja areng, mida ta Euroopa kodanike jaoks tähendab.
Meie, fraktsiooni PPE-DE liikmed, ei soovi Euroopa superriiki.
Me soovime vaid tõhusust, demokraatiat, läbipaistvust ja subsidiaarsuse põhimõtte austamist.
Me nõuame tõhusaid Euroopa institutsioone, mis suudaksid otsuseid teha, ja niivõrd kui riiklikud erandid on sage tegelikkus, on meie asi nende negatiivset mõju piirata, et vältida Euroopa muutmist halvatuks.
Tuleks välistada mis tahes katsed blokeerida ELi otsustusprotsessi.
Kodanikud ootavad, et Euroopa tegutseks seal, kus sellest on kasu: kliima, energeetika, sisseränne, innovatsioon, terrorism.
Ma loodan ja soovin, et see leping võimaldab meil seda teha ja me kavatseme seda toetada.
Härra president, daamid ja härrad, minu siiras tänu parlamendi esindajatele valitsustevahelisel konverentsil.
Meie kolleegid Enrique Barón Crespo, Elmar Brok ja Andrew Duff on säravalt esindanud Euroopa Parlamendi huve.
Selle eest sooviksin neid meie fraktsiooni nimel siiralt tänada.
(Aplaus)
Meie kaasparlamendiliige, hr Daul, on meile õigesti öelnud, et eesistujariik Portugalil on nüüd asi kontrolli all, et viia lõpule vajalik töö pärast ebaõnnestunud katset Euroopa põhiseadusega, nimelt ümbertöötatud ja läbivaadatud asutamislepingu esitamine, milles 27 ELi liikmesriiki lepivad kokku reformi võtmetähtsusega elementides, tagades õiguslikult ja poliitiliselt ühtse Euroopa ülesehitamise valitsustevahelisel konverentsil, mis nüüd jõuab lõpule, sõlmides otsad kokku Lissaboni tippkohtumisel ja viies siis töö iseloomult olulisse etappi, milleks on reformitud lepingu ratifitseerimine 27 liikmesriigis vastavalt iga riigi konkreetsetele õiguslikele ja põhiseaduslikele tingimustele.
Soovin seepärast konkreetselt rõhutada asjaolu, et me võime Lissaboni suhtes optimistlikud olla.
Kui me teeme vahet sellel, mis saavutati tippkohtumisel siin Brüsselis nõukogu eesistujariik Saksamaa volituste raames valitsustevahelisel konverentsil, ja sellel, mis valitsustevahelisel konverentsil välja töötati, siis võime ka eeldada, vastavalt meie esindajate raportitele, et - mõne erandiga - see on peaaegu identne.
Sotsiaaldemokraatliku fraktsioonina ütleme me: nii see peabki olema!
Sotsialistidena me ei saa ja ei kavatse nõustuda muudatustega, mis pärinevad ajast enne seda, kui mandaat siin Brüsselis kokku lepiti - see peaks olema selgelt välja öeldud.
Kuid me eeldame, et meie ees on eelnõu, mis vastab sellele, milles siin juunis kokku lepiti, mille eest me kõik pr Merkelit kiitsime.
Kui me selle eelnõu Lissaboni saadame, läheb asi huvitavaks.
Tekib küsimus, kas see leping 27 liikmesriigis ratifitseeritaks ja siis sõltub see selle parlamendi liikmetest ja siis läheb kakluseks.
Me peame võitlema ka selle eest, et ühtse Euroopa ülesehitamisega nõustutaks kõigis liikmesriikides.
Ma julgeksin välja käia teesi, et selle muudetud lepingu läbikukkumine - sarnaselt põhiseaduse läbikukkumisele - tähendaks Euroopa Liidu lõppu selle praegusel kujul.
Seepärast kutsun kõiki, kes ei soovi siin täiskogul istuvate Euroopa Liidu vastastega sama rada käia, kõiki, kes soovivad edendada Euroopat ja selle konsolideerimist, üles selle lepingu eest võitlema.
Hr Daul, ma loodan, et kõik teie fraktsiooni liikmed seda samuti teevad.
Kahtlen selles küll pisut.
Ütlen teile ka, mida meie siin täiskogul peame meeles pidama, kui see projekt läbi kukub.
Mis juhtub, kui Euroopa Liidu järgmist katset tagada uuendatud leping ei saada edu?
Mis ootab Euroopa Liitu?
Eurooplased usuvad, et me oleme suur manner 500 miljoni elanikuga 27 liikmesriigis, suur siseturg.
Me moodustame maailma rahvastikust 8%.
Indias elab 1,1 miljardit inimest, Hiinas 1,3 miljardit, mõlemad riigid koos esindavad ühte kolmandikku maailma rahvastikust.
Kui soovime pikaajaliselt konkurentsivõimet säilitada, kui soovime kaitsta seda, mida me Euroopas sotsiaalses plaanis oleme saavutanud, kui soovime stabiliseerida majandusliku baasi, mis on sotsiaalse õigluse eeltingimuseks, siis peab suutma kogu maailmaga harmooniliselt koos eksisteerida.
Siiski saame me kogu maailmas oma huve kaitsta siis, kui see liit on ühtne - majanduslikult, sotsiaalselt ja poliitiliselt.
Selleks on vaja reformilepingut!
Kui EL laguneb üksikuteks osadeks, kui järgime natsionaliste, kes ütlevad inimestele, et suudame saavutada rohkem omaette kui 27 riiki üheskoos, siis ootavad seda mandrit ees halvad ajad!
Seepärast ma loodan, et see, milles Lissabonis kokku lepitakse, elab ratifitseerimise üle ja selle eest peame me võitlema.
Kõik, kes soovivad rahu Euroopas, kõik, kes soovivad, et Euroopa oleks maailmas rahujõud, kõik, kes soovivad majanduskasvu ja rohkem töökohti ning õiglasemat rikkuse jaotust liidus, peavad reformilepingut tugevdama, seda kaitsma ja rakendama.
Kõigile, kes seda ei soovi, kõigile, kes keskenduvad pädevuse taasriigistamisele, tuleb öelda sedasama, mida François Mitterrand sellele kogule ütles: natsionalism on Euroopa ühtsuse vastand ja natsionalism tähendab pikas perspektiivis alati sõda.
Euroopa on siiski kontseptsioon, mis sündis selle mandri sõjahaavadest, ja seepärast on reformilepingul põhinev Euroopa ühtsus kõigi selle mandri demokraatide ja progressiivsete jõudude eesmärgiks.
Seepärast õnn kaasa valitsustevahelisele konverentsile ja tippkohtumisele!
Kuid soovin teile isegi rohkem õnne ratifitseerimiseks 27 liikmesriigis.
(Aplaus)
fraktsiooni ALDE nimel. - Härra president, peaminister Sócratesel on praegu vist tunne nagu Inglismaa kuningal Henry V-l enne Agincourti lahingut: vaenulikud valitsused valmistuvad võitluseks, kavatsedes aluslepingute reformi nõrgestada või sellele koguni veto anda.
Presidendi kohusetäitja, teie peaminister, peab kindlalt kaitsma Euroopa rindejooni ja suutma järgmisel nädalal tagada lepingu, mis võib olla aluseks tugevale, reageerimisvõimelisele ja tõhusale liidule.
Seega kõlab nüüdse põhiseadusliku sõja loodetavasti viimases lahingus taas üleskutse "Taas müüriauku, sõbrad, veel üks kord”.
Sellest parlamendist saab teie jalavägi.
Me teame, et aluslepingute reformi suhtes kokkuleppele mittejõudmine oleks shakespeare'like mõõtmetega tragöödia.
Miks?
Sest status quo pole töötanud, ei tööta ja ei saagi töötada.
Nõukogu ühehäälsus viib praktikas selleni, et põhimõttelise tähtsusega õigusaktid kas jäävad tolmu koguma või lahjendatakse need vähima ühise nimetaja tasemele.
Järjest konkurentsitihedamas, globaliseeruvas maailmas, kus probleemid nagu kliimamuutused, ränne ja terrorism nõuavad radikaalseid lahendusi, ei saa vähim ühine nimetaja kuidagi olla piisavalt hea.
Võib-olla pole see põhiseadus, kuid kogu oma juriidilisele žargoonile vaatamata, võib aluslepingute reform anda dokumendi, mis võib Euroopas vaikselt läbi viia revolutsioonilise muutuse.
See arendab demokraatiat edasi, asetades kaasotsustamismenetluse ja kvalifitseeritud häälteenamuse otsustamisprotsessi keskmesse.
See soosib subsidiaarsust koos volituste selgema jaotusega, tugevdades liikmesriikide parlamentide rolli ja liitu kui ühte juriidilist isikut, ja suurendab läbipaistvust, laiendades tavapärast õigusloomega seotud menetlust, nii et see hõlmab ka vabaduse, turvalisuse ja kohtu valdkonda, seega valdkondi, kus on liiga kaua tehtud seadusi suletud uste taga, mis on õigusi austava liidu vaimuga vastuolus.
Asutamislepingut muutva teksti eelnõu pole puudusteta: Euroopa sümbolite ärajäämine on löögiks föderalistidele, nagu ka poolakate tekitatud vaht seoses hääletussüsteemidega.
Kuid me võime sellega leppida, vähemalt seni, kuni Ioannina kompromissi asutamislepingu osana igaveseks ajaks ei külmutata.
Üks, milleta me siiski hakkama ei saa, on Euroopa kodakondsuse määratlus Euroopa Liidu lepingu artiklis 8, sest kodakondsus on sümbol, mis vastandina lipule või hümnile, omab tegelikku sisu, tegelikku mõju enam kui 450 miljoni inimese jaoks.
Sarnaselt pole põhjust muretseda selle pärast, et meie välisministrit nimetatakse kõrgeks esindajaks, küll aga peaksime kindlasti muretsema siis, kui kõrge esindaja oleks vaid nõukogu hüpiknukk.
Parlament ja komisjon peavad ühinema, tagamaks, et välisteenistuse ühtsust täies ulatuses austatakse, samuti seda, et Euroopa Kohus valvab isikuandmete kasutamise järele ühise välis- ja julgeolekupoliitika raames.
Lõpuks, ja mis võib-olla kõige tähtsam, meil ei saa olla kahte tüüpi kodanikke.
See on Euroopa integratsiooni vaimuga täielikus vastuolus ja me peame kõigest jõust pingutama, tagamaks, et Briti ja Poola erandid igavesti ei säili, nõudes klauslit, mis lubaks need tühistada ilma valitsustevahelist konverentsi uuesti kokku kutsumata.
Me ei pea valvel olema mitte ainult välistavate erandite suhtes: ka hõlmavad erandid on ohtlikud.
Kui neid asjakohaselt ei sõnastata, siis võivad need, pärast viit aastat dialoogi ja arutelusid, võimaldada valitsustel olulised ühenduse kohtu ja siseküsimuste õigusaktid esmalt lahjendada ja seejärel neist oma käed üldse puhtaks pesta.
Kui mõned riigid ei saa mõistlike kompromissidega nõustuda, siis peaks meie sõnum olema järgmine: nad peaksid hakkama mõtlema liidust sõbraliku lahkumise peale ja lõpetama liidu hoidmise omaenda huvide pantvangis, sest Euroopa huvid peavad olema neist kõrgemal.
(Aplaus)
Seega kutsun nii nõukogu, komisjoni kui ka meie parlamendiliikmeid üles Shakespeare'i sõnadega, meie ühistes huvides: "Teil lihas olgu pingul... Hing kinni pidage ja vaprust tõstke täis kõrgusele”.
(Aplaus)
Härra president, täna on meie ees meie töö viimane etapp aluslepingute reformiga.
Kui Lissaboni tippkohtumine lõpeb edukalt, siis vajame me poliitilist kujutlusvõimet.
Need, kes peavad aluslepingute reformi prioriteediks, peaksid endalt täna eelkõige küsima: kas tasub võtta Poola ja Ühendkuningriigi suhtes karmim seisukoht; kas tasub asetada küsimärk paljude aastate läbirääkimiste tulemuse kohale?
Kui uskuda selle eestkõnelejaid, siis saab põhiõiguste harta ainult tugevdada siduvaid sätteid, mis meil juba on.
Kuid võib-olla on õigus nendel, kes osutavad ettenägematutele tagajärgedele, mida võib tuua nende sätete kohaldamine Euroopa Kohtu poolt.
Ka mul on selline mure ja seepärast mõistan ma täiesti Ühendkuningriigi ja Poola väljendatud eriarvamusi.
Suur osa kompensatsioonist kaotuse eest, mida Poola on otsustanud kanda koos Nice'i süsteemist lahkumisega, on Ioannina mehhanism ja Poola kohtujuristi alaline koht Euroopa Kohtu juures.
Nende lahenduste nõrgestamine tekitab nüüd küsimusi kavatsuste siiruse kohta.
Nagu igal teisel riigil, on Poolal õigus oodata paremaid vahendeid ELi õigusloomeprotsessi järelevalveks.
Asjakohase õiguspärastamise puudus viib lõppude lõpuks Euroopa projekti lüüasaamiseni tulevikus.
Õigusloomeprotsessi järelevalve puudumine pole miski, mille oleksid välja mõelnud euroskeptikud või sõjaõhutajad, nii nagu soovib arvata pidevalt natuke erutatud Martin Schulz.
See on miski, mis teeb muret siirastele eurooplastele.
Endine Föderaalse Konstitutsioonikohtu eesistuja Karlsruhes ja Saksamaa endine president Roman Herzog küsis hiljuti, kas Saksamaa on veel parlamentaarne demokraatia, arvestades, kui palju õigusakte on tulnud väljastpoolt Bundestagi.
fraktsiooni Verts/ALE nimel. - (IT) Härra president, daamid ja härrad, vaid mõni päev enne valitsustevahelise konverentsi lõpetamist valmistume me tavaliseks ööpäevaseks lehmakauplemiseks, nagu see alati on olnud, ja mis lõpeb, nagu alati, vähimale ühisele nimetajale läheneva kompromissiga.
Pilk erinevatele tekstidele - nendele, mida oleme suutnud saada poolsalajaste kanalite kaudu, sest väga vähe toimub siin avalikult - näitab, et neid on väga keeruline lugeda ja nad pole kasutajasõbralikud.
Läbirääkijad, siiski, nagu me väga hästi teame, pole üldse huvitatud olemast kasutajasõbralikud, selgitades või kaasates kodanikke sellesse, mis peaks olema tähtis periood nende demokraatlikus elus.
Vastupidi, konsultatsioonide etapis mõistsime me hukka asjaolu, et argument, et 90% põhiseaduse lepingu tekstist on reformilepingu teksti üle võetud, ei suuda varjata tegelikkust, et tekst on mõistetamatu, täis joonealuseid ja erandeid, mis Euroopa Liitu nõrgestavad, eriti välispoliitika ja õiguse selgusega seoses.
Need läbirääkimised on olnud täielikult valitsuste kätes, neid peeti kodanike selja taga ja kasutati asjaolu, et lõputu keeleline ning bürokraatlik teoretiseerimine on vallutanud innukuse ja demokraatliku osalemise koha, mis, heas või halvas, oli iseloomustanud konventsiooni etappi ja samuti ka referendumi etappi.
Kolm meie liiget osales valitsustevahelise konverentsi töös ja jälgis juristide tegevust, kuid pole võimalik eitada, et neil ei õnnestunud parandada protsessi läbipaistvust mingisuguselgi arvestataval määral, ja ehkki neil võib-olla õnnestus tehtud kahju vähendada, ei suutnud nad siiski midagi konkreetselt parandada, sest neil polnud selleks võimalust.
Niisiis, hr Schulz, hr Brok, hr Barón ja hr Duff, ausalt öeldes ei näe ma asja taga loogikat.
Me peaksime tegutsema kaalutletult, me peaksime pidama ennast selle teksti eest üheskoos vastutavaks ja, ehkki ilmselt ma nõustun, et me peaksime püüdma tagada, et liikmesriigid selle teksti ratifitseerivad - ehkki nüüd sõltub asi sellest, mis saab lõplikust kokkuleppest - miks peaksime me üle pingutama?
Hr Schulzi arvates peaksime me ütlema, isegi siin omavahel, et kui seda teksti vastu ei võeta, siis on see tragöödia, sest see tekst on fantastiline, sest see tekst on ... see tekst on jube!
Igaüks, kes seda loeb, võib lihtsalt veenduda, et see pole see, mida kodanikud soovisid.
Seda tunnistades on siiski ilmselge, et see on parem kui mitte midagi.
Seda tunnistades on ilmselge, et see on parem - ei, Martin, rahune maha, ma ei ütle, et soovin selle tagasi lükata - ütlen lihtsalt, et me peaksime kodanike silmis vastutusvõimelised ja usaldusväärsed olema ja et ehkki see pole mingil juhul eriti asjakohane kompromiss, kavatseme me seda toetada.
Siiski ei saa me valetada ja me ei saa öelda, et see on parim, mida me suutsime, sest valitsused on selle põhiseadusliku protsessi meilt kaaperdanud, teinud sellest selle, mis ta täna on ja kindlasti võiks ta olla palju parem.
Härra president, ma ei hakka taas peatuma meie fraktsiooni üldhinnangul uuele lepingu eelnõule.
Me pole selle vastu natsionalismi pärast, hr Schulz, mis on midagi, mis mulle niisama vähe meeldib kui teile, vaid sellepärast, et üldse pole arvestatud seda, mille pärast kritiseeriti eelmist põhiseaduse lepingu eelnõud - ja ma ei räägi praegu ELi sümbolitest, millele meil polnud vastuväiteid, vaid ELi poliitilisest hoost.
Mul on tunne, et varem või hiljem maksame me selle hooletu suhtumise eest.
Kohe praegu sooviksin peatuda uue lepingu eelnõu konkreetsel artiklil, millest me ka varem rääkinud oleme: Euroopa Liidu lepingu artiklil 24.
Meie seas näib olevat laiapõhjaline konsensus selle vaidlustamiseks ja see on hea.
See on tegelikult tundlik teema: kodanike kaitse seoses isikuandmete töötlemisega.
Niisiis, õigusloomega seotud menetlus, mida kohaldataks, oleks erinev sõltuvalt sellest, kas neid andmeid töödeldakse Euroopa Liidus või saadetakse kolmandasse riiki.
Esimesel juhul oleks täielik pädevus parlamendil, kuid teisel juhul poleks tal üldse midagi öelda.
See on juriidiline õudus ja tõsine demokraatia eitamine.
Tegelikult on see otseselt seotud lennureisijate isikuandmete juhtumiga loodud pretsedendiga, kui nõukogu nõustus edastama Ameerika Ühendriikide asutustele Ameerika Ühendriikidesse reisivate reisijate konfidentsiaalseid andmeid hoolimata Euroopa Parlamendi täielikust vastuseisust.
Nõukogu sooviks selle olukorra säilitada ja loob endale vahendid selle võimaldamiseks.
See on vastuvõetamatu ja parlament peaks sellest Euroopa Ülemkogule selgelt märku andma.
Lisan veel järgmist: see vaidlus paljastab kaudselt mitu asjaolu, millele meie fraktsioon on pidevalt tähelepanu juhtinud.
Esiteks põhiõiguste harta väga väike tegelik mõju.
Tegelikult käsitleb harta artikkel 8 selgesõnaliselt isikuandmete kaitset, ja siiski rikutakse seda kaitset rõõmsalt ja tehakse seda ka tulevikus.
Järgmiseks on asutamislepingute mõnede tähtsate lõikude peaaegu dešifreerimatu iseloom, ainult väga hästi informeeritud lugeja suudab sedasorti lõksu paljastada.
Ja lõpuks sihilik läbipaistmatus, mis iseloomustab valitsustevahelise konverentsi tööd, mis on nii kaugel kui üldse võimalik avalikust, läbipaistvast teksti koostamisest, mille eesmärgiks on määratleda 27 liikmega ELi ja poole miljardi kodaniku elu ning tulevik.
Kõik see kinnitab meie demokraatia nõuet kahel rindel, ühest küljest nõuame igas riigis ulatuslikku mitmekülgset arutelu selle üle, mis on kaalul asutamislepingutes, ja teisest küljest ratifitseerimist referendumil.
Härra president, EL avaldas uue aluslepingu eelnõu reedel kell 17 - tagades, et meedia sellest nädalavahetusel ei kirjuta.
Kui eesmärgiks on leping vaikselt salakaubana sisse toimetada, siis on tegemist esmaklassilise meediasuhtlusega - kuid, milline keerutav ja hale käitumine see on!
Viimasel esimeeste konverentsi kohtumisel Strasbourgis tõotas president pühalikult, et kõigil fraktsioonidel saab olema juurdepääs kõigile valitsustevahelise konverentsi dokumentidele.
Me pole neid ikka veel saanud.
Kolmel fraktsioonil on valitsustevahelisele konverentsile eelistatud juurdepääs, samas kui viis fraktsiooni on välja jäetud.
See on diskrimineeriv ja vastuolus võrdsuse põhimõttega - jällegi keerutav, hale käitumine.
Uus leping sisaldab 105 uut ELi volitust - täpselt nagu põhiseadus.
Vetoõigus ja esindav valitsemine on kaotatud 62 valdkonnas põhiseaduse 61ga võrreldes.
Uus on see, et 255 lehekülge muudatusi on nüüd lisatud lepingu 2800 leheküljele, muutes teksti loetamatuks kõigile peale friikide - jällegi, milline keerutav, hale käitumine.
Uus ELi põhiseadus suureneb 3000 leheküljeni võrreldes tagasilükatud põhiseaduse 560ga.
Vaat milleni jõudis Sarkozy nn minileping.
Kujutage ette, et minnakse inimeste juurde praktilise minilepingu jutuga ja siis serveeritakse tagasilükatud põhiseadus neile lihtsalt uuesti, kuid nüüd ilma referendumita - jällegi keerutav, hale käitumine.
Ei ole ühtegi õigusakti, mida saab vastu võtta põhiseaduse alusel, ilma et see võetaks vastu ka uue aluslepingu alusel.
Need kaks teksti on juriidiliste kohustuste mõttes identsed; erinevus on nimes ja referendumitest loobumises - veel kord: keerutav, hale käitumine.
Millised haledad tüübid!
Tulge oma plaanidega välja ja esitage need valijaskonnale.
Allkirjastage referendumile üleskutse aadressil www.x09.eu.
Härra president, lisaks eelmise esineja etteheidetele uue lepingu sarnasuse osas Euroopa põhiseaduse lepinguga, mida meid nüüd täiesti ebademokraatlikult alla neelama sunnitakse, on Euroopa eesistujariik nähtavasti seadnud teatud tüüpi peaeesmärgiks läbimurde saavutamise ühise Euroopa sisserändepoliitika osas.
Vähim, mida võib öelda, on, et selline poliitika Euroopa tasandil, mis otsustatakse ära "pole minu asi” tagatubades, eriti kahtlase komisjoni ja nõukogu otsustusmehhanismi abil, millega meil juba nii kurvad kogemused on, oleks täiesti ebademokraatlik.
Sisserändega seotud probleem mõjutab meie kodanikke isiklikult ja nende eraelu.
Lisaks on minu arvates selle valdkonna otsustamise üleviimine Euroopa tasandile, mis kellelegi tegelikult kätte ei paista, mitte ainult ebademokraatlik, vaid lihtsalt ohtlik.
Portugali ettepanek seaduspärastada ebaseaduslikku sisserännet seadusliku sisserände kaudu on liiga absurdne, et seda sõnadesse panna.
Ebaseadusliku sisserändega tuleb tegeleda "mina sulle, sina mulle” poliitika kaudu, kindla jälitamise ja väljasaatmise poliitika kaudu, kindla välispiiri kontrolliga ja samuti Euroopa kinnipidamis- ja vastuvõtukeskustega päritoluriikides või vähemalt päritolumandril.
Selle kohta, mida on kirjeldatud kui seadusliku sisserände "möödapääsmatut vajadust”, sooviksin osutada, et Euroopas juba on umbes 20-25 miljonit töötut, nende seas miljoneid töötuid sisserändajaid, koos kõigega, mida see endaga kaasa toob.
Uus seadusliku sisserände laine koos kõigi sellega seonduvate perekondade taasühendamistega tähendaks ainult eriti raskete integratsiooni- ja assimilatsiooniprobleemide esinemise suurenemist.
Kui küsimus on tõesti ainult kõrgelt kvalifitseeritud töötajates - mida ma ei usu -, siis korraldame me ajude äravoolu vaestest riikidest, mis on täiesti skandaalne; või ongi kavatsus hoida riigid vaesed ja vähearenenud - sellisel juhul peaks nõukogu ka nii ütlema.
- (PL) Härra president, mille üle me täna arutleme?
Euroopa põhiseaduse.
Me arutleme uue nime ja erineva sõnastusega dokumendi üle, millel on siiski põhimõtteliselt sama sisu kui juba tagasilükatud põhiseadusel.
Väidetavalt on see madalama staatusega dokument, lihtsalt selleks, et seda poleks vaja referendumitele panna.
Meil on siin ELi poliitiline eliit, nende seas selle parlamendi liikmed, Euroopa Komisjon ja riikide valitsused, kes püüavad petta oma valijaskonda ja oma rahvast.
Me peaksime toetama reformilepingut, mis tegelikult on Euroopa põhiseadus, ümbernimetatud Euroopa põhiseadus, mille valijad Prantsusmaal ja Madalmaades referendumil tagasi lükkasid ja mida mitu teist riiki ettenähtud aja jooksul ratifitseerida ei suutnud.
Meenutagem Angela Merkeli sõnu, ja ma tsiteerin (erineva terminoloogia kasutamine ilma õigusliku sisu muutmiseta, näiteks seoses asutamislepingu nimega, õigusaktide nimedega ja liidu välisministriga - tsitaadi lõpp.
Just seda on tehtud ja meid kutsutakse üles selle pettusega nõustuma.
Me ei tohi petta ennast ega oma valijaid.
(PT) Sooviksin täna oma kõnes nii enda kui ka fraktsiooni nimel, keda ma parlamendis esindan, väljendada sügavat kurbust Fausto Correia lahkumise puhul.
Ta oli inimene, kel oli kutsumus, kuid ta oli lahke, väga hea inimene ja väga usaldusväärne.
Temast tuntakse valusalt puudust.
Teiseks sooviksin öelda, et eesistujariik Portugal on näidanud üles meelekindlust ja seda tuleks rõhutada, mitte lubades muuta asutamislepingu eesmärke, milles riigipead ja valitsusjuhid olid kokku leppinud.
Me oleme kindlad, et ta ei anna järele ja enne 20. oktoobrit on meil olemas uus leping.
Seepärast ma sellel rohkem ei peatu.
Mis Lissaboni strateegiasse puutub, siis pean ma õnnitlema eesistujariiki ja komisjoni sel puhul, et nad viisid lõpuks täide selle, millest me ammu oleme rääkinud: kui komisjonile Lissaboni strateegia raames võrreldes 2000. aastaga laiemaid volitusi ja kohustusi ei anta, siis Lissaboni strateegia vilja ei kanna.
Komisjoni rolli tugevdamine oleks asjakohane lähenemisviis, tehes komisjonist Lissaboni strateegia keskpunkti, ja me loodame, et see värske lähenemisviis annab lõpuks tulemusi.
Lõpuks, globaliseerumise lisamine tulevase mitteametliku tippkohtumise päevakorda on hea märk, sest maailm, milles me täna elame, globaliseerub, ja pole võimalik ette kujutada, et tippkohtumised Aafrika või Venemaaga - ja me loodame, et nad osutuvad väga edukaks - või arutelu Jaapani jeeni või USA dollari vahetuskursi üle ei kuulu globaliseerumise kui nähtuse raamidesse.
Tuleb osutada, nagu volinik ka tegi, et on tähtis, et rahvusvahelises kaubanduses oleksid ühised eeskirjad ja toimuks turgude avanemine, nagu on ka võrdselt tähtis, et meie kokkulepped muude äri- ja kaubanduspartneritega oleksid vastastikused.
See on tähtis küsimus ja ainuüksi sellel põhjusel, isegi siis kui see olekski ainus põhjus, piisaks sellest, et komisjoni teatisele kiidulaulu laulda.
Hr Lobo Antunes, soovin teile kõikvõimalikku edu mitteametlikuks tippkohtumiseks, mis võib-olla on üks tähtsamaid, mis viimastel aastatel Euroopa Liidus on toimunud.
(DE) Härra president, kaasparlamendiliikmed, ma usun, et me peaks kiitma eesistujariik Portugali selle eest, kuidas neid läbirääkimisi peetud on: väga pühendunult ja keskendunult.
Ma arvan, et on hea, et olete tihedalt juuni volitustest kinni pidanud, mõnede eranditega, ja tõrjunud palju lisataotlusi, alates Euroopa Keskpanga taotlusest saada artikkel Austria soovi kohta piirata muudest riikidest üliõpilaste arvu.
Miski sellest pole uude lepingusse jõudnud ja ma usun, et olete töö viimases etapis.
Pole enam palju sellist, mis võiks uue lepingu suhtes konsensusele jõudmist takistada.
Erandid on kurvad.
Need loovad mulje lahkhelidest ja ebajärjekindlusest.
Need killustavad ELi ja samuti aeglustavad otsustamist kolmanda samba raames.
Need on tõesti allakiskuvad ja eelkõige on see Ühendkuningriigi soov.
Andrew Duff rääkis isekast suhtumisest.
Ma loodan, et sellega ei looda pretsedenti.
Ma usun, et Londoni kõigile fundamentaalsetele taotlustele on vastu tuldud.
Murega lugesin ma seda, mida alles eile ikka veel arutati alamkojas.
Rohkem pole selle kohta midagi öelda.
Oleks täiesti vastuvõetamatu nüüd veelgi rohkem nõudmisi esitada.
Hakatakse arutama Poola taotlust Ioannina kompromissi millegi külge ankurdamiseks, kuid blokeerimisvõimalusi ei tohi suurendada.
Tegelikult tahame me suurendada tegutsemisvõimet.
See peab jääma erandiks.
See oli härrasmeeste kokkulepe ja sellest ei peaks saama reeglit.
Soovin, et meie koos komisjoni ja nõukoguga saaksime harta siin kolme institutsiooniga välja kuulutada.
See oleks tõesti kodanikele hea märk.
Samuti sooviksin näha, et pr Wallströmi taotlus uuesti lepingusse tagasi pandaks, nimelt see, et kodanikele antakse õigus saada teavet.
Kaks kolmandikku inimestest tunneb, et neid ei teavitata.
See oleks lepingule hea lisandus.
Nõukogu eesistuja, parlament teeb kõik, tagamaks, et Lissaboni leping tegelikkuseks saaks.
Ma tänan meie kolme esindajat, samuti presidenti, kes selle eest tippkohtumisel Lissabonis hoolitsevad.
Härra president, märgin suure kahetsustundega, et kodanike õigused pole ilmselgelt uue aluslepingu keskmes.
Kahjuks on põhiõiguste harta toodud ohvriks Madalmaade valitsuse hirmule referendumi ees.
Põhiõiguste harta peab olema õiguslikult siduv täies mahus ja kõigile, sest põhiõiguste harta tähendab meie ühiste väärtuste kohaldamist praktikas.
Niisiis, mida tähendab erand?
Kas see on erand nende ühiste väärtuste suhtes?
Või kas tähendab see, et Poola ja Briti valitsus järgib neid väärtusi vaid sõnades, kuid seejärel jätab oma kodanikud ilma nende õiguste jõustamise vahenditest?
Mis asi on erand?
Kas me ei loo siin ohtlikku pretsedenti?
Küsigem endalt, kas järgmistel riikidel, tulevastel liikmesriikidel, on samasugune õigus eranditele?
Kui Türgi, riik, mille ühinemist Euroopa Liiduga ma väga soovin, palub erandit põhiõiguste harta suhtes, siis kas talle antakse samasugune õigus?
Teiseks probleemiks on see, et põhiseaduse ja asutamislepingu vahel on kuidagi loodud uus, madalam andmekaitse standard - madalam standard, mida kohaldatakse ühise välis- ja julgeolekupoliitika valdkonnas.
Ma ennustan, et tulevikus proovivad liikmesriigid andmekaitse-eeskirjadest mööda hiilida, liigitades näiteks terrorismivastased meetmed ühise välis- ja julgeolekupoliitika ning mitte politsei ja kohtute koostöö valdkonda kuuluvateks.
Lõpetuseks, paluksin komisjoni ja liikmesriike mõelda kohe pärast aluslepingu allkirjastamist uue lepingu vaimus tegutsemise peale, kaasates Euroopa Parlamendi täieõigusliku kaasseadusandjana justiits- ja siseküsimuste valdkonnas, ning sulgeda kiiresti see liiga kaua eksisteerinud tühik demokraatias.
- (PL) Härra president, riigipead ja valitsusjuhid tegelevad taas kord Euroopa Liidu toimimise muutmisega, andes sellele uue lepingu.
See puudutab Euroopa rahvaid ja nende tulevik läheb hinge.
Kuid me ei saa lasta mitteametliku tippkohtumise otsustel asendada üksikutes riikides referendumite korraldamise demokraatlikku teed, selleks et otsustada, kas leping vastu võtta.
Sellega petetaks liikmesriikide elanikke, kellel on õigus niivõrd tähtsa küsimuse üle iseseisvalt otsustada.
Vana põhiseaduse lepinguga on teostatud operatsioon, mis põhimõtteliselt seisneb teksti mõningases muutmises.
See võimaldab dokumenti tervikuna esitleda, sõltuvalt hetke poliitilistest vajadustest, kas täiesti uue dokumendina või siis eelmise lepinguna, mida pole oluliselt muudetud.
Seepärast soovin küsida: kuidas nõukogu ja komisjon seda dokumenti määratlevad?
Kas see on uus leping või on tegemist vana lepingu äranuditud versiooniga ja kas selle ratifitseerimisprotsess algab kõikides liikmesriikides täiesti nullist?
(DE) Härra president, kõik, kes on näinud, kuidas valitsused on viimase aasta jooksul rünnanud põhiseadust, seda tundmatuseni moonutades, muutes selle loetamatuks ja röövides selle vaimu ja Euroopa mõjuvõimu, peavad tunnistama, et sellel kõigel pole midagi tegemist sellega, mida kodanikud soovisid - isegi need, kes ütlesid Prantsusmaal ja Madalmaades "ei”.
Kõik, kellel oli kannatust ja aega tegeleda sellega, mis nüüd enne valitsustevahelist konverentsi toimub, peavad siiski nägema, et valitsused oma juristide ja riigikantseleidega on rünnanud põhiseaduse ülesehitust nagu termiidid.
Tera tera haaval, osa osa haaval on see põhiseadus laiali lõhutud.
Olen tõesti imestunud, miks keegi ei küsi, mis asja need valitsused ajavad.
Kas see on tõesti ainult nende oma võim, on see tõesti teadmatus inimeste ootuste suhtes või on see lihtsalt natsionalism, mille tõusu Euroopas me taas kord näeme?
Ja keel!
Täna küsis Austria parlamendi liikmete delegatsioon minult: kuidas teha sinu "jah” sellele põhiseadusele kellelegi arusaadavaks?
Mina ei oska seda lugeda.
Ma ei saa sellest enam aru.
Ma ei tea enam, mida need tekstid, viited, joonealused ja "lõksud” tähendavad.
Ma usun, et valitsustevahelise konverentsi lõpuks ähvardab meid Euroopa, milles inimesed esimest korda ajaloos ei suuda enam ära tunda poliitilist süsteemi, milles nad elavad.
Ja siis kaotate te palju toetajaid, ka need, kes selle põhiseaduse eest palju aastaid võidelnud on.
Põhiõigused!
Euroopa Komisjoni asepresident, te ärgitate kompromissivaimu.
Kuid miks ei toetu te universaalsete põhi- ja inimõiguste vaimule, mis muudavad mõeldamatuks väärtuste ühenduse loomise, mille kohta mõned riigid deklareerivad: kuid mina sellesse väärtuste ühendusse ei kuulu.
Kuidas peaksime me kohtuma hr Putiniga ja talle ütlema: me oleme suur väärtustele tuginev ühendus, kes toetab universaalseid inimõigusi - v.a mõned meist.
See on selline lünk Euroopa usaldusväärsuses, et me ei saa siin kompromissivaimu esile kutsuda!
See on hoopis üks teine vaim.
See on võimas poliitiline deemon, kes siin valitseb.
Ma ei usu, et siin praegu toimuv leiaks kodanike heakskiitu, mida me ka enam ei kavatse taotleda.
(PT) Härra president, sooviksin alustada oma esinemist, väljendades oma, samuti meie fraktsiooni kurbust meie kaasparlamendiliikme Fausto Correia surma puhul.
Aluslepingute reformi teemal nõukogu eesistujariik lihtsalt kordas, et nad väga loodavad jõuda järgmisse etappi, mitte viimasesse etappi, protsessis, millega taastatakse eelnõu, mis esitati Euroopa põhiseaduses.
See tähendab, et astuda on veel üks samm protsessis, mis algas juuni alguses eesistujariik Saksamaa juhtimisel, millega surutakse läbi tagasilükatud lepingu sisu, esitades selle teisel kujul, püüdes edasi liikuda vaikimisi ja inimeste selgesõnaliselt väljendatud soovi vastaselt, mis on tõeline poliitiline pettus.
See leping on katse sillutada teed uusliberaalsele poliitikale, mis on vastuolus sotsiaalsete õigustega ja saavutatud eduga, teenides suurte rahvusvaheliste korporatsioonide huve.
Suurte riikide domineerimisel surutakse peale föderalism raamistikus, mis teeb liidust juriidilise isiku, kus riigid jäetakse pädevusest ilma ja Euroopa Liitu käsitletakse NATO sambana; seda selleks, et soodustada sahkerdamist ja sekkumist vastavalt suurriikide huvidele.
See on leping, mille sihiks on luua majanduslik, poliitilis-sõjaline blokk, millel on imperialistlikud ambitsioonid.
See on leping, millega ei ületata sügavaid ja ravimatuid vastuolusid Euroopa integratsioonis, vaid mis, vastupidi, kaldub neid süvendama.
Meie omalt poolt kavatseme jätkata selle lepingu tegelike eesmärkide hukkamõistmist, väidame, et see tuleb tagasi lükata, ja nõuame laialdast riiklikku arutelu ja konsulteerimist Portugali inimestega, selleks et edendada Euroopat, kus võrdseid õigusi omavad suveräänsed riigid teevad koostööd arengu ja rahu nimel.
Lõpuks sooviksin väljendada oma toetust 18. oktoobril Lissabonis toimuvale suurele meeleavaldusele, mida korraldab CGTP-IN.
(FR) Härra president, daamid ja härrad, kas me rõõmustame või kurvastame, kuid igaüks nõustub, et Lissabonis allkirjastatav alusleping tähendab lihtsalt 2005. aastal kahel referendumil tagasi lükatud Euroopa põhiseaduse kasutuselevõttu.
Nagu eile osutati alamkoja raportis, on selles kõik: Euroopa õiguse, isegi teiseste õigusaktide ülimuslikkus, riikliku õiguse, isegi põhiseaduste üle; EL kui juriidiline isik, mis võimaldab komisjonil liikmesriike rahvusvahelisel tasandil esindada; välisminister uue nime all; suurim volituste üleandmine kogu Euroopa integratsiooni ajaloos; vähemalt nelikümmend uut valdkonda ja tohutu põhiõiguste valdkond.
Nende seinte vahel, kus sõna "demokraatia” on pidevalt meie huulil, sooviksin püüda proovida pöörduda teie kõigi südametunnistuse poole.
Missuguses tõelises demokraatias saaks pidada normaalseks seda, et jõustatakse tekst, mille inimesed on referendumil tagasi lükanud?
Miks peaks inimesed jätma ilma õigusest öelda oma arvamus uue lepingu ja mis tahes tulevase laienemise kohta?
Mis te arvate, millist poliitilist korda te ehitate üles, allutades meie demokraatlikud riigid pisut veelgi enam süsteemile, mida iseloomustab võimude lahususe puudumine, valitsuste poliitilise aruandekohustuse puudumine ja rahvaste esinduse puudumine, v.a üks Euroopa rahvas?
Itaalia föderalist Tommaso Padoa-Schioppa on sellele juba vastanud.
Ma tsiteerin: "Kahe pooluse vahel, milleks on rahva nõusolek ja mõnede valitsemine, on Euroopa loonud meetodi, mida võiks määratleda terminiga "valgustatud despotism”.
Tal on õigus!
Ja inimeste "ei” nende valgustatud despotismile on veennud föderaliste, et taas kord peavad nad edasi liikuma salaja, sest ainus erinevus tagasilükatud põhiseaduse lepingu ja uue lepingu vahel on see, et esimene ei valetanud.
Härra president, varasema praktika põhjal kahtlustan ma, et nõukogu on koht, kus brittide tõmmatud punastest joontest saavad roosad plekid, mis hiljem föderaliseeriva Euroopa Kohtu poolt täiesti maha pestakse.
Erand rakendamise suhtes, erand rakendamata jätmise suhtes, segame selle kõik läbi ja Ühendkuningriigi valitsus kuulutab võitu, teised kiidavad avalikult talle kaasa, teades, et kõigil näilistel järeleandmistel puudub tegelikult igasugune sisu.
Kõik see on Briti avalikkuse eksitamiseks, et panna neid uskuma, justkui oleks aluslepingute reform tagasilükatud põhiseadusest sisuliselt oluliselt erinev, samas kui ta ilmselgelt seda pole.
Nüüd, kui Gordon Brown on valimiste ees vedelaks löönud, on vajadus Briti referendumi järele suurem kui kunagi varem.
Valimiste ärajäämine tähendab, et leiboristide 2005. aastal välja kuulutatud referendumi toimumise lubadus tuleb täita.
Referendumi puudumine tähendab, et hr Brownil pole volitusi ratifitseerimise jätkamiseks ja see on peamine, mille taha kõik Ühendkuningriigi demokraadid peaksid ühinema.
Härra president, soovin tänada nõukogu ja komisjoni nende avalduste eest.
Lissaboni mitteametlikust tippkohtumisest saab nüüd, kui on avaldatud reformilepingu eelnõu, otsustava tähtsusega sündmus, millele riigipead ja valitsusjuhid saavad keskenduda, kui nad Lissabonis kohtuvad.
Kuid valitsustevahelise konverentsi protsessi on liiga palju tagant kiirustatud.
Tegelikult ütleb Briti valitsus, et neil oli ainult kaks päeva aega volituste eelnõu üle arutlemiseks.
Ettepanekud on muidugi, nagu ka juba muud esinejad on märkinud, paljuski samad kui need, mis sisaldusid algses põhiseaduse tekstis.
Briti peaministril on probleem.
Selle nimeks on usaldus - usaldus tema sõnade vastu.
Viimase paari nädala jooksul on ta julgustanud oma ministreid Ühendkuningriigi valimiste väljavaadetest kõvemini rääkima ja siis, kui poliitiline elu karmiks muutus, otsustas ta taganeda.
Ma arvan, et tema Euroopa kolleegid, Euroopa juhtidest ametivennad, peaksid olema väga ettevaatlikud kõige suhtes, mida ta Lissabonis ütleb, tõenäoliselt mõtleb ta midagi hoopis muud.
Briti konservatiivid muidugi kavatsevad jätkata reformilepingu üle referendumi nõudmist.
Valdav enamus Briti inimestest soovib seda, sealhulgas ka enamik valitsuse toetajaid.
Kui peaminister jätkab sellele survele vastuseisu, vaatamata selgele valimislubadusele, siis saavad Briti inimesed lisakinnituse selle kohta, et teda ei saa usaldada.
Minu erakonna juhi sõnade kohaselt oleks see jõhker usalduse kuritarvitamine, üks suurimaid ja jõhkramaid kaasaegse poliitika ajaloos.
Jah, ka mina soovin, et Euroopa keskenduks rohkem globaliseerumise suundumustele, maailma vaesuse leevendamisele ja kliimamuutuste vastu võitlemisele.
Need on õppetunnid, mis meil nüüdseks peaksid juba selged olema.
Ma loodan, et meie peaminister on Briti inimestega aus küsimuste osas, mis Lissabonis üles kerkivad.
Me soovime edukat Euroopat, kuid see peab olema Euroopa, mis keskendub teemadele, mida inimesed tõesti toetavad ja mõistavad.
(PT) Sooviksin alustada, tänades teid Portugali sotsialistide delegatsiooni nimel, kõigi kaastundeavalduste eest minu austatud sõbra Fausto Correia surma puhul.
Me kõik - Portugali demokraatia, Portugali sotsialistide erakond ja see parlament - oleme tema lahkumise läbi kaotanud.
Nädal enne mitteametliku tippkohtumise algust soovin olla optimistlik ja usun, et terve mõistus võidab.
Soovin olla optimistlik ja usun, et kõik 27 liikmesriiki täidavad oma poliitilist kohust oma riigi kodanike ees, Euroopa kodanike ja maailma ees.
Soovin uskuda, et 19. oktoobril sõlmib Euroopa Ülemkogu poliitilise kokkuleppe ja kiidab heaks reformilepingu, lõpetades patiseisu, mis on kestnud liiga kaua.
Olen optimistlik, sest me kõik oleme teadlikud vajadusest vastata Euroopa kodanike ootustele ja kahtlustele ning täiesti põhjendatult mõtlevad nad Euroopa Liidu globaalsest rollist ja eelistest, mida see neile tulevikus toob.
Soovin olla optimistlik, sest me kõik teame, et maailm vaatab Euroopat ja ootab positiivset märki.
Me kõik teame, et maailm vajab ühendatud ja ühtset Euroopat.
Me kõik teame, et maailm ei peatu ja et Euroopa ei saa jääda oma riikide egoismi vangiks.
Me kõik teame, et on vajalik patiseis ületada, selleks et suunata oma energia majandusarengu edendamisse, töökohtade loomisesse ja kliimamuutuste vastasesse võitlusse.
Need on prioriteedid.
Juristid on aluslepingu teksti ja selle lisade suhtes kokkuleppele jõudnud.
Tehnilised/õiguslikud raskused, ehkki keerulised, ületati.
Valitsustevaheline konverents täitis talle nõukogu poolt antud volituse.
Eesistujariik Portugal tegi kõik, mis tema võimuses, et takistused ületada.
Euroopa Parlament tegi oma tööd nii valitsustevahelisel konverentsil kui väljaspool seda, kui meie kolleegid Elmar Brok, Enrique Barón Crespo ja Andrew Duff andsid hindamatu panuse.
See tähendab, et siiani on kõik oma kohust täitnud suure vastutustundega ja lubatud aja jooksul.
Nüüd tuleb loota, et ei hakata looma kunstlikke takistusi, mis lähtuvad pigem lühiajalistest riiklikest poliitilistest huvidest kui objektiivsetest vastuväidetest lepingu sisule.
Keegi ei mõistaks, kui needsamad riigipead ja valitsusjuhid, kes valitsustevahelise konverentsi mandaadi heaks kiitsid, võtaksid tagasi oma juba öeldud sõnad.
See diskrediteeriks neid.
Me satuksime kindlasti kriisi, mille tagajärjed oleksid ennustamatud.
See tekst pole võib-olla parim, kuid see on võimalus ja see on parem kui mitte midagi.
Lubage mul lõpetada, tsiteerides Jean Monnet'd: "Olen alati uskunud, et Euroopat ehitatakse läbi kriiside ja ta on nende lahenduste summa”.
Targad ja prohvetlikud sõnad.
Loodame, et Euroopa suudab teha ajalugu, kirjutada järgmise lehekülje Euroopa ülesehitamise raamatus.
(DE) Härra president, me oleme mõningase eduga võidelnud põhiseadusliku protsessi suurema demokraatlikkuse ja tõhususe eest - nüüd selle reformilepingu poole liikumise käigus -, kuid arutelu ei saa ju tõesti käia läbipaistvuse üle.
Meil on juba olnud võimalus lugeda kõike, mida nõukogu eesistujariik on täiskogule ajakirjanduse kaudu teatanud.
Mõned sisulisemad seisukohad eesistujariigilt oleksid olnud asjakohased.
Seepärast peab võitlus läbipaistvuse eest jätkuma!
See, millega parlament on väga tõsiselt tegelenud - mille eest ma olen meie esindajatele äärmiselt tänulik - on võitlus õigusriigi põhimõtete suurema täitmise eest.
Andmekaitse ühises välis- ja julgeolekupoliitikas, suurem parlamentaarne osalemine, kolmanda samba kaotamine ühise õigus- ja sisepoliitika kasuks, harta õiguslikult siduv iseloom - need kõik on teemad, mis on tähtsad isegi tsentris asuvate liberaalide jaoks ja põhinevad meie ühistel väärtustel.
Eranditega seoses lubage mul öelda järgmist.
Võib eristada neid, mis põhinevad sisepoliitikal, ja neid, mis puudutavad välispoliitikat.
Sisepoliitikas võivad need olla seotud õiguskultuuri, riigi traditsioonide ja erinevate ettekujutustega sotsiaalsetest väärtustest.
Ma suudan isegi mõista, ehkki tegelikult mitte heaks kiita asjaolu, et me siin erandi üle hääletame.
Mida ma ei suuda üldse mõista ega heaks kiita, on see, kui mõned liikmesriigid, eriti Ühendkuningriik, ühise välis- ja julgeolekupoliitika valdkonda blokeerivad.
Timothy Kirkhope on hiljuti öelnud: me peaksime arendama poliitikat, mida kodanikud toetavad.
Kodanikud toetavad usaldusväärset ühist välis- ja julgeolekupoliitikat.
Meie ees seisvaid väljakutseid arvestades on see objektiivne vajadus: võitlus terrorismi vastu, kriis Lähis-Idas, võitlus vaesuse vastu, nakkushaigused ja ränne.
Siin on palju väljakutseid, millele on võimalik ainult koos vastata.
Seepärast arutleme me täiesti objektiivselt (ja Martin Schulz on seda teinud ja ma arvan, et tal on täiesti õigus), kes otsustab maailma asjade üle kahe- või kolmekümne aasta pärast?
Ameerika Ühendriigid, Hiina, India ja ... Ühendkuningriik?
Seda ei usu keegi!
Ka ei hakka seda tegema Saksamaa või Prantsusmaa.
Me kas teeme seda koos või üldse mitte!
Seepärast vajame me Euroopa vaimu ja seda reformilepingut!
(PT) Kui mainiksin läbipaistmatust, siis põhiõiguste harta sätestab, et Euroopas "ei tohi [kedagi] surma mõista ega hukata”.
Esialgu on kõik ilus, kuid see pole kogu tõde.
Kõnealuse artikli tõlgendamise aluseks on Euroopa konventsiooni raamistik ja selles on sätestatud mõned vastuvõetamatud erandid.
Näiteks võivad riigid surmanuhtluse taastada otsese sõjaohu korral.
Mu daamid ja härrad, mis idee see selline on?
Sama õigusakt annab jõustruktuuride ametnikele ülestõusu korral õiguse tappa ja lubab isegi, tsiteerin veel kord "ennetavat kinnipidamist”.
Kindlasti mäletate 2005. aastal Londoni metroos tapetud Jean Charles de Menezesi.
Kas see oli õnnetu eksimus või hoopis kuritegu, mis uue aluslepingu kohaselt oleks seaduslik?
Täna võtsid José Sócrates ja Durão Barroso Lissabonis sõna surmanuhtluse vastu.
Millised saavad olla volitused toetada lepingut, mis surmanuhtluse nüüd tagauksest uuesti sisse laseb?
(IT) Härra juhataja, daamid ja härrad, teised liikmed kinnitavad seda järgneva arutelu käigus, kuid ma usun, et on õige rõhutada - osaliselt tulevast tippkohtumist silmas pidades - et Euroopa kodanik on keegi, kellel on riikliku õiguse kohaselt liikmesriigi kodakondsus.
Seega, kodanik on igaüks, kes saab kasu sellest staatusest tulenevatest õigustest ja eriti õigusest valida ja olla valitud Euroopa Parlamendi liikmeks.
Kelle jaoks oleme me aastaid tööd teinud, kui me räägime õigusest vabalt liikuda, õigusest haridusele, tervishoiule, tööle, õigusest väärikusele, kui mitte kodanike jaoks, kes on meid demokraatlikult valinud?
Pean samavõrd tähtsaks säilitada liikmesriikide vahel vastastikune austus: aastakümneid on härrasmeeste kokkulepe taganud kolmele Saksamaa järel suurimale ELi liikmesriigile võrdse kaalu.
Keelel alusel on seda juba loendamatuid kordi rikutud.
Nüüd seab Lamassoure'i ja Severini ettepanek sihiks kaotada see võrdsus ka poliitilise kaalu osas.
Kui selline on põhjapanev meeleolu, siis ei peaks me olema asjata üllatunud, et nii raske on saavutada kokkulepet ühise tuleviku määratlemise kohta.
Euroopa tippkohtumisel tuleks seega Euroopa kodakondsuse ja demokraatliku õiguspärasuse ideede üle sügavalt järele mõelda.
(CS) Ma usun, et tulevasel Lissaboni tippkohtumisel saavutatakse reformilepingu sõnastuse osas lõplik kokkulepe.
Selle allkirjastamine ja ratifitseerimine lõpetavad institutsionaalse kriisi, mille põhjustasid referendumid Prantsusmaal ja Madalmaades.
Institutsionaalne reform on vajalik, kuid see pole iseenesest piisav, et EL võiks olla edukas rohkem globaliseerunud maailmas ja oma kodanikega seoses.
Institutsionaalne reform on lahenduse vältimatu osa, kuid ta pole siiski ise lahendus.
Kui reformileping on jõustunud, peame alustama fundamentaalset arutelu Euroopa integratsiooni tulevase suuna üle.
Vastuseid Euroopa majanduslikele, sotsiaalsetele või julgeolekuküsimustele hakatakse otsima olemasoleva poliitika range läbivaatamise käigus.
Neis vaidlustes peab kesksele kohale asuma Euroopa projekti lõppeesmärk ja sellega seotud küsimused ELi piiridest.
Referendumid Prantsusmaal ja Madalmaades ning keerulised läbirääkimised reformilepingu sõnastuse üle näitavad, et fundamentaalne arutelu Euroopa projekti sisu üle on varasemast palju raskem.
Seepärast on nii tähtis vastata asjakohaselt ja viivitamata president Sarkozy ettepanekule luua nn tarkade komisjon, mis annaks arutelule nii vajaliku suuna ja hoo.
Sellel organil peaks olema selge mandaat, kuid mingil juhul ei tohiks ta koosneda liikmesriikide valitsuste esindajatest.
Pigem peaks olema tegemist valitud rühma silmapaistvate akadeemikute, väljapaistvate ettevõtjate, endiste diplomaatide ja poliitikutega.
Nad peaksid olema isiksused, kellel on loomupärane autoriteet ja keda austatakse, mitte ametnikud, kellele valitsused on delegeerinud ülesanded.
Komisjoni eesmärgiks ei peaks olema avaliku arutelu asendamine, pigem peaks see toimima arutelu katalüsaatorina ja esinema konkreetsete ettepanekutega Euroopa integratsiooni tuleviku kohta.
Härra juhataja, reformileping annab meile võib-olla ebatäiuslikud, kuid siiski vajalikud vahendid, ja meist sõltub nende potentsiaali täielik ärakasutamine.
Euroopa kodanikud ootavad ELilt konkreetseid, käegakatsutavaid tulemusi.
Meie töö on need ootused täita.
(FR) Härra juhataja, valitsustevaheline konverents töötas vist La Manche'i väina tunneli kõige sügavamas sopis, selleks et avaliku arvamuse eest pääseda.
Pr Wallström, tulemust on võimatu tavakodanikule edastada.
Euroopa Liidu lepingut ja lepingut selle toimimise kohta on muudetud rohkem kui 300 muudatusettepanekuga, mis on maetud 150 lehekülje sisse.
Boonuseks on veel 53 deklaratsiooni ja 12 protokolli.
Pärast ELi sümboleid, nagu lipp ja hümn, pühitakse ära ka muud poliitilised saavutused.
Sotsiaalne dialoog pole enam ELi horisontaalne kohustus.
Sotsiaalpartneritele palutakse end mitte häirida majanduspoliitikaga, vaid jääda ainult sotsiaalpoliitika juurde.
Protokoll üldhuviteenuste kohta sätestab kaudselt konkurentsiõiguse ülimuslikkuse kõigi teenuste suhtes, mida kodanikele osutavad omavalitsused või piirkonnad, sõltumata sellest, kuivõrd ebamääraselt kaubanduslikud nad on.
Riikide valitsused, nagu öövahid, saavad otsustada ainult mittemajanduslike üldhuviteenuste üle.
Meile valetatakse põhiõiguste harta siduvuse kohta.
Protokoll nr 7 ütleb, ma tsiteerin: "kahtluse vältimiseks, sätestatakse, et miski harta IV jaotises ei anna Poola või Ühendkuningriigi suhtes kohaldamiseks kohtujurisdiktsiooni alla kuuluvaid õigusi”.
Lihtsas keeles öeldes ei saa Euroopa Kohus hartat jõustada.
Ma ei hakka peatuma kõigil eranditel, mis tekitavad "kahekiiruselise” Euroopa, niivõrd kui see puudutab euroala, Schengeni lepingut ning justiits- ja siseküsimuste eeskirju.
Artikkel 24 on tõeliselt totalitaarse riigi vääriline, lubades sellisel kujul ainult nõukogul kehtestada meie kaaskodanike jaoks isikuandmete kaitse eeskirjad ja lubada nende andmete vaba edastamist Ameerika Ühendriikidele.
Ei parlament ega isegi Euroopa Kohus ei suuda põhivabadusi kaitsta.
George Orwelli suur vend pole enam kaugel!
Lõpuks ähvardatakse meid valitsuste alalise vetoõigusega, mis tuleneb Ioannina kompromissist.
Hr juhataja, see on vastuvõetamatu.
Isiklikult mina olen hakanud mõningaid Nice'i lepingu voorusi taasavastama.
- (RO) Lissaboni tippkohtumine pakub Euroopa Liidule võimalust arutleda ja võib-olla võtta vastu otsuseid selle tuleviku ja 21. sajandi rolli seisukohalt tähtsal teemal.
2007. aasta kontekst, kui Euroopa Liit koosneb 27 riigist ja rahvusvaheline tegevusväli üha enam globaliseerub, sunnib meid tegelema Euroopa Liidu eesmärkide, prioriteetide ja toimimise küsimustega.
Vaieldamatult peaks Euroopa Liidu tegevus 21. sajandil põhinema kahel aluspõhimõttel: demokraatlik õiguspärasus ja tihe suhe Euroopa kodanikega, samuti tegevuse suurem järjekindlus ja tõhusus, sealhulgas väliselt.
Eelkõige tähendab see demokraatlike väärtuste, meie kodanike, sealhulgas vähemuste õiguste austamist ja edendamist ja sellest vaatepunktist tervitan ma selle aspekti selgesõnalist nimetamist lepingu väljapakutud sõnastuses.
Teiseks, Euroopa Liit ei saa olla tänases globaliseerunud maailmas strateegiline jõud, ilma et suunaks oma välispoliitika vaidluste lahendamisele ning rahvusvahelise ja kultuuridevahelise dialoogi edendamisele, eriti piirkondliku koostöö edendamise poliitika valdkonnas.
Viimaks, ehkki mitte vähem tähtsana, ei peaks me unustama mis tahes arengu tõukejõudu, nimelt haridust ja kohta, mis sellel peaks olema Lissaboni strateegia uues versioonis.
Ilma suurema tähelepanuta Euroopa haridus- ja teaduspoliitikale pole meil võimalik rääkida reformitud, konkurentsivõimelisest ja tugevast liidust.
Ma loodan, et Lissaboni tippkohtumine annab meie tänastele küsimustele ka selged vastused.
(DE) Härra juhataja, minu kaasparlamendiliige hr Goebbels ütles pärast oma kõnet, et oma kriitikale vaatamata ei kavatse ta Nice'i lepingu pärast surra - mida ma väga loodan, et ta ei tee ja et ta elab veel kaua.
Eelkõige pole Nice'i leping selline, mille pärast tasuks surra!
Ma loodan, et leping, mille me nüüd saame, vähemalt pakub kõvasti rohkem lisandväärtust kui Nice'i leping.
Sooviksin jätkata sealt, kus hr Lambsdorff lõpetas.
Meie kodanikud soovivad tugevat Euroopa Liitu, mitte igapäevaellu sekkumiseks, vaid väliseks esinduseks, selleks et suuta paremini meie kodanikke esindada.
Praegu olen arvamusel, et see leping, kõigile vigadele vaatamata, ikkagi kujutab endast olulist edasiminekut.
See on vajalik, ehkki mittepiisav tingimus selleks, et saaksime ellu viia aktiivset välis- ja julgeolekupoliitikat.
Muidugi valmistab meile muret Kosovo küsimus.
Me saame näha, kas leidub tahet üldiselt edendada ühist välis- ja julgeolekupoliitikat.
Kui siin sõbralikku lahendust ei leita, siis peavad nii Portugal kui ka Sloveenia ennast eesistumise ajal kõvasti kokku võtma.
Siiski on tähtis, et me looksime pikas perspektiivis asjakohased tingimused.
Sooviksin siinkohal esile tuua kaks momenti: ühest küljest me muidugi vajame töövõimelist diplomaatilist teenistust, mis peab asuma komisjoni juures.
Pole mingit mõtet kinnitada välispoliitika Euroopa Komisjoni asepresidendi ja kõrgete esindajate juurde, kui diplomaatiline teenistus tuleb seejärel korraldada mujal.
Teisest küljest - millele mitu kaasparlamendiliiget, nagu Enrique Barón Crespo ja teised, on juba osutanud - me peame tegema selgeks, et parlament on algusest peale kõrge esindaja määramisse kaasatud.
Lõpetuseks veel üks märkus Euroopa Komisjoni asepresidendile: te osutasite korduvalt, kui tähtsad on selle lepingu üle peetavad läbirääkimised.
Küsimust ei lahendata - nagu on öelnud minu kolleeg hr Schulz - kokkuleppega, mis loodetavasti nõukogus saavutatakse, ja isegi mitte ratifitseerimisega, vaid meie kodanikud peavad olema veendunud ratifitseerimise ajal ja pärast seda, et see leping on neile kasulik, võimaldades nende huve maailmas esindada.
- (PL) Härra juhataja, mõned mõtted Lissaboni kohta.
Viimased sündmused seoses põhiseadusliku kriisiga on viinud Euroopa kodanikud teadmisele, et vajatakse reformi ja muutusi.
Demokraatliku otsustussüsteemi tuum on konsensusele jõudmine mõne idee kas enamuse või ühehäälse toetuse kaudu, kus tähtsates küsimustes üks partner ei kasuta kergemeelset vetot.
Me arutame arvulise esindatuse küsimust ühtse Euroopa otsuste langetamise foorumil ja seega puudutame me ühise organismi toimimise põhimõtteid.
Seepärast on tähtis panna tähele ka vähemuse häält, mis näiteks tema geograafilise olukorra, või ajaloolise kogemuse ja poliitilise olukorra tõttu võib tihti väljendada sellist vaadet tegelikkusele, mis on Euroopale oluline.
Elav ja dünaamiline organism, mida Euroopa on, ei tohi olla suletud jäika ja üldisesse õiguslikku raamistikku, mille praegune parlament või komisjon on igaveseks ajaks kasutusele võtnud.
Isikule või riikide rühmale on omane piiramatul arvul käitumisviise ning elu ja konkreetne olukord nõuavad reeglite muutmist, kuid mitte väärtuste muutmist, mis peaksid tegelikkuse suhtes jääma samaks.
Me ei tohi alahinnata majanduslike, poliitiliste ja energiaga seotud aspektide idapoolset mõõdet.
Mitte ainult Lääs ei loe, või Brasiilia, ja mulle tundub, et praegune eesistujariik peaks olema ses suhtes paindlikum.
Ja veel üks mõte: laienenud majanduslik perspektiiv, mida me arutame ja mis on arutelude teemaks, peaks olema nn Lissaboni strateegia element, juhul kui soovime järele jõuda Ameerika Ühendriikidele.
Ja lõpuks, härra juhataja: kodanike valitud liikmesriikide parlamentide suurem kaasatus toob ELi asjad inimestele lähemale.
Tegelikult tähendab see, et kodanikud, ja mitte ainult juhtumisi antud hetkel võimuloleva valitsuse esindajad, peaksid rohkem otsustama Euroopa kuju, sisu ja tuleviku üle.
Härra juhataja, lubage õnnitleda eesistujariik Portugali edasimineku eest konsensuse saavutamisel.
Kuid muidugi oleme täna paljude kolleegide suust kuulnud, et parlamendiliikmete seas on ka märkimisväärsel hulgal pettunuid.
Paljud on pettunud selle pärast, et läks kaduma põhiseaduse idee, mis oleks asendanud praegused aluslepingud ja seadnud meie liidu uuele õiguslikule alusele.
Teised on pettunud paljude muudatuste pärast, mis välja võideldi, ja teatud liikmesriikide osas tehtud erisätete ja erandite pärast.
Mõned neist muudatustest on muidugi kahetsusväärsed.
Kuid need on hinnaks, mida tuleb maksta, et tagada kõigi 27 liikmesriigi nõusolek ja ratifitseerimine kõigi 27 riigi poolt.
See on olukord, millega me peame arvestama.
Ei saa üle ega ümber asjaolust, et see leping peab olema vastuvõetav kõigile liikmesriikidele ja kõik liikmesriigid peavad selle ratifitseerima.
Kolleegid ei peaks üldpilti silmist laskma.
See leping, isegi oma praegusel kujul, sisaldab palju tähtsaid reforme.
Me vajame neid reforme ja liit vajab neid.
Igaüks, kes soovib hästi töötavat ja demokraatlikult aruandekohustuslikku liitu, peaks neid reforme toetama.
Reformilepingu alternatiiviks on senise olukorra jätkumine koos aastaid kestva käteväänamisega institutsioonide ja Euroopa Liidu mehhanismide üle.
Ma pigem sooviksin reformilepingu jõustumist ja seejärel liidu siirdumist värske jõuga tegelike küsimuste juurde, mis kodanikke huvitavad: kliimamuutused; meie majanduslik suutlikkus; arenguabi; keskkond - kõik need on asjad, mille jaoks me liitu vajame, sest üksi ja eraldi pole me tõhusad, kuid koos suudame rohkem korda saata.
Liikugem nüüd edasi ja lahendagem need institutsioonilised küsimused üks kord ja alatiseks.
(DE) Härra juhataja, daamid ja härrad, Lissabon toob meid veel ühe tähtsa sammu võrra teineteisele lähemale ja lõpetab edukalt kohtumiste järelmõju.
Siiski ei vii Lissabon meid veel eesmärgini.
Ratifitseerimisprotsess seisab ikka veel ees ja nõuab meilt kogu jõudu ja tõesti, meilt kõigilt.
Kas üheskoos või mitte üldse suudame me muuta Euroopa Liidu demokraatlikumaks, kodanikele lähemalseisvamaks, läbipaistvamaks, tegutsemisvõimelisemaks, nii sisemiselt kui ka välimiselt.
Reformileping tähistab järgmist sammu õiges suunas.
Ainult siis, kui teeme seda koos, suudame me kinnistada reformilepingu avalikkuse teadvuses kui lisandväärtuse kodanike Euroopa, Euroopa Liidu ja Euroopa jaoks tervikuna.
Ainult et ainuüksi reformilepinguga pole me ikka veel egoismile, natsionalismile, protektsionismile, ELi eitajatele ja ELi valelikkusele nende kohta kätte näidanud.
Nad on ühiskonna ja Euroopa tuleviku vähktõbi.
Erandite meetod on ühtse Euroopaga vastuolus.
Erandite meetod on väärtuste ühendust nõrgestav.
See loob esimese ja teise klassi kodanikud ja ma imestan, miks Poola ja Ühendkuningriigi esindajad soovivad Euroopa Liidu ühise välis- ja julgeolekupoliitika kraavi ajada.
Me soovime, et andmekaitse üle oleks seaduslik kontroll parlamendi osalusel.
Me soovime, et ametissenimetamise otsused võetaks vastu pärast Euroopa Parlamendi valimisi.
Me soovime, et jätkuks sotsiaalpartnerite ja sotsiaalse dialoogi kinnistamine ning tugevdamine.
Me soovime, et reformilepingu lisandväärtust avalikkusele tutvustataks, samuti Euroopa Parlamendi kaasotsustamise õiguste edasist laiendamist, sest ainult nii muutub Euroopa demokraatlikumaks, kodanikulähedasemaks ja läbipaistvamaks.
Härra juhataja, mis aluslepingusse puutub, siis ei peitu kurat mitte üksikasjades, vaid ratifitseerimises.
Me peaksime mäletama Taanit aastal 1992, Iirimaad aastal 2001, Prantsusmaad ja Madalmaasid aastal 2005 ja isegi Rootsi euro küsimust aastal 2003.
"Ei” tulemuse eest pole kuhugi peituda.
Ilmselt vastutab iga liikmesriik ratifitseerimise eest ise, kas parlamentaarselt või referendumi kaudu, kuid kas kogu asja on tõesti võimatu koordineerida?
Ma arvan, et kõigi ratifitseerimiste kokkutoomine võimaldaks vältida riiklike arutelude lõputut voogu ja laseks Euroopa avalikul arvamusel selgemalt välja kujuneda.
Härra juhataja, ma võin välja pakkuda aja: 2008. aasta mai esimesed kaks nädalat, sest nende kahe nädala jooksul lõppes Teine maailmasõda ja 9. mail on Euroopa päev ning 2008. aastal on Haagi kongressi, mis pani Euroopa liikuma ja mida juhatas Winston Churchill, kuuekümnes aastapäev.
Meile, prantslastele, tähendab see ka suure eurooplase, François Mitterrandi valimist 10. mail.
Sellest oleks pisut abi, kui ratifitseerimised oleksid kooskõlastatud.
Lõppude lõpuks, me oleme sümbolid aluslepingust kaotanud, kuid sümbolid võib kalendrisse tagasi panna.
Miks mitte kirjutada neid teatud kuupäevadele?
Sest sõltumata sellest, mida me lepingu koostamisest arvame - ja meie kaasparlamendiliige hr Goebbels väljendus ses suhtes üsna järsult - me peame iga hinna eest siiski tagama, et see samm Euroopa ajaloos astutakse.
Seega teen teile selle ettepaneku: nõustuge nende kahe nädalaga!
(Aplaus)
- (PL) Härra juhataja, peaminister, proua juhataja, nii nagu seitse aastat tagasi, seisavad eesistujariik Portugali ees ka nüüd mõned suured ülesanded ja suured väljakutsed.
Olen veendunud, et Euroopa alusleping võetakse vastu heas õhkkonnas ja konsensusega, luues aluse ELi tulemuslikule ja tõhusale juhtimisele.
See on täna kõige tähtsam; sest ainult siis saab Euroopa järk-järgult muutuda poliitiliseks jõuks ja positiivselt mõjutada maailma saatust.
Kuid majanduslik võimsus on ELis alati midagi põhimõttelist ja täna on see isegi rohkem tõsi, kui see oli seitse aastat tagasi.
Meie ees seisavad globaliseerumise väljakutsed ja me soovime muutuda, ja ma tsiteerin "kõige konkurentsivõimelisemaks teadmistepõhiseks majanduseks maailmas, mis suudab tagada jätkusuutliku majanduskasvu, rohkem ja paremaid töökohti ja suurema sotsiaalse ühtekuuluvuse”.
Kuid täna me teame, kui raske see on.
Seega, sotsiaalne Euroopa, mis suurendab tööhõivet ja võitleb kliimamuutuste vastu, nii nagu see polnud seitse aastat tagasi, peab olema ka täiesti vaba turuga Euroopa.
Avatud turg ilma protektsionismi ja monopolideta.
Oleme selle oma kodanikele võlgu, kui soovime konkurentsi, innovatsiooni ja arengu valdkonnas tegutseda Lissaboni strateegia põhimõtete kohaselt.
Meenutagem ka, et strateegia juhiste haldamine vabaturu positsioonilt on toiminud palju paremini kui haldamine liikmesriikide tasandilt.
Ja viimaks, kolmas küsimus - meie edu sõltub suuresti suhetest meie naabritega.
Õnnitlen eesistujariik Portugali ELi lõunapiiri olulise kindlustamise puhul, kuid me ei tohiks minutikski unustada idapoolset mõõdet, eriti kuna ausate ja vabade valimiste tulemused Ukrainas on pakkunud meile võimaluse demokraatliku, vabaturumajandust pooldava ja Euroopat pooldava stabiliseerumise saabumiseks Euroopa Liidu idapiiril.
Valimised toimusid vaid kaks ja pool nädalat tagasi ja asi on väärt, et seda Euroopa Parlamendis kuulutada.
(HU) Härra juhataja, nagu senise arutelu käigus on selgunud, on praeguse reformilepinguga väga palju kaalul, alustades liidu toimimisvõimest ja usaldusväärsusest.
Igal juhul Euroopa kodanikud ei mõista, et me oleme põhiseaduse lepingu ja institutsiooniliste probleemide kallal töötanud aastaid ja et seetõttu meie kui poliitiline eliit teame väga hästi, et liidu uuendamise ja reformimise huvides on need äärmiselt tähtsad, ja samas on see meile võõras, mõistetamatu arutelu.
Lõpuks peame hakkama tegelema Euroopa kodanike jaoks reaalsete teemadega ja nõustun Martin Schulziga, et liidu töös ei tohiks enam olla läbikukkumisi.
Ei tohiks olla enam läbikukkumisi, sest 2004. aasta laienemine oli esimene, mida ei hoidnud ära radikaalsed reformid või radikaliseerumine.
Enam ei üllata, et britid käituvad nii, nagu nad käituvad, ja uue liikmesriigi esindajana ei meeldi mulle, et minu Poola kolleegid on asunud poliitilisele kursile, mis kahjuks Euroopa ühtsust ei teeni.
Reformilepingule pole alternatiivi.
See on tähtis selleks, et Euroopa Parlament poleks virisemise koht, vaid institutsioon komisjonile ja nõukogule tõsiselt võtmiseks.
See on samuti tähtis ka selleks, et saaksime edeneda sellistes küsimustes nagu riikide vähemused, mis on lõpuks üks Euroopa suuri probleeme - me peaks vaatama Lääne-Balkanit või Ukrainat ja Venemaad - (lause lõpetamata).
Ilma reformilepinguta ei saa me ka selles valdkonnas sammugi edasi liikuda.
Härra juhataja, reformilepingule pole alternatiivi; on kas reformileping või liidu surm!
Tänan tähelepanu eest.
Meie ees on tähtis võimalus teha Euroopa Liidust liit, mis on tõhusam ja demokraatlikum.
Uus leping pakub vajalikud vahendid selleks, et Euroopa Liit saaks jätkata edasiliikumist pärast seda, kui meiega on nüüd ühinenud uued kodanikud.
Meil on unikaalne võimalus ja koos peame hoolitsema selle eest, et nüüd leitaks vajalikud kompromissid, mis tagavad parema tuleviku Euroopa kodanike jaoks.
Mitu inimest on nimetanud Poolat ja Inglismaad ja nende erandeid.
Jah, on tähtis, et igaüks hoiaks esil rahvuslikke huve, kuid veel tähtsam on, et me hoiaksime esil Euroopa Liidu huve, sest Euroopa Liit oleme me kõik.
See ei käi mitte ainult nõukogu kohta, vaid eelkõige ka Euroopa Parlamendi kohta.
Ma ei nõustu, et peaks olema mingi Euroopa Liit teatud Euroopa kodanike jaoks ja teine Euroopa Liit mõne teise riigi Euroopa kodanike jaoks.
Seepärast peame kasutama võimalust, mille me järgnevatel päevadel Portugalis saame, et saata kodanikele selge sõnum, et Euroopa Liit pole stagneerunud, ja uue lepinguga tagame me, et edasiliikumine jätkub.
Me tagame, et pärast Euroopa tuleviku üle pideva vaidlemise pikki ja raskeid aastaid oleme leidnud viisi kokkuleppimiseks, mis juhib meid suurema edu suunas.
Lepingu, mis peaks tagama suurema läbipaistvuse, ja nagu juba öeldud, suurema tõhususe.
Lepingu, mis peaks meil aitama tugevdada iga Euroopa kodaniku häält.
Märgin hea meelega, et riik, mida ma esindan, suurendab oma jõudu selles parlamendis.
Euroopa Liidu ees seisavad tähtsad väljakutsed, millega me peame tegelema hakkama võimalikult kiiresti.
Peame konkureerima globaliseerunud maailmas ja seepärast tuleks kinnitada vajalikud eesmärgid, et need väljakutsed vastu võtta, sellised väljakutsed nagu kliimamuutused, sisseränne, kuidas luua rohkem töökohti ja paremad tingimused meie töötajate jaoks.
Nende väljakutsetega saame toime tulla vaid siis, kui meil on tõhusam ja läbipaistvam Euroopa Liit.
- (PL) Härra juhataja, ma loodan, et teineteise mõistmine, mis Berliinis reformilepingu hetkel kõige olulisemate probleemide kohta saavutati, kulmineerub tulevase Lissaboni tippkohtumise positiivse tulemuse näol.
Samuti loodan, et Poola valitsus - arvestades, et 80% Poola inimestest toetab meie liikmeksolekut Euroopa Liidus - leiab tee lepingu eelnõu lõplikuks heakskiitmiseks ning näitab sellega, et mõistab hüüdlauset "tugev Poola tugevas Euroopas”.
Üks selle mõistmise kõige tähtsamaid saavutusi oleks põhiõiguste harta muutmine õiguslikult siduvaks ja mul on hea meel, et Euroopa Parlamendi president, komisjoni eesistuja ja eesistujariik planeerivad Euroopa Parlamendi täiskogu istungjärgul harta ühise väljakuulutamise tseremooniat.
See näitab, kuivõrd tähtis on see dokument, käsitledes selliseid teemasid nagu väärikus, vabadus, võrdsus, solidaarsus, kodanike õigused ja õigusemõistmine.
Sellest tulenevalt ei mõista ma ja ei toeta Poola valitsuse seisukohta, millega soovitakse Poola kodanike jaoks erandit harta IV peatüki, pealkirjaga "Solidaarsus”, sätetest.
See peatükk sisaldab sätteid seoses töötajate ja ametiühingute õigustega, mis on Poola ja Euroopa vasakpoolsetele eriti südamelähedased.
Iga tark valitsus peaks hoolitsema selle eest, et tagada oma riigi kodanikele töötajate õiguste suurem ja tõhusam kaitse, eriti sellises riigis nagu Poola, millele tõi vabaduse töötajate ülestõus, kes olid ühinenud liikumiseks nimega Solidarność.
Seepärast kutsun Poola valitsust üles oma seisukohta selles küsimuses muutma.
(PT) Mitteametlik tippkohtumine Lissabonis võiks lõpetada rahutu perioodi, mille käigus Euroopa ambitsioonid murdsid piike kriisiga.
Uus reformileping ei sisalda volitusi Euroopa ümberehituseks; selleks oleks vaja Euroopa põhiseadust.
Kaotatud põhiseadusega võrreldes on uus leping alaväärtuslik saavutus; see on pigem väike kui et suur samm ajaloos; see on see, mis on, mitte see, mis peaks olema.
Kuid see kujutab endast teatud arengut selles mõttes, et Euroopa kohandab oma institutsioone uuele geopoliitilisele olukorrale ja tulevastele aruteludele vastavaks.
Peame tunnistama, et emotsionaalne külg referendumil piiras poliitilise esindatuse puhtalt ratsionaalset külge.
Avalik arvamus oli halvasti valmis visionaarseks ja kosmopoliitiliseks lähenemisviisiks, mis tõi meile ettevaatlikuma ja suletuma protsessi võrreldes protsessiga konvendis, mis sillutas teed põhiseadusele.
Seda ei tohiks unustada need, kes järgmisel Euroopa Ülemkogu kohtumisel laua ümber istuvad.
Nõukogu ülesandeks on nüüd tagada lepingule vajalik ühtsus kooskõlas erandite maksimaalse piiramise põhimõttega, et vältida harta erandite kaudu varjatud erosiooni, mis tuleneb algsetes härrasmeeste kokkulepetes (näiteks Ioannina kompromiss) sisaldunud erandiklauslitest, ja tagada, et leping on pigem ühtne kui killustatud.
Nõukogu teine ülesanne on hallata lepingu ratifitseerimist; see on äärmiselt tähtis, et vältida kõigile kodanikele nii südamelähedase Euroopa kursi muutmist.
On aeg tunnistada, et Euroopa õiguspärasus tuleneb eelkõige universaalsetest väärtustest, selle demokraatlike institutsioonide ühtsusest, ühisest sihist saavutada õiglus kogu maailmas, mis tuleneb just hiilgavast mõtlemisest.
See on Euroopa õiguspärasus.
- (PL) Härra juhataja, sooviksin samuti õnnitleda eesistujariik Portugali Euroopa Liidu lepingu üle saavutatud kompromissini viinud protsessi haldamise eest.
See oli väga raske protsess ja kokkuleppele jõudmine nõudis tõesti tohutuid jõupingutusi.
See leping pole meie unistuste leping, samuti ei kajasta see tänaste eurooplaste nägemusi ja unistusi.
Siiski on ta see, mis meil praegu on, teekonnal unistuste ja tegelikkuse vahel Euroopa Liidus.
Olen veendunud ja loodan, et leping kiidetakse heaks kõigis Euroopa riikides.
Samas pean täna siin Euroopa Parlamendis kinnitama oma kindlat vastuseisu Poola valitsuse avaldusele, mille kohaselt ta ei nõustu ELi põhiõiguste hartaga.
Non possumus, ütlen seda non possumus Euroopa Parlamendis kui Solidaarsuse aktivist sõjaseisukorra päevilt.
Poola näitas kogu Euroopale teed vabadusele ja demokraatiale ja täna on Poola valitsusel jultumust teatada, et ta ei kavatse meie riigis, minu kodumaal põhiõiguste hartat kohaldada.
Protesteerin selle vastu selle osa Poola rahva, meeste ja naiste nimel, kes kunagi ei kavatse leppida sellega, et ELi põhiõiguste harta pole Poolale siduv.
(EL) Härra juhataja, kõigepealt sooviksin õnnitleda eesistujariik Portugali ülesnäidatud meelekindluse, kiiruse ja aktiivsuse eest.
Tänu sellele on meil täna reformilepingu tekst, mis esitatakse valitsustevahelisele konverentsile Lissabonis.
Ma loodan, et valitsused seal on oma ülesannete kõrgusel ja täidavad oma kohust, nii et saaksime välja ummikseisust, milles me praegu oleme.
Samuti sooviksin eesistujariik Portugalile kinnitada, et valdav enamus selle parlamendi liikmetest seisab tema selja taga ja me ootame selles küsimuses positiivset tulemust.
Eelkõige vajame me lepingut, seejärel ratifitseerimist kõigi riikide poolt.
Olen kuulnud mitmeid seisukohti, mis käsitlevad käimasolevaid jõupingutusi Euroopa suuremaks ühtlustamiseks, ja mind on üllatanud need, kes peidavad oma Euroopa-vastast filosoofiat, hüüdes parema järele, selleks et hävitada head.
Palun olgu nad ausad: kui nad ei saavuta ELi paremat ühtlustamist või integratsiooni, siis las Inglismaa, Prantsusmaa, Saksamaa, Poola vastavad globaliseerumise väljakutsetele üksi.
Las nad kindlustavad rahu, kui omavaheline võistlus rahvuste tasandil viib meid taas kord kriisi ja võib-olla sõjani.
Peame mõistma, et nägemust Euroopa Liidust ei saa lihtsalt kalevi alla peita; me peame seda edendama ja selle realiseerima.
Meie eesmärgiks peaks olema pideva arengu tagamine, nii et kõik need riigid ja rahvad omaksid ülemaailmset tulevikku, mitte vaid Euroopa tulevikku, mis toetub põhimõtetele ja väärtustele.
See on nägemus, mida peame edendama, ja peaminister, see parlament toetab teid.
Härra juhataja, väga rõõmustav on näha oma nime seinal koos välisministri ja voliniku omaga - see on suur hetk!
Kui lubate, siis käsitleksin kolme teemat.
Avaliku sektori teenistujana olen isiklikult kolme valitsustevahelise konverentsi juures tegev olnud.
Minu arvamus valitsustevaheliste konverentside kohta on see, et viimase 25 aasta jooksul oleme pidevalt uut aluslepingut kas ette valmistanud, selle üle läbirääkimisi pidanud või seda ratifitseerinud.
Ma ei tea, kuidas teiega on - hr Corbett ja teised - aga mina olen hakanud tundma valitsustevahelise konverentsi tüdimust.
Peame selle ära lõpetama.
On olnud liiga palju valitsustevahelisi konverentse, need on olnud pidevad.
Ma pole muutuste vastu - hoopis vastupidi -, kuid mingil hetkel tuleb meil maha rahuneda, ja ma arvan, et kahe nädala pärast me just seda teemegi.
Minu teine tähelepanek on see, et muidugi oleksin ma soovinud põhiseadust, kuid olgem nüüd rahul reformilepinguga, sellisena, nagu see on.
Ta on kõvasti parem sellest, mis meil praegu on.
Muidugi on meil kõigil etteheiteid, mitte viimases järjekorras erandite suhtes ja selle suhtes, kas ta on lihtsam või hoopis keerulisem.
Meil kõigil on oma kõhklused, kuid tasub meeles pidada: leping annab väga tugeva välispoliitika; annab juriidilise isiku staatuse; annab põhiõigused - vähemalt mõnedele meie seast - ja rohkemates küsimustes kvalifitseeritud häälteenamusega hääletamise.
Muidugi, alati saab asju paremini teha, kuid praegu on meil just selline reformileping.
Niisiis oleks minu sõnum Ühendkuningriigile ja Poolale: "rahunege maha ja nõustuge sellega”.
Lõpuks soovin öelda, et ma tõesti arvan, et oleks aeg taastada usaldus liikmesriikide vahel.
Oleme olnud pidevalt negatiivsel lainel alates Nice'i läbirääkimistest, kus väikesi vastandati suurtele.
Nüüd, arvan ma, oleks aeg matta sõjakirves ja taastada usaldus, nii nagu me olime sellega harjunud enne Nice'i lepingut.
On aeg lõpetada institutsioonide sagimine, lahendada need küsimused ja keskenduda tegelikule poliitikale.
nõukogu eesistuja. - (PT) Härra juhataja, daamid ja härrad, esmalt sooviksin tänada Euroopa Parlamendi liikmeid nende väga olulise toetuse eest eesistujariik Portugali valitsustevahelise konverentsi raames tehtud jõupingutustele ja tööle, mis viib meid, nagu me loodame, meie liidu uue lepinguni.
Neile, kes väljendusid vähem soosivalt või isegi oponeerisid, sooviksin öelda, et eesistujariik võtab neid muresid ja kriitikat arvesse ning see on ka meie kohus, sest me peame seda kõike osaks koostööst meie töö ja jõupingutuste käigus ja loomulikult tuleb neid ka arvestada.
Ma usun, et see oli Graham Watson, kes siin ütles, et Portugali peaministril peab olema tunne, nagu valmistaks ta oma sõjaväge ette lahinguks valitsustevahelisel konverentsil 18. ja 19. oktoobril.
See on üks viis asjale vaadata ja ma ütleksin, et olen selle armee sõdur, lootuses, et siin veel palju sõdureid ennast üles annab ja meie armeega ühineb, nii et Lissabonis võiksime me tõepoolest uue Euroopa Liidu lepinguni jõuda.
Valitsustevaheline konverents on oma töö juristide ja ekspertide tasandil lõpetanud.
Nüüd on poliitikute kord õiglasel tasandil esineda ja ma olen kindel, et poliitikud ja valitsusjuhid püsivad oma ülesannete kõrgusel.
Siin on öeldud, et me ei tohi läbi kukkuda ja eesistujariik Portugal nõustub täielikult selle avaldusega.
Me ei tohi läbi kukkuda, kui ehitame üles kokkuleppe, mis, olen kindel, leiab kõigi toetuse; teisiti ei saa see olla.
Me pöörame tähelepanu kõigi valupunktidele, huvidele ja muredele.
Me ei heida kedagi kõrvale.
Nagu öeldud, oleme seepärast edus kindlad, arvestades meeleolu, et see arutelu, mis ehk on kestnud liiga kaua, tuleb lõpetada, samuti arvestades, et tuntakse tungivat vajadust koostöövaimu, ühtsuse ja positiivse energia loomiseks, selleks et saaksime tegeleda paljude muude probleemidega, mis meid tulevikus ootavad ja mida on siin ka nimetatud: kliimamuutused, energiaküsimused, sisseränne, meie oma sisemine reform, millega me peame hakkama saama, et toime tulla üldisemate globaliseerumise probleemidega.
Olen kindel, et Lissabonis tuntakse kärsitut vajadust lepingu sõlmimiseks, mis inspireeris meid võitma muudel rinnetel, ning kui me pöördume siia tagasi järgmiseks täiskogu istungjärguks, siis on meil võimalik tuua teile rõõmusõnumeid ja häid uudiseid.
Sooviksin veel kord tänada Euroopa Parlamendi liikmeid toetuse eest meie juristide meeskonnale ja olen kindel, et toetus neile jätkub ka edasistes etappides, mida ka paljud sõnavõtjad siin lubanud on.
Vaid paar sõna Lissaboni strateegiast, et tänada João de Deus Pinheirot tema kõne eest.
Me toome Lissaboni strateegiat käsitlevasse arutelusse sisse uue momendi ning see on seotud strateegia välispoliitilise mõõtmega.
See on fundamentaalselt seotud vajadusega sätestada eeskirjad, reguleerida valdkondi, kus eeskirjad ja reguleerimine puuduvad, selleks et saavutada tegelik areng, sotsiaalne stabiilsus, majanduslik stabiilsus ja rahu korrastatud ja reguleeritud maailmas, kus eeskirjad ja standardid on kõigile selged, sest me kõik peame sellega nii-öelda tegelema, et maailm, mida me ehitame, oleks tõesti kõigi jaoks parem.
Nagu ma ütlesin, tulen ma siia koos eesistujariigiga.
Ma tean, et ka Portugali peaminister kavatseb saabuda ja järgmisel täiskogu istungil olen ma koos temaga siin; oleme kindlad, et võime siis teatada, et Euroopa Liidul on uus leping: reformileping.
Euroopa Komisjoni asepresident. - Härra juhataja, palju tänu teile selle huvitava arutelu eest.
Nii õpib alati palju uut ja ma võin muidugi lubada, et teavitan kõigest ka komisjoni.
Olen hoolikalt märkmeid teinud, nii et me saame asjaga edasi minna ka järgmisel esmaspäeval Luxembourgis toimuval koosolekul.
Olen kuulnud kolme otsest küsimust, millele sooviksin vastata nii hästi kui suudan.
Esimene on seotud parlamendi kaasamisega esimese kõrge esindaja ametissenimetamise menetlusse.
Reformileping kordab siin 2004. aasta teksti.
Olen kindel, et kui see hetk kätte jõuab, siis soovivad kõik leida pragmaatilist poliitilist lahendust, mis oleks kõigile osapooltele vastuvõetav.
Te muidugi mäletate pärast viimaseid laienemisi toimunud volinike ametissenimetamise pretsedenti.
Ka siis sai parlament praktikas oma tahtmise, ehkki õigusaktide tekstid polnud selged.
Ma arvan, et meie huvides on tagada, et parlamendil oleks kogu menetluses rahuldav roll.
Teine küsimus puudutab ELi lepingu artiklit 24 isikuandmete kaitse kohta julgeoleku valdkonnas.
Siin vähemalt saan ma vastata komisjoni eest, kes mõistab parlamendi muret seoses sätetega, mis käsitlevad konfidentsiaalsete andmete edastamist liikmesriikide poolt.
Praegusel kujul võimaldab ELi lepingu artikkel 24 nõukogul üksi selles valdkonnas eeskirjad kehtestada, ilma et oleks võimalik Euroopa Parlamenti kaasata.
Kõnealune uus säte tuleneb muidugi valitsustevahelise konverentsi volitustest.
See kehtib ainult liikmesriikide suhtes, samas kui Euroopa institutsioonide suhtes kehtib üldine kord ja ettenähtud menetlus vastab väga konkreetsele korrale, mis on sätestatud ühise välis- ja julgeolekupoliitika valdkonnas.
Siinkohal tähendab see seda, et Euroopa Kohtu pädevus on piiratud.
Ma kardan, et kokkulepitud volituste sisu osas on siin väga vähe muutmisvõimalusi, kuid igal juhul soovin ma teile kinnitada, et me ei tõlgenda seda artiklit nii, nagu see hõlmaks näiteks ELi lepingut Ameerika Ühendriikidega reisijate isikuandmete kohta.
Kuna lepingul on praegu kolmanda samba õiguslik alus, siis on komisjon seisukohal, et tulevikus kuulub see Euroopa Parlamendi ja Euroopa Kohtu tavapärase pädevuse piiresse.
Nii näeb neid küsimusi komisjon.
Oma istekohalt näen ma tegelikult kõiki meie külalisi.
Ma pole kindel, kas me suudame alati väga selgelt öelda, mida me siin arutame, kuid olen kindel, et külalised on saanud tunda just seda tüdimust, mida põhjustab selline arutelu ja asjaolu, et mõned on lepinguga väga rahul ja ütlevad, et see hea kompromiss; teised pole üldse rahul ja ütlevad, et leping pole piisavalt hea; kolmandad jälle ütlevad, et me läheme liiga kaugele.
Muidugi kajastab see poliitilist olukorda ja keerulisi poliitilisi mänge, mis järgnevad pärast pikka diskussiooni selle üle, kuidas me saame oma otsustamismenetlusi ümber kohandada, selleks et laiendada Euroopa Liit 27 liikmesriigini; kuidas me tegelikult suudame arvesse võtta ka uusi, hiljuti esilekerkinud teemasid, näiteks kliimamuutused ja energia; kuidas saaksime olla avatumad ja tõhusamad.
Kõik meie külalised meenutavad mulle ka seda, et vaatamata sellele, milline saab olema tulemus - ja me usume ja loodame, et Portugali eesistumisel saavutame me hea tulemuse, et me suudame uue reformilepingu osas kokkuleppele jõuda -, peame me suhtlema; me peame kodanikega kontaktis olema ja andma selgitamisel oma parima.
Ma loodan, et komisjon ja Euroopa Parlament suudavad ka suhtluseks vajaliku tegevuse osas ühiselt kokku leppida, tagades, et me esitame teksti, mis on võimalikult mõistetav ja loetav; et me suudame luua euroopaliku diskussiooni, nii et te saate, loodetavasti, jälgida arutelusid muudes liikmesriikides, samuti ka kõigi meie, kõigi meie institutsioonide poliitilist pühendumist kodanikega suhtlemisel: selgitada, kaitsta ja ka kuulata.
Selline on meie roll edaspidi.
See siin on ainult algus.
Meid ootab ka ratifitseerimine ja rakendamine.
Kuid mis puudutab mind ja komisjoni, siis me usume, et tegemist on hea reformilepinguga - mitte täiuslikuga: tegemist on muidugi kompromissiga; me poleks soovinud erandeid, vaid pigem tugevat toetust asja sisule, eriti põhiõiguste harta osas, kuid meil on kompromiss, meil on leping kõigi liikmesriikide vahel - ja nüüd tuleb see võimalikult hästi tööle panna.
(Aplaus)
Sellega on päevakorrapunkti arutelu lõppenud.
Kirjalikud avaldused (kodukorra artikkel 142)
Ungari on alati propageerinud põhiseaduse lepingu - või, uuel kujul, reformilepingu toetamist.
Ungari huvi ja liidu eesmärk on, et me tagaksime rahu ja meie põhihuvid ning edendaksime liidu kodanike, keda nüüd on juba umbes 500 miljonit, heaolu.
Euroopa on muutunud ja maailm on muutunud.
Uutele julgeolekuohtudele tuleb reageerida uute strateegiate ja uue poliitika kaudu.
Euroopa peab valmistuma muutusteks kõigis valdkondades.
Ma usun, et reformileping võib aidata määrata Euroopa kurssi, määratleda selle tulevast toimimisraamistikku, poliitikat ja sellist Euroopat, kus sooviksime elada ja edukad olla.
Pean tähtsaks et, riigipead ja valitsusjuhid tegutseksid 18.-19. oktoobri mitteametlikul tippkohtumisel vastutustundlikult, heites kõrvale oma ajaloolised vastuolud, ning et nad jõuaksid liitu õiges suunas juhtiva reformilepingu lõpliku teksti osas ühehäälsele otsusele.
Tippkohtumise eesmärgiks on võtta vastu reformilepingu tekst, suurendades sellega laienenud Euroopa Liidu tõhusust ja tõstes Euroopa Parlamendi, ainsa valitava organi, rolli, samuti tugevdada liidu välistegevust.
Euroopa Parlament on seni lubanud ja lubab ka tulevikus põhiseaduslikule protsessile ja reformilepingu loomisele oma täielikku toetust ja on kindel, et 27 liikmesriiki ratifitseerivad selle võimalikult kiiresti.
Parlamendi fraktsioonide esindajad tagavad, et parlament on Lissaboni tippkohtumisel kohal, seega samuti tugevdades reformilepingu loomist.
Kõige olulisem on see, et vajame Euroopat, milles 27 liikmesriiki tunnevad ühist vastutust vajalike sammude astumiseks parema tuleviku nimel.
Aeg on saabunud ja Lissabonis peame seda tõestama!
Reformilepingu eelnõu vastab täpselt 27 liikmesriigi poolt juunis antud mandaadile.
See muudab nende poliitilise tahte kirjatäheks ja peaks võimaldama Euroopa Liidul jätta seljataha poliitiline ummikseis, milles on rohkem kui kümne aasta jooksul viibitud.
Ma palun nüüd Euroopa Ülemkogu liikmetel sõna pidada ja lõpetada mandaadiväliste küsimuste tõstatamine in extremis.
Praegu pole aeg väikesteks viimase minuti kokkulepeteks, äkilisteks natsionalistlikeks reaktsioonideks või põiklemisrefleksideks, mis loovad ohu, et leping kaotab igasuguse ühtsuse, mahutades endasse hulganisti erandeid.
Selle teksti vastuvõtmisel tuleks kinni pidada ettenähtud ajakavast, et Lissaboni leping saaks jõustuda 1. jaanuaril 2009.
Me peaksime nüüd keskenduma teadlikkuse tõstmisele kaaskodanike seas, kes praegu on Euroopa Liidu suhtes nõudlikumad ja kriitilisemad.
Nad vajavad selgitusi ja me peaks neid jagama, näidates, et oleme head õpetajad.
Meie kõigi kohus on jagada meie entusiasmi selles uues olukorras, mida iseloomustab nii Euroopa mõtteviisi juurde tagasipöördumine kui ka demokraatliku läbipaistvuse norm.
Parlamendi koosseis
Järgmine päevakorrapunkt on Alain Lamassoure'i ja Adrian Severini põhiseaduskomisjoni nimel esitatud raport Euroopa Parlamendi koosseisu kohta.
raportöör. - (FR) Härra juhataja, daamid ja härrad, resolutsiooni ettepanek on vastuseks Euroopa Ülemkogu juunis tehtud üleskutsele.
Lepingu eelnõu artiklis 9 A on sätestatud, et parlamendi tulevane koosseis on teiseste õigusaktide teema.
See on Euroopa Ülemkogu ühehäälselt vastu võetud otsus, Euroopa Parlamendi algatusel ja nõusolekul.
Nõukogu kutsub meid üles selgitama, kuidas see menetlus peaks töötama.
Ta tahab näha, kuidas me selle kuuma kartuliga hakkama saame.
Meie parlamendile on see tõeline poliitiline väljakutse.
Kas suudame välja tulla reformiga, mis käib meie endi kohta?
Eelmisel korral paluti meil seda teha 2000. aastal ja siis ei saanud parlament hakkama.
Seetõttu on põhiseaduskomisjonis saavutatud hääletamise tulemus juba ise märkimisväärne poliitiline saavutus.
Kindlustasime suure enamuse: kaks kolmandikku lõplikul hääletusel ja peamises küsimuses, liikmesriikidevahelise kohtade jaotuse tegelike arvude osas, kolmveerand.
Milles seisneb probleem?
Esmalt tuleb meenutada, et praegune 785 Euroopa Parlamendi liikmega parlament ei vasta enam uuele õiguslikule olukorrale, mis tuleb muudetud Nice'i lepingust.
Uute otsuste puudumisel tuleks kohaldada seda süsteemi, mis põhineb 736 Euroopa Parlamendi liikmel.
Seni on nõukogus ja parlamendis liikmesriigid jagatud kategooriateks: ülisuured riigid, mõned suured, mõned keskmise suurusega, mõned väikesed jne.
Igal kategoorial on nõukogus samasugune hääleõigus ja sama arv kohti parlamendis.
Nüüd on see möödas!
Tulevane leping võtab selle süsteemiga seoses kasutusele kahte tüüpi uuendused.
Ühest küljest on tegelikud arvud: kuni 750 Euroopa Parlamendi liiget ning igale liikmesriigile ülempiir 96 ja alampiir 6 kohta.
Teisest küljest on põhimõte: ülem- ja alampiiri vahel peavad liikmesriigid olema esindatud vastavalt kahaneva proportsionaalsuse põhimõttele ja meie töö parlamendis on see põhimõte täna määratleda, nimelt valida, kui palju hakkab olema proportsionaalsust ja kui palju kahanevust või kui üleesindatud kõige väiksema rahvaarvuga riigid on ja kui alaesindatud kõige suurema rahvaarvuga riigid on.
Komisjon teeb ettepaneku tõlgendada seda põhimõtet järgmiselt: esiteks, lepinguga antud suurimad ja vähimad arvud tuleb täielikult ära kasutada.
Konkreetselt 750 koha ülempiiri kasutamine annab meile n-ö väikese kohtade reservi, nii saab kahaneva proportsionaalsuse põhimõtet kohaldada ilma ühegi riigi kohtade arvu vähendamata.
See on oluline poliitiline valik ja selles osas on ühehäälsuse saavutamine Euroopa Ülemkogul absoluutselt vajalik.
Teiseks, mida suurem on riigi elanikkond, seda suurem on loomulikult ka õigus suurele kohtade arvule.
Kolmandaks, mida suurem on riigi elanikkond, seda rohkem elanikke esindab iga sellest riigist valitud Euroopa Parlamendi liige.
Näiteks praegu, härra juhataja, esindab Hispaaniast pärit Euroopa Parlamendi liige enam kui 875 000 inimest, samas kui Saksamaalt pärit liige esindab ainult 832 000 inimest.
Seni ületab Saksamaa elanikkond Hispaania oma kahekordselt.
See ebakõla kõrvaldatakse, eraldades Hispaaniale neli lisakohta.
Kokku puudutab väljapakutud kohtade arvu suurendamine kümmet riiki.
Oleme täiesti teadlikud asjaolust, et see on ainult ajutine lahendus.
Oleks soovitav esitada mingi matemaatiline valem, mida automaatselt kohaldataks mis tahes tulevase laienemise puhul, kuid tihe ajakava ei võimaldanud meil seda teha.
Siiski esitatakse resolutsioonis selle kohta paar soovitust.
Samuti tuli meil kasutada ainsaid kättesaadavaid elanikkonna andmeid, st Eurostati omasid, sest kodanikelt endilt me mingeid andmeid ei saanud.
Adrian Severin räägib selle kohta lähemalt.
Lõpuks hoiataksin ma kolleege muudatusettepanekute eest, mis on vastuolus raporti aluspõhimõtetega ja mille mõju, sõltuvalt asjaoludest, seisneks suurtele riikidele väikeste ees ebanormaalse eelise andmises või vastupidi, väikestele suurte ees, millisel juhul oleks meie töö olnud asjatu, sest ilma nõukogu ühehäälsuseta peame me jääma Nice'i lepingu 736 koha juurde.
Seega, daamid ja härrad, palun hoiduge oma riikide kohta ülepakkumist korraldamast.
Me oleme kulutanud pärastlõuna sellele, et kuulutada, et teiste institutsioonide ees oleme me ainus demokraatlik institutsioon, kes kaitseb eurooplaste huve.
Täna on meil nüüd suurepärane võimalus näidata, et meie teod lähevad kokku meie sõnadega.
(Aplaus)
raportöör. - Härra juhataja, meie, minu ja hr Lamassoure'i ettepanekud, mida on kinnitanud põhiseaduskomisjon, parandavad mitmel viisil praegust tava selles osas, mis puutub Euroopa Parlamendi koosseisu.
Kui need ettepanekud vastu võetaks ja neid asjakohaselt tugevdataks, siis poleks enam kunstlikke rühmitusi, suvalisi läbirääkimisi, peatuks laienemine Euroopa Parlamendi tõhususe arvelt, mis alati suureneb koos liikmesriikide arvu suurenemisega.
Suureneks esindatus, mis põhineks demograafilisel olukorral ja mitte nimelistel või sümboolsetel õigussuhetel, esindatuse kahanev proportsionaalsus suurendaks suurte ja väikeste riikide vahelist solidaarsust ja samuti kodanike esindatusel põhinevat õiguspärasust, mis tuleneks asjaolust, et Euroopa Parlamendi valivad Euroopa kodanikud.
Tuleks tähele panna erinevust ühelt poolt Euroopa Parlamendi demokraatliku õiguspärasuse, mis põhineb Euroopa kodanike häältel, ja teiselt poolt riikide esindatuse vahel Euroopa Parlamendis, mis põhineb liikmesriikide demograafilisel olukorral.
Meie, Euroopa Parlament, esindame samaaegselt nii kodanikke kui ka riike.
(Rahulolematu sumin)
Nagu näete, ütlevad mõned kohe, et ainult kodanikud, teised jälle ütlevad, et ainult riigid.
Me oleme Bundestag ja Bundesrat samal ajal.
Nende aspektide selget eraldamist peaks võib-olla kaaluma tulevikus, kuid esialgu - kui oleme kord nõustunud, et kodanikud on need, kes hääletavad, ja et kahanev proportsionaalsus peaks arvestama riikide territooriumidel elavate kogukondade suurusega - vabandage, kuid me oleme mõlemat.
Muidugi vajab Euroopa kodakondsuse mõiste selles raamistikus veel selgitamist ja ma loodan, et seda tehakse lähimas tulevikus.
Meie raport pole siiski esialgne, vaid on üleminekuraport.
Seda sellepärast, et ma usun, et meie määratletud põhimõtted püsivad kaua, kuid vaja on minna edasi, ja ma olen kindel, et tulevikus on võimalik edasi liikuda, lähtudes sellest, mida me teile juba välja oleme pakkunud.
Seetõttu oleme lisanud mitu läbivaatamisklauslit, mis meie - hr Lamassoure'i ja minu - arvates tagavad paindlikkuse, kohanemisvõime ja edasise arengu selles osas, mis puudutab parlamendi koosseisu.
Meie raportis ei karistata kedagi.
Võib-olla kiidetakse neid, kellel on parem rahvastikupoliitika, ja kindlasti kutsutakse üles paremat rahvastikupoliitikat, sealhulgas rändepoliitikat, ellu viima.
Ma ei arva, et keegi kaotaks ja võib-olla nullväärtusega mängus keegi ka ei võida.
Niikaua kui meil on demokraatlikult õiguspärane parlament, võidavad kõik.
Meil on mõned muudatusettepanekud.
Mõned kolleegid sooviksid vähendada kahanevust proportsionaalsuse kasuks - rohkem proportsionaalsust tähendab rohkem parlamendikohti suurtele riikidele.
Teised sooviksid rohkem kahanevust ja mitte rohkem proportsionaalsust.
Rohkem kahanevust tähendab rohkem parlamendikohti väikestele riikidele.
Seepärast usun ma, et me peame tagasi lükkama mõlemad äärmuslikud variandid, selleks et tugevdada valikut, mis on, nõustun, et ebatäiuslik, kuid mis esialgu on parim.
See on valik, mille hr Lamassoure ja mina välja pakume.
Mõned vaataksid soovituste alusel.
Mõned sooviksid, et kõik nende riigi kodanikud arvesse võetaks, sõltumata nende asukohariigist.
Mõned sooviksid, et arvesse võetaks kõik nende riikide elanikud.
Mõned sooviksid arvestada ainult riigis elavate Euroopa kodanikega.
Seega on meil eriarvamusi.
Ainus lahendus on jääda olemasoleva tava ja tegelike Eurostati andmete juurde.
Lõpuks on mõned, kes võitlevad poliitilise maine pärast ja arvavad, et kui me pole siin parlamendis võrdselt esindatud, siis pole me võrdsed oma poliitilise kaalu poolest.
Ma arvan, et kui me kord oleme kahanevusega - ja proportsionaalse kahanevusega - nõustunud, siis ei saa need kunstlikud rühmitused enam säilida.
Kui me seda resolutsiooni vastu ei võta, siis kardan ma, et Euroopa Parlament annab sellega sõnumi, et ta pole suuteline olulise reformiga toime tulema ja peab alati ära ootama, et täidesaatev institutsioon tema eest otsustaks.
Ma arvan, et valitsustevaheline konverents saaks esimese ebaõnnestumise osaliseks juba enne, kui ta isegi suudab hakata arutama oma päevakorras olevaid küsimusi, ja see ebaõnnestumine võib olla eelmänguks täielikule läbikukkumisele.
Ma kardan, et kõik pöörduvad tagasi Nice'i ja mitte illusoorsete unistuste juurde.
Ma kardan seega, et me saadame sõnumi, mis tähendab lõhet suurte ja väikeste riikide vahel, ning see õõnestaks mis tahes unistust ühtsusest, õiglusest ja kaasamisest.
Seepärast lõpetan üleskutsega kõigile oma kolleegidele.
Rakendagem oma eurooplase vastutustunnet ja Euroopa solidaarsust.
Hic Rhodus, hic salta!
Siin on Rhodos, tõestagem, et me oleme tõelised eurooplased ja mitte ainult siis, kui me komisjoni ja nõukogu õpetame.
fraktsiooni PPE-DE nimel. - (DE) Härra juhataja, raport selgitab midagi, mille eest sooviksin siiralt tänada mõlemat raportööri, härrasid Lamassoure'i ja Severini.
See teeb selgeks, et me pidevalt ületame sätestatud alam- ja ülempiire.
Sooviksin väljendada oma tänu konkreetselt selle eest.
See selgitus on tähtis meie kõigi jaoks.
Teiseks on raportil kaks tulemust.
Esiteks, mida vähem kahanevat skaalat me kasutame, mida rohkem kaldume proportsionaalsuse suunas, seda rohkem suureneb parlamendi tõeline autoriteet ja õiguspärasus.
Vastuolu selles, kui palju kahanevust me vajame - kui palju vähem, kui palju rohkem - vajab pidevat reguleerimist ja siin on minu arvates loogiline öelda, et mida vähem kahanevust, seda suurem õiguspärasus.
Sakslasena ütleksin ka, et on muidugi pisut problemaatiline, et meie sakslased oleme ainsad, kes Nice'iga võrreldes vähem kohti saavad.
Sooviksime siinkohal pisut rohkem toetust, sest arutelu Saksa ajakirjanduses on selles osas väga selgesõnaline.
Me nõustume sellega, sest ka meie usume, et Euroopa aspekt on tähtsam kui kõik muud.
Lõpuks, kaks tulemust, mida me peaksime tuleviku tarbeks kasutama.
Esiteks, pikas perspektiivis peaksime tõesti töötama loogilise süsteemi loomise nimel, mille raames poleks vaja pidevalt uusi läbirääkimisi pidada.
Teiseks on kaks vastuolulist muudatusettepanekut, 2 ja 3.
Meie fraktsioon on otsustanud, et sõltumata sellest, kuidas kahes vastuolulises küsimuses hääletatakse, hääletab fraktsioon lõppkokkuvõttes Lamassoure'i ja Severini raporti poolt.
Nõukogul pole vabandust.
Muudatusettepaneku 2, mis arvude poolest vaid pisut erineb Lamassoure'i raportis esitatutest, tulemus oleks, et nõukogu saab parlamendilt sõnumi ajavahemiku 2009-2014 kohta.
Seega meie parlament ja kõik fraktsioonid on kokkuvõttes minu arvates oma kohustused täitnud ja nõukogu võib otsustada, kui soovib.
Suur tänu ausa arutelu eest niivõrd raskel teemal!
fraktsiooni PSE nimel. - Härra juhataja, fraktsiooni PSE nimel sooviksin kõnealust raportit toetada.
Meie fraktsioon kavatseb selle poolt hääletada ja me loodame, et tekst, mis kiideti parlamendikomisjonis 70% häälteenamusega heaks, kiidetakse nüüd heaks samavõrd võimsa enamuse poolt parlamendis tervikuna.
Raportöörid on keskendunud - ja seda mõislikult, pidades silmas uues lepingus sätestatud õiguslikke piiranguid ja ajapiirangut enne valitsustevahelise konverentsi lõppu - praeguse kohtade jaotuse peamiste ebakõlade korrigeerimisele, selle asemel et esitada ettepanek kogu süsteemi radikaalseks ümberkujundamiseks, mis oleks valitsustevahelise konverentsi ainult patiseisu viinud ja ohustanud uue aluslepingu heakskiitmist ja ratifitseerimist.
Konkreetselt ei vähendata ühegi liikmesriigi kohtade arvu, millele riigil on õigus vastavalt olemasolevatele aluslepingutele, kus nähakse ette kohtade jaotus alates 2009. aastast, v.a muidugi juhtum, mis on sätestatud asutamislepingus endas Saksamaa Liitvabariigi kohta.
Selle ainsa erandiga ei vähendata ühegi riigi kohti võrreldes sellega, mis on ette nähtud juba aluslepingus aastaks 2009.
Nüüd muidugi mõned kolleegid proovivad oma liikmesriigile rohkem kohti võita, väites mõnikord, et nende riigi elanikkond on ühtäkki palju suurem kui me kõik eeldasime, suurem kui Eurostati andmed, mida kõik, sealhulgas nõukogu, kasutavad.
Teised väidavad riigi maine kaalutlustest lähtuvalt, et neil peaks olema sama arv kohti kui mõnel teisel konkreetsel liikmesriigil.
Pean tunnistama, et olen väga üllatunud Itaalia valitsuse suhtumise üle.
Ma mõistan, et hr Prodi ja tegelikult ka mõned Itaalia parlamendiliikmed on väitnud, et on äärmiselt oluline, et Itaalia saaks sama arvu kohti kui Prantsusmaa ja Ühendkuningriik.
Samas nõustusid nad - me kõik nõustusime - kahaneva proportsionaalsuse põhimõttega: see on proportsionaalsus elanikkonna suhtes.
Ma nõustun, et minu kodumaa saab ühe koha vähem kui Prantsusmaa, ehkki siiani oli meil alati võrdne arv kohti.
Ma ei mõista, miks peaks Itaalial nii raske olema samadel põhjustel nõustuda väiksema kohtade arvuga Prantsusmaaga võrreldes.
Ja mind üllatab, et selle riigi valitsus, kes nii tihti on väitnud, et on meile kõigile ühenduses eeskujuks, et ta on jõuliselt Euroopale pühendunud, et ta pole natsionalistlik, seab alati Euroopa riiklike huvidega võrreldes esikohale, et nüüd äkki Itaalia ja hr Prodi väidavad, et Itaalial peaks riiklikust mainest lähtudes olema sama arv kohti kui Prantsusmaal ja Ühendkuningriigil, ehkki tema elanikkonna suurus on tegelikult erinev.
Lõpetuseks kutsun täiskogu tungivalt üles raportit heaks kiitma, muudatusettepanekud tagasi lükkama ja sellega Euroopa Ülemkogule selget sõnumit edastama.
fraktsiooni ALDE nimel. - Proua juhataja, fraktsioon ALDE kavatseb samuti Lamassoure'i ja Severini raportit toetada.
Valitsustevaheline konverents palub meil oma koosseisu vastavalt reformilepingule muuta ja see on täiesti asjakohane palve.
Meie kui parlament peame saatma tugeva ja selge sõnumi, et suudame selliseid keerulisi ja julgeid otsuseid vastu võtta.
Pole selget lõplikku valemit.
Lõige 6 kasutab praktilist ja mõistlikku kahaneva proportsionaalsuse määratlust.
Muidugi ma saan aru, et mõned riikide delegatsioonid üritavad oma seisu kaardilauas parandada, kuid on näha, et kõik need ettepanekud on omavahel vastuolus.
Kõik need, kes püüavad süsteemi muuta, kukuvad läbi.
D'Hondti ettepanek annaks liiga palju jõudu suurematele riikidele ja ma ütleksin hr Friedrichile, et tema ettepanek rikub lepingus sisalduvat kahaneva proportsionaalsuse põhimõtet.
Nn ruutjuure süsteem (mille puhul kohad jaotatakse ruutjuure alusel elanike arvust - toim) annab liiga palju jõudu väiksematele riikidele.
Olen täiesti nõus sellega, et itaallased tõstatavad huvitava küsimuse statistilise aluse kohta ja meie kui parlament peaksime uurima erinevust kodanike, residentide ja valijate vahel.
Kuid see küsimus on erakordselt keeruline ja on tihedalt seotud riikliku suveräänsusega valimisõiguse ja kodakondsuse valdkonnas.
Me ilmselt ei suuda sellist probleemi lahendada nädala jooksul enne valitsustevahelise konverentsi lõppu.
Pärast valitsustevahelist konverentsi esitab põhiseaduskomisjon raporti, mille juures mul on eesõigus olla raportööriks, nii et ma saan käsitleda kõiki neid küsimusi ja teha ettepaneku 1976. aasta esmaste õigusaktide reformi kohta.
Kuid see kõik pigem kuulub järgmisse aastasse kui et sobib arutamiseks praegu.
Vahepeal aga toetagem tugevalt käesolevat ettepanekut ja saatkem valitsustevahelisele konverentsile lahendus ja mitte probleem.
(Aplaus)
fraktsiooni UEN nimel. - Proua juhataja, sooviksin ühineda oma kolleegidega, tänades kaasraportööre nende jõupingutuste eest seoses väga raske ja keerulise küsimusega.
Lõppude lõpuks, vaatamata sellele, mida mõned kolleegid öelda võivad, kalkunid ju ei hääleta jõulude poolt, miks peaks siis ükskõik milline praegune Euroopa Parlamendi liige hoolitsema selle eest, et oma kohast ilma jääda?
Neil, kes soovivad igas riikide kategoorias maksimaalset võimalikku parlamendikohtade arvu, on maksvad argumendid.
Ma ei kiirustaks sellist suhtumist hukka mõistma.
Sest kui üldse neid küsimusi arutada, siis vaadates tagasi muutustele, mis on aset leidnud pärast esimesi otseseid Euroopa Parlamendi valimisi 1979. aastal, näeme tohutuid demograafiliste ja elanikkonda puudutavate suundumuste muutusi kogu Euroopa Liidus, mida mitte viimases järjekorras pole põhjustanud Euroopa Liidu laienemine Ida-Euroopasse 2004. aastal, mis võimaldas väga paljude vaba ümberasumist teistesse riikidesse, mis omakorda tõi kaasa suuri muutusi riikide elanikkonnas.
Ma arvan, et üks asi, mida me peaksime hoolega arutama (ja me võime kahaneva proportsionaalsuse üle arutada seni, kuni päike looja läheb), on see, et alati on olnud olemas tasakaal erinevate institutsioonide ja ka suuremate ja väiksemate liikmesriikide vahel tagamaks, et mitte ükski institutsioon ei saavutaks teise üle täielikku kontrolli või et suuremad liikmesriigid ei rõhuks keskmisi või väikeseid liikmesriike.
Seetõttu on tähtis seda tasakaalu nii palju kui võimalik säilitada.
Tervitan seda, et raportöörid nõustusid kompromissmuudatusettepanekuga seda institutsioonidevahelist tasakaalu säilitama.
Kui me aga lisaks sellele vaatame arve, mida on kasutatud - ja Eurostati andmetega seoses on kolleegid siin nii mõnegi tsitaadiga esinenud -, siis 27 riigist 15 puhul kasutab Eurostat nende kohta andmeid, mis pole muud kui kõnealuste riikide riiklike statistikaametite esialgsed andmed.
Seega võetakse kõigest esialgsete andmete alusel vastu otsuseid, millel võib tulevasele parlamendikohtade jaotusele olla kestev mõju.
Samuti tuleb meil silmas pidada tulevast laienemist, millega võetakse liikmeks Horvaatia, mis samuti mõjuks negatiivselt.
Seepärast kutsuksin selles küsimuses hääletamisel üles ettevaatlikkusele.
fraktsiooni Verts/ALE nimel. - (DE) Proua juhataja, meie fraktsioon selle raporti poolt ei hääleta, sest väljapakutud esindatuse süsteem ja kohtade jaotus lähevad mööda elementaarsetest demokraatlikest põhimõtetest, säilitavad ajaloolise ebavõrdsuse ja on vastuolus parlamendi olemusega, milleks on kodanike ja valijate esindus.
Need pole unistused, mida täide ei viidaks.
Jah, hr Severin, palju on neid, kes tahavad palju, kuid see, mida me kõik peaksime tahtma, on omada ettekujutust selle kohta, mis asi on parlament.
Parlament ei ole - nagu raportöörid meile oma kirjas eile õhtul ütlesid - liikmesriikide sotsiaal-majandusliku võimsuse kajastus.
Ei, ta on valijate esindus ja ei midagi muud.
Ta kas on kodanike esindus või siis pole ta parlament!
Tegemist pole parlamendiga, kui puudub temale aluseks olev deemos, ja pole tõsi, et kodakondsuse mõistel Euroopas pole midagi ühist selle mõistega rahvusvahelises õiguses või näiteks Ameerika Ühendriikides.
See on täpselt seesama ja soovitaksin teil vaadata olemasolevaid lepinguid.
Soovitaksin teil heita pilk ELi põhiõiguste hartasse, kus nende kodanike õigused on sätestatud.
Soovitaksin teil vaadata eeskirju, mis reguleerivad pääsu Euroopa Kohtusse.
Soovitaksin teil vaadata eeskirju, mille alusel meid valijateks registreeritakse.
Siis te mõistaksite, et kõige lihtsam asi maailmas on selgitada välja, kes on selle liidu kodanik ja kellel on õigus seda parlamenti valida.
See otsustatakse iga viie aasta järel.
Elanikud, elanikkond, need on sotsiaal-majandusliku võimsuse sümboolne väljendus.
Kuid siin me juba korra kukkusime läbi, kui meilt Nice'is küsiti: austatud parlament, lihtsalt öelge meile palun, milline te soovite, et teie koosseis oleks?
Sel korral ei saanud me hakkama.
Kahjuks pole me kasutanud vahepealset seitset aastat, et selgeks teha, mis see parlament on.
Seepärast hindame me siin ümber ajaloolist mõttetust ja ajaloolisi praktilisi piiranguid, mis seni on esile kerkinud.
Neil pole absoluutselt mingit pistmist demokraatia ja põhiseaduse üle mõtlemisega.
fraktsiooni GUE/NGL nimel. - (DE) Proua juhataja, minu fraktsioonis on erinevaid seisukohti.
Siiski toetan härrasid Lamassoure'i ja Severini.
Selle raportiga jätab parlament endale vastutustundlikult algatusõiguse esitada ise ettepanek oma tulevase koosseisu kohta.
See on nii tänu mõlema raportööri intensiivsele tööle tõelises Euroopa vaimus.
Ettepanek on hästi tasakaalustatud, põhineb selgel, arusaadaval ja läbipaistval süsteemil ja seda on võimalik säilitada ka tulevaste laienemiste käigus.
Ettepanek järgib mitmekesisuse põhimõtet.
Kasutades kõiki võimalikke 750 kohta, tagab see ka, et tulevikus esindab parlament kõigi riikide peamiste poliitiliste suundumuste kogu spektrit.
Ettepanek põhineb ka solidaarsuse põhimõttel, seega suurema elanikkonnaga liikmesriigid nõustuvad väiksema mõjujõuga, selleks et võimaldada väiksematel, väiksema elanikkonnaga liikmesriikidel olla paremini esindatud.
Kõik see aitab tugevdada liidu ühtekuuluvust.
Seepärast ma loodan, et nõukogu rakendab parlamendi ettepanekut enne 2009. aasta valimisi üldiselt ja kiiresti.
Lõpetuseks veel üks märkus.
Kõik inimesed, kes asjaomases liikmesriigis elavad, sealhulgas seal elavad kolmanda riigi kodanikud, sest nad on selle ühiskonna osa, moodustavad aluse liikmesriigi kohtade arvestamiseks parlamendis ja samuti nõukogu puhul.
Siiski on see vaid mündi üks külg.
Kolmanda riigi kodanikud, kelle kodu on meie liikmesriikides, peavad samuti omama õigust Euroopa Parlamendi valimistel osaleda.
Olen alati selle eest võidelnud ja teen seda ka edaspidi!
fraktsiooni IND/DEM nimel. - Proua juhataja, selliste raportite arutamise korral on meie puhul tavaline, et vaieldakse selle üle, mida üks riik peaks kaotama ja mida teine peaks võitma, mis kokkuvõttes ainult tõestab, et Euroopa solidaarsus on müüt ja riiklik egoism võidutseb alati.
Arvestades hiljutist Saksamaa agressiooni hr Schulzi poolt Euroopa Komisjoni presidendi vastu, uurigem, milline oleks hea meetod nullväärtusega mängus võitmiseks.
Lõikes 8 oleme tunnistajateks hädaldamisele, et Saksamaa kaotab kohti.
Me kuuleme seda hala veel ja veel: et rohkem ELi dokumente tuleks saksa keelde tõlkida, et Saksamaa on suurim netopanustaja ELi eelarvesse, et talle peaks kuuluma koht ÜRO Julgeolekunõukogus jne.
Me võiksime sellistest kaebustest terve nimekirja koostada.
Samal ajal püüab hr Severin meid veenda oma määratlemata kahaneva proportsionaalsuse abil, mis juhuslikult ei mõjuta tema enda kodumaad Rumeeniat, et kui Poola kaotab kolm kohta, siis tegelikult saab ta ühe juurde.
Ma sooviksin ainult, et tema kontseptsioon sama edukalt ka kasiinos töötaks.
Kuid tehkem asjad selgeks.
Ainult Yorkshire'i sotsialist võib nõustuda sellega, et kaks pluss kaks on viis.
fraktsiooni ITS nimel. - (IT) Proua juhataja, daamid ja härrad, Lamassoure'i ja Severini raport tuleks põlgusega tagasi lükata selle ideoloogilise Itaalia-vastase allteksti tõttu, samuti sellele aluseks olevate tehniliste argumentide, mis on poliitiliste argumentide vastu, pealiskaudse iseloomu tõttu.
Ma ei hakka arutlema selle üle, kuivõrd mind mõjutab ius sanguinis võrreldes ius loci jakobiinlusega, kuna raportööride ja nende, kes selle algatuse tellisid, mõtlemisest on see selgelt puudu.
Ma pole õigusekspert, samuti puudub mul aukartusäratav maine nagu professor Manzellal, Itaalia Euroopa asjade senatikomitee esimehel, või teistel kolleegidel, kes on võimelised raporti juriidiliselt vastuolulisi väiteid võrdse täpsusega vaidlustama.
Ma usun siiski, et väärib rõhutamist, et vaieldamatud tõsiasjad raportööride jaoks arvesse ei lähe: poliitikas on see hinnang ja roll, mis Itaalial minevikus on olnud ja mis tal endiselt Euroopa institutsioonis on.
Väga halvasti itaalia keelde tõlgitud kahaneva proportsionaalsuse põhimõtet, millega jagatakse ümber peatatud põhiseaduse lepingus sätestatud kohtade jaotus, on rakendatud Itaaliat selgelt diskrimineerides.
Mõnede riikide jaoks on süsteemi jäetud augud ja lisaks on mõned karjuvad näited tõsiasjade moonutamisest, näiteks on Eestile antud sama arv kohti kui Maltale, ehkki Eesti elanikkond on kolm korda suurem.
Me võime nõustuda, et Ühendkuningriigis on valimisõigus ka inimestel, kes on residendid, ehkki nad pole Euroopa kodanikud, ja selle põhjal eraldavad raportöörid Ühendkuningriigile Itaaliaga võrreldes ühe koha rohkem, ehkki valimisõiguslikest inimestest kasutas 2004. aasta valimistel seda õigust vaid pisut rohkem kui üks kolmandik.
Me võime nõustuda, et Prantsusmaale, kes koostab oma valijaskonna ja täidab oma demograafilise profiili sama kirju sünnikohtade loetelu kaudu nagu tema riiklik jalgpallimeeskond, on eraldatud kaks kohta rohkem kui Itaaliale.
Me võime leppida Itaalia valitsuse uimasusega ja eelvalimiste ajal nägime me põgenemist arutellu nõukogus.
Siiski on midagi, millega nõustuda ei saa.
Raportöörid klammerduvad oma vaieldava ettekujutuse külge kodakondsusest.
Nad väidavad, et kõik, kes elavad Euroopas, isegi kui neil on mitte-Euroopa pass ja kodakondsus, on valijad.
Siiski jätavad nad arvestusest välja väljaspool Euroopat elavad kodanikud.
See annab ettekujutuse jõhkrast, manipuleerivast ja vastuvõetamatust Itaalia-vastasest diskrimineerimisest, mille me kõige jõulisemalt tagasi lükkame!
(SK) Kõigepealt sooviksin avaldada toetust raportööridele hr Lamassoure'ile ja hr Severinile nende raporti eest.
Peame leppima asjaoluga, et Slovaki Vabariik kaotab kokkulepitud kahaneva proportsionaalsuse põhimõtte kaudu ühe koha.
Seoses parlamendikohtade proportsionaalse jaotusega tuleks seda põhimõtet laiendada igasugusele ELi tööhõivepoliitikale.
Seepärast palun suurendada 12 uuest liikmesriigist pärit esindajate ja töötajate arvu kõigis ELi institutsioonides.
Ma arvan, et kõigis liikmesriikides on piisaval arvul kvalifitseeritud inimesi, kes võivad ELile asjakohase panuse anda.
Võrdsus on üks ELi aluspõhimõtetest.
Isegi algsed liikmesriigid lubasid seda põhimõtet austada, tervitasid endi keskel 12 uut liikmesriiki.
Seda tuleks kohaldada kõigis valdkondades ja mitte ainult Euroopa Parlamendi liikmete või volinike kohtade puhul.
Kutsun üles võrdsuse põhimõtet järgima ja asutama.
Kui uued liikmesriigid ELiga ühinesid, siis pidid nad täitma palju kriteeriume.
Nüüd pöördun ELi poole tervikuna, et see neile antud lubadusi täidaks.
(SV) Proua juhataja, toetades hr Lamassoure'i raportit, võib Euroopa Liit astuda ajaloolise sammu.
Selle raportiga võime seljataha jätta aja, mil kohtade arv Euroopa Parlamendis jaotati süsteemi alusel, kus erinevad riigid olid liigitatud erinevatesse kategooriatesse, sõltuvalt erinevate valitsusjuhtide läbirääkimisoskusest, ja kus eeldati, et ELi liikmesriikidel on vastandlikud huvid.
Kui parlament otsustab hr Lamassoure'i raportit toetada, siis jätame selle süsteemi maha ja liigume edasi süsteemi juurde, mille aluseks on proportsionaalsuse põhimõte, kus riigi suurus mõjutab selle esindatust parlamendis.
Süsteemi, mis meil siiani on olnud, on olnud väga raske selgitada, kuid süsteemi, mille me võime saada Lamassoure'i raportiga, on võimalik selgitada.
See põhineb alam- ja ülempiiril ning arvestab inimeste arvu erinevates riikides.
See põhimõte on kasutatav ka tulevikus.
See tähendab, et ei edendata ühe või teise riigi huve, vaid arvestatakse kodanike arvuga.
See on samm edasi Euroopa Liidu demokraatlikus protsessis.
Soovin, et oleks täiesti selge, millised on meie alternatiivid.
Me kas toetame Lamassoure'i raporti ettepanekuid või läheme tagasi Nice'i lepingu juurde koos selle meelevaldsuse ja läbirääkimistega, mida veavad rahvuslikud huvid.
Kui kuulan viimaseid esinejaid ülemistest pinkidest ja nende erutust, siis kuulen ka konfliktidega seoses rahvuslikke huve.
Lamassoure'i raportit tuleks toetada, sest selle aluseks on põhimõte.
(PT) Proua juhataja, daamid ja härrad, Alain Lamassoure'i ja Adrian Severini koostatud põhiseaduskomisjoni raport Euroopa Parlamendi tulevase koosseisu kohta on tähtis panus, mis pakub tasakaalustatud ja objektiivset lahendust poliitiliselt väga tundlikus küsimuses.
Seepärast soovin kaasraportööre õnnitleda.
Peaksime meenutama, et see oli juuni Euroopa Ülemkogul, kus lubati Euroopa Parlamendile 2007. aasta oktoobriks lahendust selle tulevase koosseisu küsimusele, nii et lahendust oleks võimalik rakendada 2009. aasta Euroopa Parlamendi valimiste ajal.
Neile, kes kartsid, et parlament ei suuda küsimust lahendada natsionalistliku ideoloogia ülekaalu tõttu, on käesolev raport kohane vastus ja näitab, et see institutsioon suudab oskuslikult ühiseid Euroopa huve määratleda ja väljendada rahvusliku dünaamika raames, mis üldiselt kalduvad valitsustevahelisi küsimusi keerukaks muutma.
Oluline on sõnastada Euroopa Parlamendi seisukoht valitsustevahelise konverentsi töö sujuvaks läbiviimiseks, mis peaks lõpule viidama 18. ja 19. oktoobril Lissabonis.
Seepärast on väga tähtis tunnistada poliitilist seost kahaneva proportsionaalsuse põhimõtte alusel kohtade jaotamist käsitleva uue ettepaneku ja liidu institutsioonide reformipaketi vahel, eriti mis puudutab nõukogu enamuse määratlemist vastavalt kahekordse enamuse põhimõttele.
Sooviksin kasutada võimalust rõhutada, et reformilepingu institutsionaalne aspekt peab olema sidus ja väidetavalt alles ajavahemikul 2014-2017 jõustuva kahekordse enamuse osas ei peaks aluslepingud sisaldama mingeid härrasmeeste kokkuleppeid, nagu Ioannina kompromiss, mis jäävad jõusse, kuid ehkki neid praeguses raamistikus õiguslikult tunnustatakse, leiaksid kasutust vaid nõukogu otsustusprotsessi blokeerimiseks.
Me teadsime algusest peale, et Euroopa Parlamendi koosseis pole ainult matemaatika küsimus.
Käesolevate tegurite piires pidi väljatöötatav lahendus vastama kolmele põhimõttele: solidaarsuse põhimõte, mille kohaselt kõige suurema rahvaarvuga liikmesriigid on nõus väiksema esindatusega, pluralismi põhimõte, mis võimaldaks edendada iga riigi peamiste poliitiliste suundumuste esindatuse, ja tõhususe põhimõte, millega hoitaks parlamendiliikmete arv tasemel, mis on kooskõlas seadusandliku kogu rolliga.
Kahaneva proportsionaalsuse põhimõtte rakendamisega saavutavad raportid mõistliku konsensusliku ettepaneku.
Lõpetuseks, proua juhataja, sooviksin öelda, et oma poliitilise nõusoleku andmiseks ei pea Euroopa Parlament pidama kokkulepet täiuslikuks.
Selle nõrkustele vaatamata suurendab praegune tekst Euroopa Parlamendi usaldusväärsust ja on lõpmatult parem kui riiklike egoismide vahelise käteväänamise vastutustundetu venitamine, mis läheks liidule ja selle kodanikele kalliks maksma.
Tähtsa Euroopa Ülemkogu kohtumise eel seab see täiskogu, kes esindab meie kodanikke, ehkki mul on raske mõista ideed, et parlament esindab ka liikmesriike, Euroopa huvid esikohale, uskudes, et riigipead teevad sedasama.
(SV) On suur kodanike rühm, keda on Euroopa Parlamendi koosseisu üle toimuva arutelu käigus ignoreeritud.
Pean silmas peaaegu 50 miljonit eurooplast, kes kuuluvad piirkonna või riigi keelelisse vähemusse.
Täna on meil ainult käputäis Euroopa Parlamendi liikmeid, kes neid rühmi esindavad.
See on vastuvõetamatu ja annab kahjuks Euroopa Parlamendist vale pildi.
Justkui ei mõistaks me haavatavat seisundit, milles keelelised vähemused ikka veel elavad.
Hr Lamassoure'i ja hr Severini raport, mis põhineb kahaneva proportsionaalsuse põhimõttel, on statistilise töö säravaks näiteks ja ka mina kavatsen selle poolt hääletada, kuid nüüd peab meil leiduma julgust hakata arutlema ka teiste sisuliste küsimuste üle.
Kuidas kavatseme me suurendada kodanike usaldust Euroopa Liidu vastu?
Kuidas me tagame, et EL ja Euroopa Parlament järgivad sisuliselt eesmärke, mida me tahame, et teised järgiks, st kuidas me tagame, et ka vähemuste häält võetakse kuulda?
Daamid ja härrad, kas meie, Euroopa Parlamendi liikmed, talume seda, et piirkondade ja riikide keelelised vähemused jäetakse sõltuma riikide valitsuste armust ja heast tahtest, mis võib anda neile koha, või soovime me, et need vähemused poleks Euroopa Parlamendis esindatud?
Vastus peaks olema häälekas "ei”!
Mitmekesisuse tagamiseks on seega aeg reserveerida teatud kohtade arv Euroopa Parlamendis keelelistele vähemustele.
Mina isiklikult kõnelen Soome rootsikeelse elanikkonna ja Ahvenamaa maakonna elanike nimel.
(IT) Proua juhataja, daamid ja härrad, raport parlamendikohtade jaotuse kohta sisaldab ilmselgeid vastuolusid, mida tugevdab ka raportööride eile saadetud kiri, mis justkui peaks põhjendama nende seisukohta sellistes poliitiliselt delikaatsetes küsimustes, ja see moonutab kodakondsuse juriidilist mõistet, nii nagu seda alati on kodifitseeritud.
Väljapakutud põhimõte läheb mööda nii rahvusriikidest kui ka asutamislepingutest.
Õiguslikust seisukohast on Euroopa kodakondsus nende ja ainult nende õiguslik staatus, kellel on liikmesriigi kodakondsus ja kes selle tulemusena omavad kõiki sellest staatusest tulenevaid õigusi ja kohustusi.
Otsustavaks peab saama kodakondsus ja mitte elukoht.
Samuti moonutab ettepanek järgmise lepingu eelnõus omaksvõetud lähenemisviisi, mis selgelt sätestab, et kodakondsuse mõistel pole midagi pistmist elukohaga.
Euroopa Parlament on raisanud suurepärase võimaluse demonstreerida muudele institutsioonidele võimet ise leida lahendusi, mis põhineksid üldiselt tunnustatud ja jagatud põhimõtetel.
Küsiksin raportööridelt, miks nad isegi ei kaalunud võimalust kasutada kohtade eraldamiseks liikmesriikide kodanike arvu riigis elava elanikkonna asemel.
Võib-olla oleks sellest mõnedele riikidele rohkem kasu olnud kui teistele?
Vaadakem Ühendkuningriiki, mis annab õiguse Euroopa valimistel osaleda isegi neile, kes pole ELi kodanikud.
Hr Lamassoure ja hr Severin: väide, mida teie olete väitnud, et võrreldes Nice'i lepinguga pole keegi kahju saanud, näib mulle tõe ilmselge moonutamisena, mille heastamist hakatakse nõudma teistelt.
Seetõttu ei saa me seda raportit toetada.
Mitte ainult seda, vaid see on ka kahjulik, mitte ainult meie riigile - minu kodumaale - vaid kõigile liidu liikmesriikidele.
Samuti on see kahjulik esindusdemokraatiale ja tulevasele lepingule, mis, nagu te ise tunnistate, sisaldab juhiseid ja põhimõtteid, millel parlamendikohtade jaotus peaks põhinema.
Me ei saa ignoreerida Euroopa kodakondsuse mõistet meie parlamendi demokraatliku õiguspärasuse alusena.
(IT) Proua juhataja, daamid ja härrad, olen Euroopa Parlamendi otsustava rolli poolt, millele tihti vastu vaieldakse, kuid näib, et valitsused soovivad kasutada seda ettepanekut parlamendiga manipuleerimiseks.
Ettepanek kohtade jaotuseks on meie arvates halvasti põhjendatud.
Itaaliat karistatakse ja see annab põhjuse muretsemiseks, kuid kõige tähtsam on see, et see karistamine on põhjendamatu.
Ajalooline tasakaal hävitatakse ja mis kõige halvem, kohtade jaotust muudetakse residentidest elanike pärast, kel puudub kodakondsus.
Karistatakse neid, kes, nagu Itaalia, on andnud valimisõiguse kodanikele ja mitte riigi residentidele.
Me vajame midagi täiesti erinevat: ma arvan, näiteks, et me tõesti vajame asukohamaa kodakondsust, kuid seda, mis läheks arvesse mitte ainult valitavate parlamendiliikmete korral, vaid ka aktiivse ja passiivse valimisõiguse korral.
Me vajame poliitiliste vähemuste ja väikeriikide esindatuse tagatist, sätestades selle selgesõnaliselt kriteeriumides, mis peaks lisatama riikide valimisseadustesse, ja me peame mõtlema uue korralduse üle, et Euroopa erakondasid maksimaalselt ära kasutada ja võimaldada neil end sellistel valimistel üles seada.
Kõik see on raportist puudu ja see on põhjus, miks ma hääletan selle vastu.
(DA) Proua juhataja, raport, mille parlament homme vastu võtab, peatab tegelikkuses Türgi ja muude suure rahvaarvuga Euroopa riikide ühinemise Euroopa Liiduga.
Saksamaa kahekordistab nõukogus oma sõnaõigust, samas kui väiksemate riikide oma vähendatakse poole võrra.
Samal ajal saavad mõned suuremad riigid parlamendis kohti juurde.
Kokkuvõttes hüvitatakse Saksamaale jätkuvalt see, et neil on olnud nõukogus sama arv hääli kui Itaalial, Ühendkuningriigil ja Prantsusmaal, ehkki praegu annab iga sakslane nõukogus talle maksimaalse eelise.
Ma ei arva, et suuremad riigid saavad jälle selliseid võite ja väiksemad riigid mitte, kui valijaskond peaks otsuseid tajuma õiguspärastena: kuulake, mida räägib hr Lax.
Paluksin suurematel riikidel peatuda ja järele mõelda.
Pole võimalik, et nõukogus hääletatakse rahvaarvu järgi ja ligilähedaselt sama hääletuspõhimõtte järgi ka parlamendis.
Ameerika Ühendriikides on osariigid senatis võrdsed.
Saksamaal on Saarimaal oma ühe miljoni elanikuga kolm häält Saksa parlamendi ülemkojas, samas kui 18 miljoni elanikuga Reinimaa-Pfalzil on kuus häält; seega pole Saksa süsteem just õiglane.
Kui minu kodumaa EÜga ühines, siis oli Saksamaal nõukogus kolm korda rohkem hääli kui Taanil; nüüd on tal 15 korda rohkem.
Enne oli Saksamaal Taaniga võrreldes kolm ja pool korda rohkem parlamendikohti; nüüd on tal kaheksa korda rohkem.
See on liiga ebavõrdne ja valijaskond ei hakka seda kunagi mõistma.
See hävitab ELi - selles on probleem.
(NL) Proua juhataja, lubage mul alustada sellega, et väljendan oma kõhklusi seoses arutelu all oleva resolutsiooni ajastusega.
On tõsi, et juunis palus Euroopa Ülemkogu parlamendil esitada ettepaneku parlamendi tulevase koosseisu kohta, kuid nüüd avastame me, et kogu ettepanek põhineb reformilepingul, tekstil, mis tuleb alles ratifitseerida, rääkimata siis veel jõustamisest.
Teiste sõnadega, me rakendame vankri hobuse ette.
Juhtumisi pole see esimene kord, kui niisugune asi juhtub, ja tõesti, see ajab juba iiveldama.
Kõnelen siin mitte Identiteedi, Traditsiooni ja Suveräänsuse fraktsiooni nimel, vaid väikese liikmesriigi esindajana - või õigemini tulevase liikmesriigi esindajana, sest enam pole küsimus kas vaid millal Belgia lõheneb ja Flandriast saab sõltumatu riik.
Ma lobisen.
Ma arvan, et kahaneva proportsionaalsuse põhimõte, mille poolt raport kõneleb, on kõige töökindlam ja ka kõige õiglasem lähtepunkt, vähemalt kui uskuda, et väiksematel liikmesriikidel ja nende esindajatel parlamendis peab ka tulevikus olema võimalik omada sisulist rolli.
Igal juhul ma toetan kahaneva proportsionaalsuse põhimõtte laia tõlgendust ja seepärast kavatsen toetada asjaomast muudatusettepanekut, mille esitajaks on hr Bonde.
Minu arvates on see Euroopa Liidu huvides, et väiksemad liikmesriigid saaksid Euroopas Parlamendis parima võimaliku esindatuse; vastasel korral näeme Euroopa institutsioonide avaliku toetuse edasist vähenemist.
- (PL) Proua juhataja, täna on meil siin Euroopa Parlamendis kaks järjestikust arutelu, mis ütlevad meile, milline kord hakkab Euroopa Liidus olema ja kuidas jaotatakse võim.
Minu kui Poola ja Poola Perekondade Liidu esindaja jaoks on see väga kurb arutelu.
Olen äärmiselt kriitiline praeguse uue katse suhtes võtta põhiseaduse leping uuesti kasutusele reformilepingu muudetud nime all, samuti uue kohtade jaotuse suhtes Euroopa Parlamendis, mis minu kodumaa suhtes on diskrimineeriv.
Euroopa Parlamendi põhiseaduskomisjonis vastuvõetud raport, mis põhineb äärmiselt kahtlastel ja kaugeleminevatel argumentidel, ilmselgelt kahjustab ühtesid riike ja eelistab teisi; ka ei juhtu see esimest korda.
Mina sellega nõustuda ei saa.
Samuti kutsun Poola presidenti üles nädala aja pärast Lissabonis seda lepingut tagasi lükkama.
Proua juhataja, ma arvan, et see on üks kurvemaid päevi meie täiskogu viieaastases töös, sest esimest korda tunnen vähemalt mina isiklikult, et sellest siin on saanud valitsustevaheline organ.
See meenutab mulle öid Amsterdamis 1997. aastal; see meenutab mulle öid Nice'is 2000. aastal.
Ja täna fraktsioonis, ja ma arvan, et siin täiskogul saame me aru, milles asi on.
Ma tõesti arvasin, et Euroopa Parlament on selleks, et esindada kõigi Euroopa rahvaste huve ja mitte kitsaid riiklikke huve.
Meie ees on kolm võimalust: üks neist on Severini ja Lamassoure'i ettepanek, mis ma arvan, on Euroopa ettepanek.
See on suurepärane ettepanek ja nad on teinud fantastilist tööd ning neile peaks sel puhul õnne soovima.
(Aplaus)
Teiseks võimaluseks on see, et meil tuleb Nice'i lepingu juurde tagasi pöörduda.
Võib-olla mõned meist soovivad seda, ma ei tea.
Kuid kas me seda tõesti soovime?
Kas sellepärast me siis peamegi siin seda arutelu?
Kas me soovime minna tagasi Nice'i lepingu juurde?
Kas Hispaania soovib kohti kaotada?
Kas Poola soovib kohti kaotada?
Ma ei tea.
Kolmandat võimalust nimetaksin ma provokatiivseks, siin on kaks provokatsiooni: esiteks anda suurtele riikidele kõvasti rohkem ja väikestele riikidele kõvasti vähem.
Teine provokatsioon tuli vastaspoolelt: anda väikestele palju ja suurtele absoluutselt mitte midagi.
Kas seda me soovime?
Kas selleks oleme me siin?
Ma arvan, et mitte.
Vähemalt ma loodan seda.
Homne arutelu puudutab Euroopa Parlamendi usaldusväärsust ja seda, kas me suudame langetada ratsionaalse, loogilise ja õiglase otsuse.
Kas me suudame välja tulla ettepanekuga või oleme just samasugused nagu liikmesriigid?
(Aplaus)
(DE) Proua juhataja, kaasparlamendiliikmed, parlament annab Lamassoure'i ja Severini raportiga oma panuse protsessis.
Kohti hakkame jagama 2009. aastal, samas kui ministrite nõukogu häältejaotuse uut korda ei kohaldata enne 2014. aastat.
Me oleme nüüd valmis seda korraldust järgmiseks perioodiks kasutusele võtma.
Kogu ettepanek leiab rakendust siiski ainult siis, kui saadakse uus leping.
Kui uut lepingut ei rakendata, siis jäävad jõusse Nice'i leping ja ühinemislepingud, mis tähendab, et kõigil riikidel on vähem kohti.
Seepärast peaks homsel täiskogu istungil olema suur huvi seda ettepanekut toetada.
Ma tänan mõlemat raportööri, härrasid Lamassoure'i ja Severini töö eest, mida nad on teinud.
Pole võimalik meeldida kõigile; see oleks ime.
Siiski protesteerin selle vastu, mida poolakad siin räägivad, nimelt et kedagi diskrimineeritakse.
Kedagi ei diskrimineerita.
Vastupidi, on esitatud mõistlik ettepanek, mis peab kinni objektiivsetest kriteeriumidest, mille alusel on võimalik kohti jaotada.
Siiski peame jätkama arutelu, mida alustasid meie Itaalia kolleegid, nimelt arutelu selle üle, kas Euroopa Liidu kodakondsuse mõiste on sama, mis kodakondsuse mõiste riiklikul tasandil.
Rahvusriik on sulgenud piirid ja jätnud kõik teised välja.
EL põhineb erineval kontseptsioonil ja tegelikult laiendame me seda arutelu selleks, et me esindaksime kõiki ELi residente ja mitte ainult neid, kes omavad liikmesriigi passi.
ELis on 30 miljonit inimest, kellel puudub liikmesriigi pass, kuid kes meie seadusi järgivad.
Järgmisel korral pöördume selle juurde tagasi.
Tänan teid selle ettepaneku eest, mis nüüd seab meie haardeulatusse valitsustevahelise konverentsi eduka lõpetamise ja uue Euroopa lepingu.
Proua juhataja, sooviksin lihtsalt öelda hr Stubbile, et Leedu ei võida ühelgi tema pakutud juhul.
(LT) Sooviksin öelda hr Alexanderile, et Leedul oleks sama arv kohti kõigil kolmel juhul, sest esimesel juhul on see kindlaksmääratud, teisel juhul on see kindlaksmääratud ja kolmandal juhul...
Me peame siin arutelu kui parlament (samas kui parlamendi president pole sellel tähtsal istungil juhataja kohal), me peame arutelu parlamendi üle ja ma ei näe hr Lamassoure'i.
Kas ta on saalis?
Miks peaksime me üldse kõnelema?
Kõige tähtsamad isikud on lahkunud.
Kõik on ilmne.
Ma räägin sellest, sest me tõesti peame rääkima ühisest kodust, ühisest Euroopast ja kuulama kõigi hääli igast riigist.
Probleem seoses minu kodumaaga seisneb selles, et oleme ellujäämise eest palju sajandeid võidelnud.
Me oleme väike riik.
Nüüd elavad paljud inimesed muudes riikides, nad töötavad teie ettevõtetes ja praktilisest seisukohast ei suuda nad Euroopa probleeme lahendada.
Me püüame suhet alal hoida, olla koos, olla riik ja mitte kaardilt kaduda, kuid need ei saa hääletada, sest Euroopa Parlamendi liikmete arv määratakse seoses kodanike arvuga, siiski elavad nad teie kodumaal, Alexander, samuti Suurbritannias ja Iirimaal ning teevad seal ausat tööd.
Muidugi saavad nad valida Rootsi, Soome, Briti või Itaalia esindajaid, kuid niimoodi meie kui riigi mõju lihtsalt väheneb.
Niisiis on see kõige olulisem küsimus, mis mulle muret teeb, ja nagu ütleb hr Lamassoure, selles saalis siin räägime me tõesti väga vähe väärtustest.
Tänane arutelu on suurepärane näide.
Vaadates perekonnanimesid, võin ma öelda, kellel kui palju kohti on, ja ennustada, milliseid seisukohti esitatakse.
- (PL) Proua juhataja, olen juba ammu harjunud siin parlamendis valitseva jultunud silmakirjalikkusega.
Kuid täna sooviksin esitada ühe küsimuse.
Hea küll, see, mida te soovite, nagu ma võin aru saada enamikust seni peetud kõnedest, on muuta hääletamise põhimõtteid ja kohtade jaotust Euroopa Parlamendis, nii et konkreetse riigi kodakondsus poleks enam otsustav, teisiti öeldes on meie ees juba integreeritud Euroopa rahvas, ühtse standardi ja ühtsete huvidega.
See on siis Euroopa rahvas.
Sooviksin kõigilt teilt silmakirjateenritelt küsida, kuidas on võimalik, et vaene Poola saab ainult ühe kolmandiku põllumajandustoetusi võrreldes sakslastega, kõige rikkamatega, vaatamata ühisele energiapoliitikale, soovite üle muude riikide peade Venemaaga kokku leppida ja ehitada mere alla torujuhtme, ohustades keskkonda?
Kas nende kahe asja vahelt on võimalik kaotada vastuolu?
Ja kui see, mida ma räägin, on tõsi, kas siis pole mitte liiga vara Euroopa riigi müüdi loomiseks?
Me peame selles suunas töötama, kuid aeglaselt ja süstemaatiliselt, kusjuures sedasorti kiirendamine võib viia ainult kavatsetutele vastupidiste tulemusteni.
(ES) Proua juhataja, mõistan ettevõtmise raskust ning tunnustan ja kiidan raportööride tööd.
Siiski on nende kohtade jaotuse ettepanek mõnes punktis minu arvates liiga meelevaldne ja samuti ei arvesta piisavalt praeguselt Nice'i lepingult päranduseks saadud vajalikku institutsionaalset tasakaalu.
Mõned Euroopa Parlamendi liikmed on seepärast allkirjastanud muudatusettepanekud, mis esitatakse täiskogule homme ja mis, sooviksin rõhutada, täielikult austavad kahaneva proportsionaalsuse põhimõtet ja samuti muudavad meie arvates kohtade jaotuse tulevikus objektiivsemaks, sidudes selle selgete ja läbipaistvate kriteeriumidega.
Üks neist muudatusettepanekutest, millele sooviksin nüüd keskenduda, mis jõustuks 2009. aasta valimisteks, on kooskõlas ühe kõige ettevaatlikuma uuringuga, mille tellis Hispaania valitsus ja mis on saadetud parlamendile ja nõukogule.
Nagu mõistate, daamid ja härrad, pole ma süüdi praeguse Hispaania valitsuse ettepanekute kiitmises erapoolikutel põhjustel, kuid mis on käesoleval juhul tõsi, on see, et rohkem arvestatakse demograafilist tegurit ja seda tuleks lugeda põhimõttelise tähtsusega asjaoluks, kui kujundatakse institutsiooni, mis esindab inimeste huve.
Seepärast, proua juhataja, paluksin raportööridel võtta muudatusettepanekud kaalumisele ja minu kaasliikmetel hääletada nende poolt ja igal juhul ma loodan, et need esitatakse, neid kaitstakse ja arvestatakse Euroopa Ülemkogul, kui see oma otsuse järgmisel nädalal langetab.
(ES) Proua juhataja, see polnud lihtne töö ja ma arvan, et hr Lamassoure Euroopa Rahvapartei fraktsioonist ja hr Severin Euroopa Parlamendi Sotsiaaldemokraatide fraktsioonist on esitanud meile suurepärase raporti, milles on sügav Euroopa ja Euroopa-meelne mõte.
Hr Stubbil on õigus: see on üks kurvemaid arutelusid, milles ma sellel täiskogul osalenud olen, kuid ma loodan, et homne raporti üle hääletamise tulemus on parimaid hetki, mis meile osaks langeb, sest käesolev raport, mis pole mitte ainult nende, vaid ka põhiseaduskomisjoni oma, kus see sai 70% toetuse, vastab esiteks sellele, mida nõukogu parlamendil teha palus; teiseks rakendab kahaneva proportsionaalsuse põhimõtet; kolmandaks tagab esindusliku parlamendi, miski, mis oleks olnud Nice'i lepingu järgi võimatu, osaliselt seepärast, et selle lepinguga mõned riigid, nagu Hispaania, põhjendamatult ja õigustamatult ei saanud oma esinduses üldse kasutada proportsionaalset loogikat.
Õnneks lahendab hr Lamassoure'i ja hr Severini põhiseaduskomisjoni nimel esitatud ettepanek selle probleemi asjakohaselt.
Küsimus on järgmine: kas kõnealune raport või Nice'i leping.
Kas kõnealune raport koos esindava parlamendiga või Nice'i leping parlamendiga, mis pole täielikult esindav.
Selle kohta võib anda igasuguseid lubadusi, mida me soovime, kuid mida me kindlasti vajame, on realistlik raport, nii et parlamendi jõupingutusi tunnustataks Lissaboni tippkohtumisel ning samuti toetataks koos uue reformilepingu vastuvõtmisega.
Tänan kuulamast.
(DE) Proua juhataja, lubage mul alustada sellega, et Vabade Demokraatide Partei (FDP) liikmetel on homme lubatud vabalt hääletada.
Seega puudub erakonna seisukoht.
Miks nii?
Nimelt on siin dilemma.
Olukord Saksamaa jaoks muidugi halveneb.
Senise 832 000 valija asemel ühe Euroopa Parlamendi liikme kohta hakkab neid nüüd olema 858 000.
Parlament tahab seda kasutusele võtta alates 2009. aastast.
Nõukogus ei juhtu see enne aastat 2014.
Muuhulgas viidatakse ka sellele.
Isegi head Saksa ajalehed, nagu Berliini Tagesspiegel, kirjutavad, et kohad jaotatakse homme ümber.
Siin parlamendis on kolleegid, kes ütlevad: Saksamaa kaotab homme kolm kohta.
Probleem on selles, ja nüüd jõuan ma oma isikliku seisukohani, et see on vale.
Lamassoure'i ja Severini raport tagab suurima kohtade arvu, mis Saksamaal aluslepingu järgi saab olla.
Nice'i lepingus on juba sätestatud, et suurim kohtade arv on 96.
Raport kiidab selgelt selle heaks.
Milleks siis see arutelu?
Miks kasutada provokatsiooni d'Hondti meetodiga, millega ainult suuremad riigid võidavad ja väiksemad määratult kaotavad?
Minu suureks üllatuseks on selle ettepaneku toetajateks, isegi algatajateks kolleegid erakonnast Kristlike Demokraatide Liit (CDU) .
Mida see tegelikult tähendab?
Ma arvan, et see pole euroopalik ettepanek.
Siin on kaotsi läinud tasakaal, aus ja õiglane tasakaal suurte, keskmiste ja väikeste riikide vahel.
Veelgi enam, see on ettepanek, millel pole nõukogus vähimatki šanssi.
Kas meie ja kolleegid CDUst seega tõesti usuvad, et Belgias, Iirimaal, Rootsis või Eestis ei suudeta analüüsida ja nad hääletavad nõukogus selle ettepaneku poolt?
Ei!
See ettepanek on tühi mull, mis asendatakse, ilma et sellel oleks ühtegi tagajärge - ühe erandiga.
Selleks tagajärjeks on Euroopa poliitikaga seonduva õhkkonna edasine halvenemine Saksamaal.
Me peaksime Lamassoure'i ja Severini raportit toetama.
Me peaksime tagama, et Euroopa Parlamendist saadetakse nõukogule tugev poliitiline märguanne, et me suudame probleemidega ise hakkama saada.
Kui see märguanne, Euroopa märguanne, on tugev, siis on see hea meile kõigile ja siia liigitan ma selgesõnaliselt ka Saksamaa.
(NL) Proua juhataja, nagu siin istungisaalis on korduvalt juba öeldud, on selles arutelus lõppkokkuvõttes kaalul parlamendi usaldusväärsus.
Küsimuse all on parlamendi võime saada hakkama ülesandega esitada ettepanek, mida toetab suur enamus, tehes seega nõukogule raskeks sellest mööda vaadata.
Lamassoure'i ja Severini raporti väärtuseks on see, et pragmaatiliselt esitatakse ettepanek, mis vastab kõigile aluslepingu nõuetele.
Meil pole nelja alternatiivi, vaid tegelikult ainult kaks, nimelt kas Lamassoure'i ja Severini raport või Nice'i leping.
Lõppude lõpuks, kui me ettepanekut suure enamusega ei toeta, siis pöördub nõukogu ja pöördume ka meie tagasi Nice'i lepingu juurde.
Ma tõesti ei mõista paljusid esitatud muudatusettepanekuid.
Ehkki on selge, et ruutjuure süsteemi käsitlev muudatusettepanek toetab tugevalt väiksemaid riike, on see tegelikult proportsionaalsuse karikatuur.
Samuti ei mõista ma siiski ka muudatusettepanekut, mille on algatanud peamiselt Saksa kolleegid, mis ei arvesta üldse väiksemate riikide olukorraga ja soovib, et nõukogus antaks rohkem võimalusi suurematele liikmesriikidele.
Kas ma ehk peaksin seda mõistma nii, et tegemist on kuritahtliku viisiga pöörduda tagasi Nice'i lepingu juurde ja taastada Saksamaale 99 kohta?
Kui see on nii, siis pean seda parlamendile äärmiselt kahjulikuks.
Ma loodan, et homme parlament mõistab, et kaalul on tema usaldusväärsus ja seda on võimalik säilitada ainult Lamassoure'i ja Severini raporti toetamise kaudu suure häälteenamusega, kuna tegemist on ainsa realistliku muudatusettepanekuga.
- (PL) Proua juhataja, mul on raske nõustuda raportiga, mille kohaselt minu kodumaa - peaksin ütlema ja ütlengi, Poola inimesed, kuna just nemad valivad oma esindajad - kaotab võimaluse valida lisaks kolm Euroopa Parlamendi liiget.
Just niipalju väheneb täna esitatud ettepaneku kohaselt Poola esindatus Euroopa Parlamendis.
Miks ma arvan, et see on ebaõiglane ja miks ma arvan, et käesolevas raportis kasutusele võetud kriteeriumid ei arvesta ilmselgeid fakte, nagu need, mida minu Leedu kolleeg on täna juba nimetanud?
See puudutab töötajaid, töövõtjaid, poolakaid, kes ajutiselt elavad välismaal - välismaal elavat 3 miljonit poolakat.
Oletagem, et neil on valimisõigus Suurbritannias või Iirimaal, kuid nad tulevad seejärel koju.
Minu küsimus on: kes hakkab neid esindama?
Nad jäetakse esindatusest ilma, hoolimata sellest, et neil on valimisõigus.
Käesolev raport, ja see on minu järgmine tees, rõhutab institutsionaalset tasakaalunihet, nii õrn kui see ka oli, mis seni valitses riikide olukorra suhtes nõukogus ja parlamendis.
Üleminekuga kahekordse enamusega hääletamisele kaotab Poola nõukogus kõige rohkem ja samuti kaotab ta ka parlamendis.
Lõpuks soovin käsitleda teatud ebavõrdsust, millest siin juba täna räägiti, nimelt ametnike töölevõtmisest ELi institutsioonides ja eriti parlamendis.
Selle ebavõrdsuse, mis mõjutab kõiki uusi liikmesriike, võiks siin parlamendis välja tõrjuda.
Palun raportis teha muudatus.
(IT) Proua juhataja, daamid ja härrad, muidugi ma mõistan, et ülesanne, mis kolleegidele hr Lamassoure'ile ja hr Severinile esitati, polnud lihtne, kuid pean ütlema, et tulemus, vaatamata tehtud jõupingutustele, jätab mind segadusse, seda nii juriidilisest kui ka puhtalt poliitilisest seisukohast.
Ettepanek toetub esimest korda arvestuse kriteeriumile, mis lähtub liikmesriikide residentidest, asendades kodakondsuse kriteeriumi.
Siin tekib õigusliku ja poliitilise sidususe probleem seoses tulevase reformilepingu sätetega ning konkreetselt artikliga 9A, milles selgesõnaliselt on sätestatud Euroopa kodanike esindatuse põhimõte.
Samuti käsitlen ma seda küsimust poliitilisena, osaliselt seetõttu, et parlament muudab hääle funktsiooni ja kodanike tahteavalduse pisut läbipaistmatuks - ja veelgi enam, seda ajal, kui liit tegeleb Euroopa kodakondsuse kultuuri, identiteedi ja Euroopa kodanike õiguste levitamisega.
Ja palun mitte taandada küsimust riiklikele ambitsioonidele või, veelgi halvem, muuta see lihtsalt arvuliseks probleemiks.
See oleks täiesti mahakiskuv ja labane lähenemisviis ja oleks tegelikult Itaalia maine suhtes ebaõiglane.
Siiski tuleb märkida ka ebavõrdset kohtlemist; puudub ühtsus lahtrite vahel; paljudel juhtudel ei õigusta aluseks olevad parameetrid erinevate riikide kohtade arvu erinevust.
Proua juhataja, ma lõpetan, kutsudes oma kolleege üles hääletama viisil, mis on kooskõlas sellega, mis on sätestatud asutamislepingutes ja millega meie roll parlamendiliikmetena on siiani olnud vastavuses ja peaks olema ka edaspidi: kodakondsuse väljendusega.
(IT) Proua juhataja, daamid ja härrad, hr Stubb, kes kahjuks on lahkunud, rääkis täna õhtul kurbusest, ka teised kolleegid on väljendanud samu tundeid.
Ma usun siiski, et kurb on see riikide ja Euroopa Parlamendi liikmete vaheline diskrimineerimine, eriti nende suhtes, kes proovivad tagada, et aluspõhimõtteid järgitaks, nagu on õigesti märkinud hr Voggenhuber ja pr Muscardini.
Siin pole tähtis seada kahtluse alla Lamassoure'i ja Severini raportit; tõenäoliselt on see hästi konstrueeritud, mis siis, et rajatud on ta liivale.
Tegelikult hävitatakse õigusliku põhimõtte tähtsus ja see on kodakondsuse põhimõte.
Seda seisukohta on väljendanud ka raporti toetajad, hr Lamassoure'i ja hr Severini kompromissmuudatusettepanekud; hr Leinen mainis seda ja esmaklassiliselt väljendus hr Duff: me pole oma valijaskonnas kindlad!
Siiski, sellele täielikule ebakindlusele valijaskonna suhtes soovime me rajada kriteeriumi või kindluse, millel on olemas oma sisemine järjekindlus - sõltumata alusest või vundamendist - ja see annab meile uue koosseisu, mis mitte mingil määral ei austa tegelikku olukorda või kodanikke.
See annab meile veel ühe õigusliku tagajärje - ja pange mu sõnu tähele, ma ei soovi olla viimsepäevakuulutaja - Euroopa Kohtus.
Neile, kes leiavad, et neid on kahjustatud, on see loomulik ja tõenäoliselt isegi kohustuslik pöörduda kohtu kui extrema ratio poole, kui ülima otsustusorgani poole selles nii tähtsas küsimuses.
Pöördun oma valitsuse, oma kodumaa valitsuse poole, mis siiani on selles protsessis, alates käivitamisest Berliinis, üles näidanud äärmist nõrkust, et see lõpuks taasleiaks oma uhkuse ja rakendaks ettepaneku suhtes vetoõigust.
(CS) Daamid ja härrad, tänase ja homse vahel on meil ajalooline võimalus mõjutada otsust Euroopa Parlamendi tulevase koosseisu kohta.
Selleks on raportööride hr Lamassoure'i ja hr Severini poolt ettevalmistatud raport küllaltki kvaliteetne, tasakaalukas ja vastutustundlik.
See annab pragmaatilise lahenduse, mis tuleks valitsustevahelisel konverentsil vastuväideteta vastu võtta, kuna see pole takistuseks reformilepingu heakskiitmisele.
Väljapakutud kohtade jaotus Euroopa Parlamendis põhineb kahaneva proportsionaalsuse põhimõttel.
See on õiglane põhimõte, mis väljendab suurte, keskmiste ja väikeste riikide vahelist solidaarsust.
Väljapakutud lahendus tugineb ka konkreetsete liikmesriikide demograafilise olukorra arvestamise põhimõttele.
Veel kord, see on õiglane ja õige põhimõte.
Hoolimata sellest, et mõned kolleegid on väljendanud oma vastuseisu sellele lahendusele.
Nad on arvamusel, et nende riike diskrimineeritakse.
Mina siiski ei näe ühtegi märki diskrimineerimisest.
Diskrimineerimine ja ebavõrdne kohtlemine oleks see, kui sama arv kohti eraldataks kahele riigile, mille elanikkonna arvukus erineb viie miljoni võrra Ma usun, et parlament kasutab homme ajaloolist võimalust ja kiidab Lamassoure'i ja Severini raporti suure enamusega heaks.
Selle toetuseta jätmine tähendaks tagasipöördumist Nice'i lepingu juurde.
See oleks tagasipöördumine alternatiivi juurde, mis tähendaks kaotust ka nende liikmete jaoks, kes alles hiljuti on esinenud hüüdlausega "Nice või surm”.
- (PL) Proua juhataja, täna peame me arutelu väga tähtsa raporti üle, mille alusel otsustatakse kohtade jaotus parlamendi järgmiseks volituste perioodiks.
Raportöörid on esitanud ettepaneku, mis on väga huvitav ja kindlasti nõudis selle koostamine palju tööd, nii analüütilisel kui ka kontseptuaalsel tasandil.
Sooviksin neile selle eest siirast tänu avaldada.
Kuid mis minusse puutub, siis on ettepanekul kaks tõsist nõrkust.
Esiteks pakuvad meie kolleegid iseloomult ad hoc, ajutist lahendust ja ainult järgmiseks volituste perioodiks.
Siiski meenub mulle, et kui me selle raporti kallal põhiseaduskomisjonis tööd alustasime, siis leppisime me kokku, et otsime süstemaatilisi lahendusi, mis võimaldaksid automaatset muutust parlamendi koosseisus sedamööda, kui lisandub uusi ELi liikmesriike.
Alternatiivne ettepanek, mille on teinud ligikaudu 80 Euroopa Parlamendi liiget, mina sealhulgas, vastab sellele tingimusele.
D'Hondti meetodi kasutamine üksikute riikide häälte arvu arvutamiseks on objektiivne vahend, millega kaotatakse poliitiline lehmakauplemine.
Nõustudes selle muudatusettepanekuga, võiks Euroopa Parlamendist saada esimene institutsioon, mis tõuseb kõrgemale poliitilistest ja riikidevahelistest vaidlustest.
Mulle on vastuvõetav erapooletu, matemaatiline meetod konkreetsete riikide tugevuse kaalumiseks.
See oleks samm õiges suunas ja eeskuju järgimiseks muudele mitmerahvuselistele Euroopa institutsioonidele.
Esitatud kontseptsiooni teiseks nõrkuseks on ebajärjekindel lähenemisviis Euroopa kodanike õigustele.
Nende hulgas on õigus siinsel foorumil esindatud olla.
Minu arvates kriteerium, mille kohaselt esindatuse suurust parlamendis arvutatakse rahvaarvu järgi, nõrgestab seda õigust.
Näiteks, kuidas peaksid end tundma Poola kodanikud, kes elavad ja töötavad Iirimaal või Suurbritannias?
Erinevate hinnangute kohaselt on selliseid inimesi 2-3 miljonit.
Poola siduvate valimisnormide kohaselt tohib hääletada Poolas kandideerivate isikute poolt.
Kuid kui me võtame elanikkonna kriteeriumi, nagu pannakse ette raportis, siis vähendab inimeste riigist lahkumine minu kodumaalt valitavate Euroopa Parlamendi liikmete arvu ja suurendab nende saarte oma.
Seega, kes hakkab neid siinsel foorumil esindama?
Iiri Euroopa Parlamendi liikmed või Briti või Poola omad, keda on vähem?
Raport neile küsimustele ei vasta.
Sellega seoses leian, et raporti teksti muutmine on möödapääsmatu ja koos paljude kolleegidega kavatsen hääletada teatud muudatusettepanekute poolt.
(EL) Proua juhataja, üldiselt ollakse nõus sellega, et Euroopa Parlamendi kohtade praegune jaotus ei kajasta asjakohaselt liikmesriikide demograafilist olukorda ja et korrelatsioonid ei soosi keskmise suurusega ja väiksemaid riike.
Asjaolu, et raport ei vähenda Nice'i lepingus sätestatud kohtade arvu, on kindlasti positiivne.
Pean samuti siiski rõhutama, et Kreeka puhul oleks ettenähtud kohtade arvu suurenemine 22-lt 23ni, absoluutselt õiglane, sest riigi elanikkond on 10% võrra suurem muudest riikidest, millel on sama arv parlamendikohti.
Sooviksin siiski praegu keskenduda peamiselt mitmesugustele esitatud muudatusettepanekutele, mis on seotud Euroopa Parlamendi liikmete arvu arvutamisega.
Üheks küsimuseks on mitte riigi kogu elanikkonna, vaid ainult selle kodanike arvessevõtmine.
Pooldan Euroopa kodaniku kontseptsiooni, kuid olen täielikult vastu selle kohaldamisele käesoleval juhul.
Euroopa Parlamendi liikmena tunnen, et esindan seda osa oma kodumaa elanikkonnast: ilma et nad oleksid tingimata Kreeka või Euroopa kodanikud, kasvatavad nad üles meie lapsi, hoolitsevad meie eakate eest, ehitavad meile maju, töötavad meie ülikoolides, annavad oma panuse kindlustussüsteemile ja saadavad oma lapsed meie koolidesse.
Meie otsused keskkonna, teenuste, sisserände ja sotsiaalkindlustuse ning paljude muude küsimuste kohta mõjutavad tegelikkuses nende meie kaaskodanike elu, kes tihti on kõige vähem eelistatud olukorras.
Seepärast olen arvamusel, et demokraatia seisukohalt on vältimatu, et Euroopa Parlamendi liikmete arv põhineks riigi residentide arvul.
(DE) Proua juhataja, tänane arutelu Euroopa Parlamendi tulevase koosseisu kohta pole kahjuks Euroopa demokraatia ajaloo helgeim hetk.
Võib-olla on hea, et ei komisjon ega nõukogu pole leidnud aega seda kuulata.
Me oleme pidanud kuulama esinejaid, kes on ülipaatoslikult esitanud põhimõtteid, põhimõtteid, mis praktilises mõttes pole meid edasi viinud ja millel seepärast polegi midagi pakkuda peale paatose.
Me oleme tegelikult kuulnud väga palju esinejaid, kes on keskendunud oma rahvuslikele huvidele.
Kindlasti pole see olnud mingi Euroopa lahenduse otsimine ja sellisena ei vii meid tõenäoliselt ka lahendusele lähemale.
Õnneks oleme kuulnud ka neid, kes on olnud pragmaatilised ja otsinud arusaadavaid lahendusi ning seepärast on leidnud mõlema raportööri - Alain Lamassoure'i ja Adrian Severini - raportis sobiva aluse.
Ma usun, et me peaks mõlemat raportööri siiralt tänama töö eest, mida nad komisjonis on teinud, ja ka selle eest, mis järgneb.
See on midagi, mida Vahemere piirkonna viisakus niikuinii nõuab, kuid sel konkreetsel juhul on mõlemad raportöörid tänud tõesti ära teeninud.
Seega inimeselt, kes ei pärine Vahemere piirkonnast: minu siiras tänu teile.
Ma loodan ja ootan ajaloolist võimalust, mida sel parlamendil homsel hääletusel ehk kogeda õnnestub.
Seda siis, kui me saavutame selge ja kindla ülekaalu härrade Lamassoure'i ja Severini ettepaneku toetuseks ja suudame sellega anda nõukogule selge märguande.
Euroopa Parlament on igal juhul esitanud 2009. aasta valimistele mõistliku aluse.
(EL) Härra juhataja, selleks et õigesti hinnata kahe raportööri, hr Severini ja hr Lamassoure'i raportit, peame me arvestama teatud asjaolusid ja rakendama teatud eeskirju.
Eelkõige peame me raportile lähenema euroopalikult, mitte natsionalistlikult.
Kui me seda ei tee, seisab meil ees võistlus selle üle, milline riik saab rohkem kohti ja milline vähem.
Teiseks peame me arvestama teatud asjaolusid, näiteks täna ei otsusta Euroopa Parlament parlamendi koosseisu üle, vaid esitab nõukogule ettepaneku.
Nõukogul on teatud varu ja alus, millele tugineda, isegi kui see põhineb mineviku taval, mis meie arust pole võib olla väga hästi tasakaalustatud.
Lisaks sellele peame me kasutama meile antud aritmeetilisi lähtekohti.
Euroopa Parlamendil on 750 liiget, maksimaalselt 96 ja minimaalselt 6 iga riigi kohta.
Me ei saa hakata kauplema selle üle, milline elanikkonna osa jääb sisse või välja.
Me peaksime saavutama kompromissi, mille aluseks on praegune olukord vastavalt elanikkonnale ja vastavalt sellele, mida rakendatakse muudes sektorites.
Me ei hakka siin ELi taasasutama.
Kui me seda teeme, siis kasutagem teisi arvestusi.
Seepärast on täna tähtis see, et me saavutaksime tulemuse, millel oleks Euroopa Parlamendis suurim võimalik toetus, nii et me säilitaksime usaldusväärsuse ja samal ajal avaksime tee Euroopale ja mitte natsionalistlikele liikumistele.
Lubage mul siinkohal pöörduda austatud sakslaste poole, kes alati on olnud suuremeelsed; pealegi, kui nad minevikus oleksid ilmutanud sama kalduvust mis täna, siis poleks meil üldse ELi.
Samuti pöördun oma teistest riikidest pärit kolleegide poole, et me homme võtaksime Lamassoure'i ja Severini raporti vastu suurima võimaliku häälteenamusega.
Härra juhataja, kui me juba valimistel rangest proportsionaalsusest eemaldume, siis hakkama me paratamatult rakendama poliitilist kompromissi puhta matemaatika asemel.
Demokraatlik põhimõte, mille järgi kõigil häältel peaks olema võrdne kaal, on midagi, mida pole võimalik rakendada enne, kui Euroopa Liidust saab täielikult föderaalne süsteem.
Nõukogu seatud piirides on see hr Severini ja hr Lamassoure'i väljapakutud poliitiline kompromiss mõistlik ja hästi tasakaalustatud katse saavutada aus mäng ja solidaarsus kõigi Euroopa Liidu elanike jaoks.
Ma toetan seda ja olen vastu väljapakutud alternatiivsetele süsteemidele, kuna need pole nii õiglased ja on vähem tasakaalustatud.
Kuid arvestades seda, et mõned on sellest küsimusest teinud riikliku egotripi, tuleb rõhutada, et me arutame siin seda, kuidas kodanikud vastavalt oma poliitilistele eelistustele oma esindajaid sellesse parlamenti valivad, selleks et viimased tegutseksid koos nõukoguga kaasseadusandja rollis; nõukogu on see, kes riiki esindab, ja mitte parlament.
(MT) Nagu Euroopa põhiseadus, nii ka reformileping toob sisse põhimõtte, et ükskõik kui väike liikmesriik on, peaks ta olema piisavalt esindatud ja ei saa omada Euroopa Parlamendis vähem kui kuut kohta.
Malta, minu kodumaa, millel praegu on viis kohta, saab kuus kohta.
See kohtade arvu suurenemine n-ö parandab haava, mis löödi vähem kui seitse aastat tagasi, kui Nice'i lepinguga anti Maltale viis kohta kuue asemel, mille sai näiteks Luksemburg, mille elanikkond on sama suur.
Kuus kohta viie asemel tähendab esindatuse suurenemist 20% võrra, samuti tähendab see, et Malta esindajad siin parlamendis saavad nüüd paremini täita oma parlamentaarseid kohustusi, mida tuleb aina juurde.
Piisab, kui öelda, et meil on parlamendis rohkem kui 20 parlamendikomisjoni, millega on kuue Euroopa Parlamendi liikme korral väga raske sammu pidada.
Viiega on see võimatu.
Need komisjonid valmistavad ette õigusakte, mis on siduvad kõigile kodanikele, sealhulgas Malta kodanikele, ja õige on, et kõigi, ka väikeste riikide kodanikud on asjakohases olukorras, heas ja mõistlikus olukorras - olla neis komisjonides esindatud ja ärakuulatud.
See on veelgi olulisem, kui arvestada, et uue lepingu kohaselt suurenevad Euroopa Parlamendi volitused ja temast saab koos Euroopa Komisjoniga tegelikult kõigis sektorites kaasseadusandja.
Alampiir kuus kohta on seega positiivne samm, mis suurendab väikeste riikide usaldust Euroopa Liidu vastu, ja seepärast arvan ma, et me peaksime Lamassoure'i ja Severini raportit toetama.
raportöör. - Härra juhataja, kunagi pole selgitust raskem mõista kui siis, kui oma huvide eest seismine sõltub selgituse mittemõistmisest.
Ma kardan, et paljud meie kolleegid on kadunud, sest nad ei otsi selgitust: nad lihtsalt soovisid esitada oma seisukoha ja see on kõik.
Siiski sooviksin väga lühidalt anda mõned selgitused.
Esiteks, kui kõnealune raport läbi kukub, siis me lihtsalt ei lähe tagasi Nice'i lepingu, vaid millegi veelgi halvema juurde kui Nice leping, sest vastavalt valitsustevahelise konverentsi mandaadile mainitakse asutamislepingus suurima võimaliku ühe riigi kohtade arvuna 96, seega hakkab kehtima Nice'i leping ja Saksamaa saab 96 kohta.
Tegutsedes selle raporti vastu ei taga Saksamaa endale neid 99 kohta, mis neil täna on; nad peaksid seda teadma.
Pr Grabowska küsis, mis saab Poola kodanikest, kes elavad osaliselt Poolas ja osaliselt välismaal.
Sõltub sellest, millise riigi residendid nad on: pole tähtis, kas nad on välismaal turistid või välismaal lühikest aega, kuid kui nad on välismaa residendid ja lihtsalt külastavad oma perekondi Poolas, siis lähevad nad arvesse seal, kus nad elavad, kuid neil on loomulikult samasugune võimalus hääletada kui kõigil teistel Euroopa kodanikel.
Pr Grabowska küsis ka, et kes hakkavad neid esindama.
See on täiesti selge: Euroopa Parlamendi liikmed, kelle poolt nad hääletavad.
Kõigil Euroopa kodanikel on valimisõigus ja kõiki Euroopa kodanikke esindavad need Euroopa Parlamendi liikmed, kelle poolt nad hääletavad.
Mitmed kolleegid väitsid, ja ma tsiteerin siin ainult Itaalia kolleegi: esimest korda liidu ajaloos võtame me arvesse residendid ja mitte kodanikud.
See on vale!
Alates Rooma lepingust oleme me alati arvesse võtnud elanikke, elanikkonda.
Kui soovite seda tava muuta, siis saate seda kindlasti teha, kuid palun ärge öelge siin asju, mis on täiesti valed.
Lõpetuseks soovin öelda, et kui siin on olemas probleem, siis on selleks probleemiks valimisi reguleerivate riiklike õigusaktide vähene ühtlustatus.
Kindlasti oleksin mina nende õigusaktide ühtlustamise poolt, kuid see on teine teema.
Selleks kulub aega ja me peame seda küsimust eraldi käsitlema.
Soovin õnne raportööridele, kes hakkavad valimisseaduste ühtlustamisega tegelema; ma loodan, et neid saadab edu.
Seniks aga soovin ma ainult, et homme, pärast õhtust järelemõtlemist, saame me hääletustulemused, mis tõepoolset suurendavad selle institutsiooni usaldusväärsust.
Minu kolleegile on antud lisaaega kui raportöörile.
Sooviksin hr Severinile kinnitada, et see pole seotud ei tema raporti ega tema isikuga.
Minu kogemuse järgi on parlamendiliikmed inimesed, kes räägivad paremini kui kuulavad.
Ja nii kukkus see ka käesolevas arutelus välja.
Arutelu on lõppenud.
Hääletamine toimub homme, 11. oktoobril 2007.
Kirjalikud avaldused (kodukorra artikkel 142)
kirjalikult. - (PT) Käesolev ettepanek kuulub Euroopa põhiseaduse ambitsiooni raamidesse, mis Lissaboni tippkohtumisel seoses uue aluslepinguga uuesti algatatakse, kasutades taas kord survet ja ähvardusi, mis olid käigus enne seda, kui see Prantsusmaa ja Madalmaade referendumitel 2005. aastal tagasi lükati.
Selle asemel et järgida suveräänsete, võrdseid õigusi omavate riikide põhimõtet, mis miinimumnõudena eeldaks, et suurema rahvaarvuga riigid näitavad üles seda paljukiidetud solidaarsust ja austavad tasakaalu mitmesuguste institutsionaalsete organite (nõukogu, komisjon ja Euroopa Parlament) raames, on kavas määrata kohtade ülem- ja alampiirid ning kohaldada kahaneva proportsionaalsuse põhimõtet elanikkonna suuruse alusel, allutades seega riigid vastavalt nende rahvaarvule ja vähendades pidevalt demokraatia esinduslikku iseloomu.
Tasakaalustamatust, mis eksisteeris enne Nice'i lepingut, isegi ei arvestata.
Näiteks Portugal kaotab kaks parlamendiliiget ja talle jääb ainult 22, samas kui Hispaania saab juurde neli; kindel on, et Saksamaa kaotab kolm, säilitades 96; veel hakkab Prantsusmaal olema 74, Ühendkuningriigil 73, Itaalial 72, Hispaanial 55 ja Poolal 51 parlamendikohta.
Ainuüksi nende kuue Euroopa riigi arvele langeb 420 kohta, palju rohkem, kui on vaja enamuseks 750 kohaga Euroopa Parlamendis, mis esindab 27 liikmesriiki.
Seetõttu hääletame me raporti vastu.
kirjalikult. - (SV) Liikmesriikidevaheline Euroopa Parlamendi kohtade joatus ei tohi mingil juhul olla meelevaldne.
Nice'i tippkohtumise hilisõhtustel läbirääkimistel sõltusid liikmesriigid üldiselt sellest, kui ärkvel juhtus üks mees, riigipea või valitsusjuht, öisel tunnil olema.
Rootsi jaoks oli tulemus äärmiselt halb.
Ehkki meie rahvaarv on laias laastus vaid miljoni võrra väiksem kui Ungari ja Tšehhi Vabariigi oma, anti meile Euroopa Parlamendis viis kohta vähem, 19 kohta 24 asemel.
Liidu jätkuvat laienemist silmas pidades on tähtis, et meil oleks aja jooksul püsiv kohtade jaotuse põhimõte.
Samuti on tähtis sätestada väiksemate riikide üleesindatuse põhimõte vastavalt kahaneva proportsionaalsuse jaotusele.
Kõnealuse raportiga tehakse ettepanek parandada Euroopa Parlamendi kohtade praegust jaotust.
Seetõttu toetame raportit.
Siiski oleme me kindlalt vastu ideele luua kogu EList üks valimisringkond.
See tähendaks, et riikide delegatsioonide suurus väheneb veelgi.
Eraldi ELi valimisringkonna loomine on katse luua kunstlikult Euroopa rahvas.
Euroopas puudub ühine poliitiline areen.
Katse murda keele ja traditsiooni piirid, luues ELi hõlmava valimisringkonna, on määratud läbikukkumisele.
Humanitaarolukord Gazas
Järgmine päevakorrapunkt on nõukogu ja komisjoni avaldus humanitaarolukorra kohta Gazas.
nõukogu eesistuja. - (PT) Härra juhataja, proua volinik, daamid ja härrad, lühiajaline piirkondlik ja rahvusvaheline väljavaade meie ees pakub võimalust rahumeelseks liikumiseks Iisraeli ja Palestiina vahelise konflikti lahendamise ja Palestiina riigi loomise suunas, võimalust, mida rahvusvaheline üldsus ei tohi kasutamata jätta.
Käes on otsustav hetk, mis annab meile võimaluse Lähis-Ida rahuprotsessi oluliseks edendamiseks.
Peaminister Olmerti ja president Abbasi vahel toimuvad kahepoolsed poliitilised kõnelused ja läbirääkimisrühmade hiljutine loomine mõlemal poolel on julged ja julgustavad sammud, mille me heaks kiidame ja mida me toetame ning millest me loodame, et need võiksid anda konkreetseid tulemusi sügisel toimuval rahvusvahelisel kohtumisel, mille algatajaks on Ameerika Ühendriigid.
Me loodame, et praegune tegevus, mis tähelepanuväärselt hõlmab ka Araabia riikide osalemist, muudab võimalikuks liikumise jätkusuutliku, demokraatliku, sõltumatu Palestiina riigi loomise suunas, mis eksisteeriks koos Iisraeliga rahus ja julgeolekus.
Euroopa Liit, nii neliku raames kui ka väljaspool seda, on näidanud, et ta on usaldusväärne ja erapooletu partner, kelle sihiks on pooltevaheline edukas dialoog.
Seega oleme jätkuvalt pühendunud poliitilisele protsessile, missioonile luua alus Palestiina riigile ja toetada Palestiina territooriumide majanduslikku arengut.
Neliku ja ministrite tasandi ad hoc koostöökomisjoni kohtumised New Yorgis 23. ja 24. septembril rõhutasid taas kord rahvusvahelise üldsuse toetust käimasolevatele diplomaatilistele jõupingutustele.
Neliku kohtumise lõppkommünikees väljendas Euroopa Liit koos partneritega muret olukorra pärast Gazas ja rõhutas jätkuva humanitaar- ja hädaabi tähtsust, samuti palestiinlastele põhiteenuste osutamise tähtsust.
Lisaks sellele juhtis neliku esindaja Tony Blair tähelepanu tungivale vajadusele arendada Palestiina majandust ja vastavaid institutsioone eeltingimusena tulevase Palestiina riigi asjakohasele toimimisele.
Rõhutati, et on tähtis, et neliku esindaja koostaks Palestiina territooriumide majandusliku ja institutsionaalse arengu mitmeaastase kava.
Ministrite tasandi kohtumisel ajutises koostöökomisjonis, samuti vajadust kaasata neisse projektidesse rahvusvahelise üldsuse rahaline ja tehniline abi.
Mitmetes rahvusvahelistes raportites märgitakse nende territooriumide elanike humanitaarolukorra halvenemist; see on olukord, mis toidab vaesust ja vägivalda, edendab radikaalsust ja äärmuslust - see on suletud ring, mis tuleb kiiresti murda.
Iisraeli 19. septembri otsus kuulutada Gaza vaenulikuks territooriumiks ja ettenähtud võimalus laiendada Gaza suhtes kehtestatud sanktsioonide ulatust võivad nende rakendamise korral praegust olukorda halvendada.
Ehkki Euroopa Liit tunnustab Iisraeli seaduslikku õigust ennast kaitsta, rõhutab liit ka seda, et Iisraeli ametivõimud peaksid hoolikalt kaaluma oma otsuste mõju ja tagajärgi Gaza sektori elanikele.
Euroopa Liit on pidevalt kinnitanud oma täielikku toetust Gazasse saadetavale humanitaarabile.
Liit on suur abiandja.
2006. aastal oli komisjonilt ja liikmesriikidelt saabunud liidu abi kogusumma 688 miljonit eurot.
2007. aastal eraldas komisjon rohkem kui 425 miljonit eurot, mis jagunes humanitaarabi ja sotsiaalabi ning riigi loomise strateegilise toetamise ja majandusreformide nõustamise vahel.
Ajutine rahvusvaheline mehhanism, mille rakendamist pikendati kolme kuu võrra kuni aasta lõpuni, oli üks võimalustest, mida piirkonna keerulist olukorda arvestades eelistati abiandjate abi edastamiseks.
Lisaks sellele kavatseb komisjon restruktureerida abi Abbasi/Fayadi valitsusele, selleks et muuta seda tõhusamaks ja tulemuslikumaks.
Samas me arvame, et Euroopa Liit ei peaks rahalist koormust üksi kandma ja seepärast oleks soovitav, et muud partnerid, eriti Araabia riigid, lisaksid neile jõupingutustele oma panuse ja kannaksid osa Palestiina riigi ülesehitamise kuludest.
EL rõhutas Gazas piiriületuspunktide taasavamise tähtsust, selleks et tagada inimeste ja kaupade liikumine vastavalt sellekohasele lepingule.
Euroopa toetus näeb samuti ette abi erasektorile, mis on pikaajalise majandusarengu mootor, toetades eelkõige Palestiina valitsust, et see saaks erasektorile tasuda oma võlad.
Need on lühiajalised lahendused, millega ei tohi silmist kaotada Palestiina majanduse ja rahandussüsteemi arengu pikaajalist eesmärki.
Tegelikult tuleks hinnata pikaajalist perspektiivi, et järk-järgult liikuda praegusest hädaabi etapist majandusarengu etappi - see oleks üleminek vihkamiselt kaubandusele.
komisjoni liige. Härra juhataja, kaks nädalat tagasi olin ma New Yorgis, kus toimus palju rahvusvahelise üldsuse kohtumisi Palestiina küsimuses.
Toimus tähtis neliku kohtumine, mille alaline liige ma ELi delegatsiooni koosseisus olen, samuti suurte Palestiina abiandjate ad hoc koostöökomisjoni kohtumine, millega valmistati ette abiandmiskonverentsi, mis tõenäoliselt toimub detsembri lõpus, pärast praegu ettevalmistatava rahvusvahelise kohtumise toimumist.
Peamine järeldus meie kõigi jaoks, nagu ka nõukogu eesistuja on juba öelnud, on see, et praegu on piirkondlikel ja rahvusvahelistel partneritel tõepoolest tähtis võimalus rahuprotsessi tõhusalt toetada.
Teades, kui raske see on, pean ütlema, et olen vähemalt mõõdukalt optimistlik, tõsise ja sisulise Ameerika Ühendriikide eesistumisel toimuva kohtumise suhtes.
Soovin tänada neid, kes on maininud meie panust, kuid lubage mul samuti öelda, et olen väga selgelt rääkinud meie Araabia partneritega, sest nemad pole siiski panustanud meiega võrdselt.
Olen neid jõuliselt üles kutsunud oma Araabia sõprade heaks sedasama tegema.
Me oleme valmis ka tulevikus oma osa etendama ja tõepoolest loodame, et see rahvusvaheline kohtumine Lähis-Ida küsimuses on järgmiseks sammuks pidevamate, positiivsete kõneluste suunas ja loodetavasti sobival hetkel Palestiina riigi jaoks, mis eksisteeriks turvalistes piirides kõrvuti Iisraeliga.
Olen muidugi teadlik sellest, et humanitaarabi andmine Gaza sektorile on palju raskemaks muutunud.
Näiteks on tulnud peatada kaks vee ja kanalisatsiooni projekti, mida rahastab Euroopa Komisjoni Humanitaarabiamet.
Projekte rakendavad partnerid ei suutnud importida vajalikke materjale, sest mõnede artiklite import, näiteks varuosad haiglatele ja veepumbad, on vahepeal keelatud.
Euroopa Komisjon pole olukorda tegevusetult pealt vaadanud.
Vastupidi, humanitaar- ja hädaabi okupeeritud Palestiina territooriumile, sh Gazasse, on jõudnud seniolematule tasemele.
Samuti toetust UNRWA väärtuslikule tööle Gazas.
Volinik Michel on taas edastanud toetust Maailma Toiduprogrammi kaudu, selleks et rahuldada kõige haavatavamate palestiinlaste põhivajadusi.
Jätkame otsest hädaabitoetust, makstes sotsiaaltoetusi vaestele ja hädasolijatele.
Septembris maksime toetusi 35 000 vaesele perekonnale Jordani Läänekaldal ja Gazas.
See näitab ajutise rahvusvahelise mehhanismi, mis suudab tõhusalt toimida kogu okupeeritud Palestiina territooriumil, lisandväärtust.
Septembriks olid meie kütusetarned Gaza sektorisse ületanud 90 miljonit liitrit.
See kütus katab 25% ehk ühe neljandiku kohaliku elanikkonna elektrivajadusest.
Seetõttu palusin viimasel kohtumisel New Yorgis nelikul pikendada seda finantsmehhanismi kuni detsembrini.
Samuti nõudsin ma New Yorgis mitmetel kohtumistel erinevate esinejatega siiski mitmel korral uuesti edasiminekut juurdepääsu ja liikumisvabaduse osas.
Me oleme väga rõõmsad, et Tony Blair pöörab sellele suurt tähelepanu, sest soovib, et arengul oleksid majanduslikud eeldused.
See ei ole muidugi võimalik ilma liikumisvabaduse ja juurdepääsuvõimalusteta, seda vaatamata Israeli valitsuse õigustatud julgeolekuga seotud muredele.
Ma usun, et palju rohkem võiks ja peaks ära tegema, kuid see nõuaks rohkem poliitilist tahet, kui me seni näinud oleme.
Samuti nõustun ma parlamendiga, et Gaza piiriületuskohtade sulgemisel on rasked tagajärjed juba niigi vaesunud elanikkonna elujärjele, samuti vajalikele humanitaarabi meetmetele.
Karni piiripunkt on nüüdseks juba peaaegu neli kuud suletud olnud, nii et meie abi on saadetud läbi Karem Shalomi ja Sufa.
Me näeme seda vaid ajutise asjade korraldusena, esiteks seepärast, et nende piiripunktide infrastruktuur on ebapiisav ja selle tulemusena tekivad käitlemisel lisakulud - kuni 40% abisaadetiste maksumusest - ja teiseks seepärast, et piirangud varustusele, mida me soovime Gazasse saata, takistavad meie projektide tööd.
Eelnevat silmas pidades, peame oma tegevuses arvestama ka Gaza sektori ebaseaduslikku ülevõtmist.
Meie poliitika on kooskõlas neliku omaga ja Palestiina omavalitsuse seadusliku võimu seisukohaga ning loomulikult toetame me president Mahmoud Abbasi.
23. septembril väljendasime meie ja ülejäänud neliku partnerid oma seisukohta täiesti selgesti.
Me väljendasime suurt muret suuremate piiriületuspunktide jätkuva suletuse pärast.
Me kinnitasime jätkuva takistamatu humanitaar- ja hädaabi suurt tähtsust ja me kutsusime üles pidevale põhiteenuste osutamisele.
Lubage mul lõpuks rääkida ka olukorrast Läänekaldal, mida ei tuleks unustada.
Vaatamata viimastele Israeli ametivõimude teadetele kontrollpunktide vähendamise kohta, on tegelik olukord kahjuks teistsugune: asjad liiguvad halvemuse poole.
Jätkuvad mitte ainult asunduste poliitika ja kaitsetara ehitus, vaid OTCHA hiljutise raporti kohaselt on rajatud ka 48 uut kontrollpunkti.
On äärmiselt tähtis, et saavutaksime edu juurdepääsuvõimaluste ja liikumisvabaduse osas.
Vastasel korral kahjustatakse jätkusuutliku Palestiina riigi loomise võimalusi tulevikus.
Lubage mul veel lisada, et järgmist välisasjade nõukogu silmas pidades valmistatakse ette nõukogu järeldusi, mis väga selgelt rõhutavad rasket olukorda Gazas ja toonitavad takistamatu humanitaar- ja hädaabi andmise tähtsust.
fraktsiooni PPE-DE nimel. - Hr juhataja, taas kord oleme me siin ja kordame jälle: olukord Gazas on õudne.
Taas kord oleme me kõik ühel meelel: midagi tuleb ette võtta.
Seepärast on mul au fraktsiooni PPE-DE nimel see resolutsioon esitada ja ma tervitan artiklit 5, mis täielikult toetab Marylandi konventsiooni.
Kuid otsekoheselt rääkides, kas ma saaksin olla optimistlik, teades, et me kutsusime teid üles ja mina kutsusin siinsamas enne suve algust teid üles olema valmis humanitaarkriisi puhuks ja erakorraliseks planeerimiseks?
Paljud teie hulgast arvasid, et ma nõuan välist sekkumist.
Ei!
Ma lihtsalt teadsin, et valmisolek humanitaarabioperatsiooniks aitaks meil kiiresti reageerida siis, kui olukord vältimatult ükskord saabub.
Nüüd on käes oktoober ja me pole väga palju kaugemale jõudnud.
Muidugi väärivad Gaza inimesed meie abi: meie kohest, lühiajalist kiiret olukorra leevendust.
Kuid arvestades meie palju aastaid kestnud koostööd Lähis-Idas, teame me kõik, et kiire leevendus ei loe.
Mida me tõesti vajame, see on palestiinlaste kannatuste põhjuste kaotamine.
Paljud siin arvavad - ja mina väga selgelt ei arva - et Iisrael on ainus kannatuste põhjus.
Ma olin Gazas esimest korda 1990. aastal.
Samuti viibisin Hodeidas, Tantas, Benghazis, Ismailias, kui nimetada vaid mõnesid muid kohti Lähis-Idas, mis väga paljuski näevad välja samamoodi: ei mingit okupatsiooni, ei mingit sõjalist sekkumist.
Juhtimisvead, korruptsioon, onupojapoliitika, politseirežiimid - need on pudelikaelaks.
Me peame neist rääkima; me peame keskenduma sellele, kuidas aidata neid, kes kannatavad mõlema all.
Me peame suutma olla rahulikud, et näha tõde, et analüüsida asjakohaselt ja objektiivselt, et planeerida abi, valmistada ette konkreetse olukorraga sobivaid projekte, investeerida raha, õpetada ja juhtida.
Ja olla ranged.
Olla teravad, olla vastutustundlikud.
Gazas on probleemi osaks nii otomanid, britid, egiptlased, juudid, ameeriklased kui ka eurooplased.
Kuid peamine osa on palestiinlastel endil.
Me saame neid ainult aidata.
Nad peavad lõpetama igasugused ähvardused, väärkohtlemise, vägivalla, terrorismi ja tapmise.
Nad peavad lõpetama korruptsiooni.
Nad peavad lõpetama onupojapoliitika ja pašalõki.
(Juhataja katkestas sõnavõtja)
Härra juhataja, alates juuli keskelt, kui Hamas Gazas võimu haaras, on poolteist miljonit inimest suletud kuhugi, mida nad ise nimetavad getoks, loomalaudaks.
Isegi vähktõve põdevaid patsiente ei lubata piirkonnast lahkuda.
Iisrael on seisukohal, et nad elavad vaenulikus üksuses.
Läbi lastakse ainult on toitu, ravimeid ja mõnda humanitaarkaupa - kuid inimesed ei saa elada ainult jahust, läätsedest ja ravimitest.
Iisraeli humanitaarkaupade määratlus on absurdselt kitsas.
Pole võimalik importida meditsiiniseadmete komponente, veevärki pole võimalik parandada.
Pidevalt on õhus ähvardus, et Iisrael katkestab energiavarustuse.
Gaza majandus on kokku kukkunud, inimesed on töötud ja lootusetud, raha on otsas.
Levima on hakanud alatoitlus.
Blokaad loob meeleheidet, viha ja vihkamist, mitte rahu.
Gaza elab läbi vastuvõetamatut humanitaarkriisi.
Üleskutsed aidata muutuvad üha tugevamaks ja lisaks suurenevad blokaadi tõttu abi andmise kulud.
Niisiis peavad liikmesriigid rahaliselt rohkem toetama UNRRAd ja teisi kohapeal tegutsevaid organisatsioone.
Euroopa Komisjon on selle sammu juba astunud, samuti ka mõned liikmesriigid.
Euroopa Parlament hääletas eile samuti abi suurendamise poolt.
Minu fraktsioon nõuab tungivalt, et nõukogu seda otsust toetaks.
Ainult abist siiski ei piisa.
Täna õhtul on eesistujariik jäänud selles küsimuses ebakindlaks ja ettevaatlikuks - kuid Euroopa Liit ei saa enam kanda moraalset vastutust abi andmise eest, hoidudes samal ajal poliitilistest sammudest blokaadi vastu.
Oma fraktsiooni nimel palun seepärast eesistujariigil, nõukogul ja Euroopa Komisjonil kutsuda Iisraeli üles blokaadi koheselt lõpetama.
Gazas karistatakse kogu elanikkonda - mis neljanda Genfi konventsiooni artikli 33 kohaselt on ebaseaduslik.
Pealegi pole see meetod Iisraelile kohane ja Euroopa Liit peaks Iisraelile seda ütlema, selle asemel et jääda passiivseks - just sellepärast, et tegemist on liitlasega.
See annaks assotsiatsioonilepingule Iisraeliga tähenduse, sest ainult blokaadi vastu tegutsedes järgib EL inimõigusi käsitlevat jaotist.
fraktsiooni ALDE nimel. - Härra juhataja, ma ei kõnele oma fraktsiooni nimel, vaid parlamendiliikmena, kes on näinud asju, mida poleks soovinud näha.
Ma loodan, et minister ei usu silmakirjalikku ilukõnet, mida ta siin kuulnud on.
Lihtsalt naeruväärne on kas või korrakski väita, et Euroopa Liidu poliitika on erapooletu.
Kõik teavad, et me viime ellu topeltstandardite poliitikat.
Me ootame ja nõuame, et palestiinlased järgiksid kuulekalt kõiki meie nõudmisi.
Me ainult palume, et juudid meie soovidele vastu tuleksid.
Need topeltstandardid haisevad.
Volinik, kas te mäletate, et seisite siin vaid mõne kuu eest, pärast seda, kui Palestiina delegatsioon oli tagasi saabunud kohtumiselt hr Haniyehiga Gazas, enne Palestiina ühtsusvalitsuse langemist, ja ütlesite parlamendile, et soovite teha kõik endast oleneva selle valitsuse toetuseks?
Kahe nädala pärast valitsus muidugi langes!
Valitsus langes osaliselt seepärast, et meie olime keeldunud valitud esindajatega rääkimast.
Me olime keeldunud hr Haniyehiga rääkimast, ja mitte üllatuslikult, sest pärast seda, kui demokraatlikke jõudusid oli kahjustatud, asusid tüüri juurde vägivalla jõud.
Näib, et me ei õpi ajaloost mitte kunagi.
Me peame lõpetama palestiinlaste soovide ignoreerimise.
Me peame hakkama demokraatlikke jõudusid austama ja me peame endale tunnistama, et rahu pole võimalik saavutada ilma vaenlasega kõnelemata.
(Aplaus)
Jätkuv keeldumine suhtlemisest mõnede Hamasi osapooltega, kes soovivad meie suunas samme astuda, teeb rahu edendamise Lähis-Idas võimatuks.
Üks küsimus meie ees oleva resolutsiooni ettepaneku kohta: miks me üldse mõtleme raha andmisest Gazale?
Mis sellel Euroopa Liiduga pistmist on?
Gaza on Iisraeli vangilaager!
Meisse see ei puutu.
Iisraeli rahvas on see, kes peaks vastutama pooleteise miljoni inimese elushoidmise eest.
Nemad on need, kes neid viletsuses hoiavad.
Pole meie asi kulutada meie maksumaksjate raha Iisraeli kohustuste täitmiseks.
Lõpetuseks veel kord erapooletuse küsimuse kohta: viimase paari nädala jooksul oleme kuulnud, et Iisraeli kaitsejõud on käskinud konfiskeerida veel Palestiina alasid, selleks et ehitada teid, mis võimaldaksid ehitada asundust E1 - see oleks juudi asunduste edasine laiendamine Ida-Jeruusalemmas - vastupidiselt lubadustele, mida oleme palunud iisraellastel anda, ja mis on vastuolus mis tahes lootusega, et tulevastel rahukõnelustel võiks olla tegelik tulemus.
Ajal, mil palestiinlased näevad, kuidas nende silme all haihtuvad kõik lootused jätkusuutlikule, sõltumatule Palestiina riigile, mida kavatseb ette võtta Euroopa Liit?
Te teate väga hästi, et ta ei tee mitte midagi muud, kui laseb kuuldavale mõned sõnad ja ei võta midagi konkreetset ette!
fraktsiooni UEN nimel. - (PL) Härra juhataja, ma olin viieliikmelise Euroopa Parlamendi delegatsiooni liige, kes viibis mõne olulise päeva Palestiina autonoomses piirkonnas.
Võin kategooriliselt väita, et tegemist oli humanitaarmissiooni, mitte poliitilisega.
Ütlen seda, sest ei soovi, et meie arutelu muutuks väga poliitiliseks vaidluseks, kus Euroopa Parlament võtab kellegi vastu tegutseva prokuröri rolli.
Sooviksin jääda poliitilistest lahkhelidest kõrgemale ja arutleda, kuidas me saame aidata Palestiina tsiviilelanikke.
Tehkem siiski kohe selgeks, et näib, et elatustaseme tõstmine Gaza sektoris, haiglate ja koolide normaalne töö, täielik juurdepääs joogiveele, toidule ja elektrile, võimalus teha põllumajanduses tavapärast tööd tõenäoliselt pigem vähendavad pingeid Palestiina ja Iisraeli suhetes ning tagavad juudi asunike, Iisraeli asunike ja Iisraeli riigi vastase vaenu vähenemise.
Mõne kuu eest rääkisin parlamendis vastuolulistest tekstidest, mida Palestiina õpikutes mõnedes Palestiina koolides kasutatakse, kuid nüüd oleme me liikunud ühest äärmusest teise.
Me ei saa enam kritiseerida Palestiina haridussüsteemi teatud aspekte, sest see süsteem on sisuliselt surnud.
Kuid sel mündil on ka teine külg, Palestiina-sisene aspekt.
Poliitiline patiseis Hamasi ja Fatahi vahel ning president Abu Mazeni ringkonna vahel jätkub.
See tupik raskendab Palestiina institutsioonide toimimist ja seega kahjustab seal elavaid palestiinlasi ja see pole kindlasti Iisraeli süü.
Me räägime palju kestvast rahust Iisraeli riigi ja palestiinlaste vahel, kuid see on pisut sedamoodi, nagu räägitaks majast ja alustataks katusest.
Me peaksime alati kõigepealt alustama vundamendist ja käesoleval juhul on vundamendiks Palestiina võimustruktuuride ja avalike institutsioonide toimimise parandamine ning humanitaarabi Palestiina inimestele.
Härra juhataja, Läänekalda ja Gaza sektori külastus, mida siin mainiti, oli šokk - isegi neile meie seast, kes on seal palju kordi viibinud.
Piiride sulgemine Iisraeli poolt ja lugematud kontrollpunktid teevad võimatuks terve majanduse arendamise ja ELi humanitaarabi käsitlevate normide järgimise.
Nõukogu ja komisjon peaksid kohe sekkuma, et Palestiina majandus tagasi jalule aidata.
Lubage mul öelda selgelt: ilma sellise sekkumiseta ei saa rahukonverents olla edukas.
Nagu korduvalt on öeldud, pole majanduslikku mõõdet võimalik lahutada poliitilisest.
Teiste sõnadega, Iisraeli okupatsioon tuleb lõpetada või rahu ei saabu kunagi.
Lisaks majanduslikule väljakurnamisele toimub praegu palestiinlaste radikaliseerumine.
See kasvab vaeste hulgas - keda Iisraeli blokaadi tulemusena on üha rohkem - ja noorte hulgas.
Palestiinlaste vanem põlvkond on korduvalt hoiatanud, et täna üleskasvavad noored pole kunagi elanud iisraellastega koos ja et nende ainus kogemus neist on inetud müürid, sõjalised sissetungid ja puberteediealised sõdurid, kes nende isasid mõnitavad.
Niimoodi ei looda rahu, vaid ainult lepitamatuid vaenlasi.
Samuti puudub siin usaldus ELi vastu, mis heitis kõrvale demokraatlikud valimised Palestiina territooriumidel ja, isoleerides Hamasi, on näidanud nii diplomaatilist küündimatust kui ka, taas kord, topeltstandardeid.
Seni, kuni käimasolevatel läbirääkimistel pole esindatud kõik palestiinlased, rahu ei saavutata, nagu kõik, kes protsessis osalevad, ka väga hästi teavad.
Nagu hr Davies ja teised on märkinud, puruneb igasugune rahulootus kildudeks, kui Iisraeli valitsus mõtleb E1 sundvõõrandada.
Nii Ameerika Ühendriigid kui ka EL on kindlalt öelnud, et seda ei tohi juhtuda.
Küsimus, millele nõukogu ja komisjon peaksid nüüd vastama, on järgmine: milline tegevus on kavas selle Palestiina Ida-Jeruusalemma sundvõõrandamise ärahoidmiseks?
fraktsiooni GUE/NGL nimel. - (IT) Härra juhataja, daamid ja härrad, üks minut ei tähenda midagi.
Hr Lobo Antunes rääkis julgetest žestidest ja sammudest: julge samm, mille hr Olmert peaks astuma, on kõigi uute asunduste luubi alla võtmine, tuhandete palestiinlaste vabastamine, sõjaliste sissetungide lõpetamine Läänekaldal, kontrollpunktide eemaldamine ja Gaza sektori blokaadi lõpetamine!
Ta peaks saabuma läbirääkimistele konkreetsete tulemustega; selle asemel nägime me eile taas maa hõivamist Jeruusalemmas.
Meie julgeks sammuks siin Euroopa Liidus peaks olema Iisraeli valitsuse poolt tsiviilelanike suhtes rakendatava mis tahes kollektiivse karistuse tagasilükkamine.
Meie plaanid Gazas on blokeeritud, sest puudub tsement, pole torusid, kulud on neljakordistunud ja UNRWA kutsub jätkuvalt üles võtma erakorralisi meetmeid.
Resolutsioonis, mille me homme vastu võtame, kutsume me üles Gaza blokaadi lõpetamisele ja kõikjal inimeste ja kaupade vaba liikumise tagamisele, kuid me oleme teadlikud sellest, et Palestiina küsimus ei ole humanitaarküsimus.
Meie ülesanne on poliitiline: selleks et lõpetada sõjaline okupatsioon ja nõuda, et oleksid kaks riiki ja rahvast, kes suudavad rahulikult koos eksisteerida.
Härra juhataja, eelmise nädala lõpus arutas meie parlamendidelegatsioon Lähis-Ida tõsist olukorda oma Ameerika ametivendadega transatlantilise seadusandjate dialoogi raames.
Selle käigus andis Ameerika Ühendriikide rahuläbirääkija Dennis Ross meile väga praktilist nõu pakkuda Palestiina elanikkonnale tema raskes olukorras abi.
Vajame usaldusväärset, poliitiliselt sõltumatut valitsusväliste organisatsioonide võrgustikku.
Küsin nõukogult ja komisjonilt: kuivõrd te näete tõelisi võimalusi nii Läänekalda kui ka Gaza jaoks?
Olen seisukohal, et Gaza sise- ja väliskriisi taga on Hamasi käitumine.
Sellega kuulutatakse järjekindlalt Iisraeli riik ebaseaduslikuks ja ning seadustatakse iisraellaste ja Palestiina dissidentide vastane vägivald.
Härra juhataja, Palestiina kristlase Rami Ayyadi, kes oli ainult kolmekümne aastane, hiljutine jõhker mõrv, rõhutab selle vähemuse ohtlikku olukorda Gazas.
Ootan, et nõukogu ja komisjon pööraksid tähelepanu ja toetaksid kristlikku vähemust kõigil Palestiina territooriumidel.
Härra juhataja, hr Davies küsis enne, milline on Euroopa Liidu roll Lähis-Idas.
Muidugi ma tean, et see oli retooriline küsimus, sest ta on väga pühendunud lahenduse leidmisele, kuid on tõsi, et Euroopa Liit on Lähis-Ida rahuprotsessi tulemusest otseselt huvitatud.
Ma räägin Yorkshire'i valimisringkonna nimel, kust olid pärit need neli pommipanijat, kes mitme kuu eest Londonit ründasid.
Neid motiveeris see, mis toimub Lähis-Idas.
Samuti ka Madridi pommitajaid.
Seega on Euroopa julgeolek otseselt Lähis-Idaga seotud.
Ma usun, et me oleme rahumeelse tulemuse eest ka ajalooliselt ja humanitaarselt vastutavad.
Lõppude lõpuks on rahuprotsess olnud aeglane ja lünklik ning selle käigus on olnud palju algatusi, palju valitsustevahelisi konverentse - Madrid, Oslo jne.
Me oleme nüüd, oktoobris 2007, jõudnud olukorda, kus peaaegu meeleheitlikult püütakse mingit lahendust leida.
Seega ma usun, et nüüd on aeg üsnagi radikaalselt uue mõtlemise jaoks.
Üks ettepanek, mille ma teeksin, on hiljutised kõnelused hr Olmerti ja hr Mahmoud Abbasi vahel lõpliku staatuse küsimuses, mis peaksid kajastama läbirääkimisi, mida hr Olmert ise noore parlamendisaadikuna pidas 1987. aastal, kui tema ja PLO pidasid eraviisiliselt läbirääkimisi, teemaks Palestiina riigi pealinn Ida-Jeruusalemmas, 1967. aasta piirid ja mõnede asunike tagasipöördumine.
Teiste sõnadega, ta juba jõudis selleni 1987. aastal ja võib-olla nüüd sellel sügisel tuleb aeg, kui need kaks juhti, kannustatud rahvusvahelise üldsuse poolt, tulevad kokku, selleks et radikaalselt kujundada tulevikku rahumeelse, kahe riigi lahenduse jaoks Lähis-Ida rahuprotsessis.
Hr Triantaphyllides ja tema delegatsioon, kes hiljuti Palestiinas käisid, tulid tagasi kahe fundamentaalse järeldusega.
Keskendugem humanitaarolukorrale Palestiinas, kuid mõelgem ka sellest, milline võiks olla valitud parlamendiliikmete roll selles protsessis seal ja mujal.
Meid ei tuleks ära unustada.
(FR) Härra juhataja, käesolevat resolutsiooni ette valmistades ütlesime endale "mitte poliitikat, ainult humanitaarküsimused”.
Täna on see talumatu, tohutu vabaõhugeto, aeglaselt surev rahvas, keda jälitavad kogu maailma kaamerad, rahvas, kes närtsib, ilma et tal oleks õigus areneda, vabalt liikuda või oma lapsi harida, kuid rahvas, kelle ellujäämise eest me maksame kõrget hinda ja kes eelkõige ei tohi surra meie kätel, sest see määriks meid kõiki ja meie demokraatiad ei seediks seda ära.
Sel aastal maksab Euroopa Liit enam kui 300 miljonit eurot, selleks et vältida kriisi.
Palestiinlastele on sellest elamiseks liiga vähe, kuid seda on kümme, isegi sada korda rohkem kui vaja, sest kui kõiki rahvusvahelisi kohustusi täidetaks, neljandat Genfi konventsiooni ja inimõigusi järgitaks, siis poleks seda üldse vaja.
Häbi selle geto pärast!
Häbi meile, eurooplastele!
Me suutsime varustada Berliini, kui inimesed seal olid piiramisrõngas!
Häbi meile, kes tervitasid müüri langemist Saksamaal rõõmupisaratega, kuid kes nüüd on teiste müüride ja getode loomise kaasosalised!
Lõpetada blokaad!
Siiski ei saa täna humanitaarküsimused panna meid unustama poliitikat.
24. septembril andis Iisraeli valitsus käsu konfiskeerida 1 100 dunumi maad neljas Araabia külas Jeruusalemma ja Jeeriko vahel, et ehitada maantee, mis Läänekalda lõplikult kaheks jagab.
See on vana Iisraeli kava aastast 2004, mille Euroopa ja isegi Ameerika Ühendriigid on alati tagasi lükanud.
Täna, Washingtonis toimuva rahvusvahelise kohtumise eel, on see tõeline viitsütikuga pomm.
Kui Gaza on lõksus ja Läänekallas kaheks jaotatud, kuidas saaksime ikka veel unistada kahest rahulikult kooseksisteerivast riigist.
8. veebruaril 2005 deklareeris Sharon Sharm el Sheikhis: "Meil on võimalus asuda uuele rajale.
Esimest korda pika aja jooksul on meie piirkonnas lootust meie laste ja lastelaste paremale tulevikule”.
See on äärmiselt õrn võimalus, mille äärmuslased soovivad lõhkuda.
Kui see rada ja palju teised, päevavalgust näevad [ilmselt on siit sõna puudu ja mõeldakse just vastupidist], siis on äärmuslased võitnud.
Arhitektid ja geograafid kasutavad tänapäeval veel väärastunumaid relvi kui pommid.
Nad piiravad Palestiina müüride ja maanteedega, mis lõhuvad igasuguse unistuse jätkusuutlikust riigist.
(Aplaus)
Härra juhataja, mitte miski ei demoraliseeri rohkem kui vaesuses elatud elu, elu ilma igasuguse tulevikuväljavaateta, elu, mille on rikkunud konfliktid.
Ajal, mil Gaza elanikke ähvardab humanitaarkatastroof, on selge, et Iisraeli ja Palestiina juhtide ainsaks eesmärgiks on tagada valu, vaesuse, viletsuse ja vihkamise ülekandmine järgmisele noorte palestiinlaste põlvkonnale.
Iisraeli kehtestatud inimeste ja kaupade liikumise blokaadi otsese tagajärjena puuduvad lastel isegi elementaarsed haridusvõimalused.
Kõik on ilma jäetud põhilistest kommunaalteenustest, mida meie siin parlamendis oleme harjunud enesestmõistetavaks pidama.
Elatusallikad on hävitatud, sest kalurid, põllumajandustootjad ja teised ei saa oma kaupu müüa.
Piiratud ravi ja hooldusvõimaluste tõttu kannatavad inimesed mõttetu valu ja surma käes.
Kõik see toimub vägivalla ja rõhumise taustal.
Valitsusväliste organisatsioonide hinnangul on Gazas värskelt lisandunud umbes 2 000 puuetega inimest.
Need on peamiselt noored, keda on tulistanud tankid või snaiperid, tagajärjeks tihti jäsemete kaotus, ajukahjustus või selgroovigastused - kuid puudega inimesi toetavate organisatsioonide tegevust takistab Iisraeli blokaad ja neil pole võimalik hankida vajalikku erivarustust!
Iisrael peab täitma oma rahvusvahelisi kohustusi, näiteks Genfi konventsioonist tulenevaid kohustusi, tagama humanitaarabi ja põhiteenuste liikumise ning avama piirid.
Nõukogu ja komisjon peavad säilitama surve, kuid nad peavad rääkima kõigi osapooltega.
Ainult nii leiame me lahenduse.
Mõttetu on öelda, et ühe poolega me ei räägi.
Me peame leidma lahenduse, rääkides kõigiga.
Kui midagi ette ei võeta, siis surevad inimesed jätkuvalt mõttetut surma.
1,3 miljonit Gaza elanikku jäetakse edaspidigi ilma nende väärikusest ja jätkub valu, vaesuse, viletsuse ja vihkamise edasiandmine uuele palestiinlaste põlvkonnale.
(FR) Härra juhataja, ajal, mil Gaza sektori piiripunktid on suletud ja neid kontrollib Iisraeli armee, ajal, mil igapäevaselt toimuvad sinna mõrvarlikud sissetungid, ajal, mil okupeeritud territooriumidel kasvab asunike arv, ajal, mil, rahvusvahelist õigust rikutakse ning jätkub kaitsetara ja jälgimissüsteemide ehitus, leidub siin nende seinte vahel, Euroopa Parlamendis, inimesi, kes eitavad Iisraeli kui okupeeriva riigi staatust.
See on šokeeriv!
Iisrael on okupeeriv riik ja sellena on tal Genfi konventsioonidest tulenevad kohustused, eriti ei tohi ta mingil tingimusel kasutada kollektiivset karistamist.
Meil oleks parem tagada, et Iisrael oma kohustusi täidab, selle asemel et saata haledaid märguandeid, nagu me näiteks tegime, katkestades Gaza elektrijaama kütusetarnete rahastamise.
Krokodillipisarad, mida me oleme valanud palestiinlaste lõhestatuse pärast, on tõeliselt asjakohatud pärast seda, kui Euroopa Liit ei suutnud toetada Mahmoud Abbasi jõupingutusi Hamasi pragmaatilise tiiva kaasamiseks.
Kas te suudate veel midagi halvemat ette kujutada?
Ramallahi väljamängimine Gaza vastu?
Otsustada, kes on head palestiinlased ja aidata neil pahadest lahti saada?
Kes saab uskuda kestvat lahendust, kui Palestiina poliitiline ja territoriaalne ühtsus pole tagatud?
Kes saab uskuda, et iisraellaste ja palestiinlaste vaheline rahu ehitatakse üles poliitika kaudu, mis tegelikult toob kaasa Iisraeli ja Palestiina inimeste radikaliseerumise?
Humanitaarolukord Gazas rikub kõiki inimväärikuse standardeid.
Gaza sektori blokaadi lõpetamine tuleb tagada nii kiiresti kui võimalik.
Iisraelile tuleb avaldada asjakohast survet.
See küsimus ei tohi enam olla tabu ja ma küsin teilt, nõukogu ja komisjon, milliseid meetmeid kavatsete te rakendada, selleks et kiirendada blokaadi lõpetamist ja sundida Iisraeli oma kohustusi ja lubadusi täitma.
Küsin teilt, mida kavatsete te teha selleks, et Iisrael loobuks kavast jagada Läänekallas kaheks, ühendades Jeeriko Ida-Jeruusalemmaga, kuu enne rahvusvahelist konverentsi.
(Aplaus)
- (EL) Proua juhataja, sündmused Palestiinas toimuvad erakordselt kiiresti ja jätavad meile vaevalt aega reageerimiseks.
Niisiis arutleme meie praegu humanitaarolukorra üle Gazas, samas kui Iisraeli ametivõimud on ühepoolselt otsustanud sundvõõrandada tuhandeid hektareid Araabia maid, selleks et minna edasi kavaga E1, ehitada maantee, mis praktiliselt jagab Läänekalda kaheks.
Te teate, et rahvusvaheline üldsus oli selle kava vastu.
Ma usun, et oleks kasulik, kui parlament selles küsimuses seisukoha võtaks.
Poliitiline areng telgitagustes pole siiski seda võimaldanud.
Tulemus on lihtne: taas kord jääme me pealtvaatajateks, samas kui olukord Palestiinas järjest halveneb; iga päevaga nõrgeneb palestiinlaste läbirääkimispositsioon ja kaheldakse mis tahes eduväljavaadetes kohe novembris toimuval Palestiina küsimust käsitleval rahvusvahelisel konverentsil.
Härra juhataja, eile õhtul oli mul eesõigus osaleda Iisraeli Euroopa Sõprade Brüsseli büroo sisseõnnistamisel, organisatsioon lähtub eeldusest, et me peaksime toetama demokraatliku Iisraeli riigi õigust olemasolule ja õitsengule.
Seevastu on Hamasi eesmärgiks, vastavalt selle 1988. aasta põhikirjale, Iisraeli hävitamine ja tegemist on jätkuvalt terroristliku organisatsiooniga, mille EL on ära keelanud.
Mulle pole üllatuseks, et käesoleva resolutsiooniga üritatakse kuhjata praeguse olukorra eest Gazas niipalju süüd Iisraelile.
Ilmselgelt pole Iisraeli ühepoolne väljatõmbumine Gazast kui tõeline "maa rahu eest” žest Iisraeli kriitikutele eriti tähtis.
Resolutsioon osutab humanitaarkriisile Gazas, uurimata selle põhjuseid.
Hamas meeldis Palestiina valijatele sellepärast, et osutas paljusid sotsiaalteenuseid, mille korrumpeerunud Fatahi administratsioon oli unarusse jätnud.
Kuid nüüd on needsamad koolid lastest tühjad, sest lapsed on liiga hirmul, et kodust lahkuda.
Haiglates ravitakse neid, kes on saanud vigastada igapäevase vägivalla käigus, mis on iseloomustanud Gaza vägivaldset ülevõtmist Hamasi poolt ja sekulaarse Fatahi lüüasaamist.
Eelmisel laupäeval mõrvati tuntud Gaza kristlane Rami Ayyad ja pühapäeval tulistas Hamas Iisraeli suunas ilma sihtimata kaheksa miinipildujamürsku ja ühe katjuuša.
Veidral kombel on Hamas pommitanud isegi Khani piiriületuspunkti.
Samuti kutsutakse resolutsioonis Iisraeli üles võtma meetmeid humanitaarabi ja põhiteenuste vaba liikumise tagamiseks.
Tegelikult pole Iisrael takistanud näiteks toidu, elektri või vee liikumist Gazasse ja käitub tegelikult vaoshoitult ja mõõdukalt, seda vaatamata asjaolule, et Hamas on Iisraeli sõjaliselt rünnanud.
Ma saan aru, et Iisrael on harjunud siit parlamendist lähtuva pideva solvangute vooluga, kuid Iisrael peaks teadma, et tal on siin ja kogu Euroopas ka mõned sõbrad, kes on pühendunud piirkonna rahule ja julgeolekule.
See ei saabu kunagi, kui nii paljud siin täiskogul nii hõlpsasti Hamasi eesmärgid omaks võtavad.
Härra juhataja, humanitaarkriis nõuab humanitaarset reageerimist ja meie esmane prioriteet täna õhtul peaks olema tegeleda sellega, et meditsiinivarustus ja kooliõpikud ei jääks pidama ühel pool piiri, samas kui õpilased ja haiged ootavad teisel pool.
Rahvusvaheline humanitaarõigus seab Euroopa Liidule otsese kohustuse tegutseda ja neli kuud pärast seda, kui Gaza isoleeriti, on meie otsene lubadus piiri abimissiooni kohta see lubadus, mida me ei täida.
Ma tänan volinikku ettevaatliku optimismi eest, mida ta väljendas seoses rahuprotsessi jätkumise ja ajutise rahvusvahelise mehhanismi toimimisega.
Loomulikult kutsume me teda üles tegema kõik, mis veel tema võimuses on.
Nõustun hr Tannockiga, et meil tuleks hukka mõista Palestiina sõjaväelaste raketi- ja miinipildujarünnakud, kuid tema kaebused oleksid palju usaldusväärsemad, kui ta samuti mõistaks hukka tsiviilisikute tapmise Iisraeli kaitsejõudude õhurünnakute käigus.
Ma palun teil, volinik, ja eesistujariigil teha kiirelt avaldused, millega mõistetakse hukka täna hommikul teatavaks saanud veel 3% Läänekalda territooriumi hõivamine Jeruusalemma ja Jeeriko vahel osana E1 annekteerimiskavast.
(Juhataja katkestas sõnavõtu)
(SK) Arvestades Euroopa Parlamendi 21. juuni resolutsiooni MEDA programmi ja rahalise toetuse kohta Palestiinale, 12. juuli 2007. aasta resolutsiooni Lähis-Ida kohta ning neliku 23. septembri 2007. aasta avaldust, on äärmiselt tähtis, et Euroopa Parlament väljendaks selget seisukohta Palestiina olukorra suhtes.
Peame siiski kaaluma olukorda vähemalt kahest vaatepunktist: humanitaarsest ja majanduslikust seisukohast, kuid ka poliitilisest ja julgeolekualasest seisukohast.
Humanitaarsest ja majanduslikust seisukohast on Euroopa ülesanne, pärast tohutute rahaliste vahendite panustamist, aidata Palestiinat, et tagada selle abi ja humanitaarabi edastamise tehniline toimimine.
Pole vastuvõetav, et Palestiina tsiviilisikutele tehakse kättesaamatuks ravimid ja tervishoiuasutused, koolid ja kodud hävitatakse.
Praeguses olukorras on nõuetekohane joogivesi ja toit tihti kättesaamatud inimeste ja kaupade liikumisele kehtestatud blokaadi tõttu.
Poliitilisest ja julgeoleku seisukohast tuleb selgelt teatada, et nii nagu rahvusvaheline üldsus tunnustab palestiinlaste õigust autonoomiale, peab ka Palestiina, sealhulgas valitsev Hamasi liikumine, samuti tunnustama Iisraeli riiki.
Siiani pole Hamas teinud midagi, et distantseeruda oma asutamisdokumendist, milles ühe eesmärgina on sätestatud Iisraeli riigi hävitamine.
Selles seisneb poliitiline probleem, mis on arenenud relvastatud konfliktini: terrorism ühelt poolt ja karm kaitsetegevus teiselt poolt.
Härra juhataja, esmalt lubage mul öelda, et hr Tannock teeb Iisraelile karuteene, avaldades tingimusteta toetust Iisraeli ebaseaduslikule palestiinlaste vastasele tegevusele, eriti Gazas.
Mina toetan seda resolutsiooni, sealhulgas selle lõiget 5.
Humanitaarkriis Gazas pole uus, samuti pole see ootamatu.
Need meie hulgast, kes on seda piirkonda aastate jooksul korrapäraselt külastanud, on pidevalt hoiatanud Iisraeli tegevuse eest, mis ajab rahva meeleheitele.
Majandus on nüüdseks kokku kukkunud.
Sotsiaalteenused on sama hästi kui lõppenud.
Alatoidetus ja kroonilised haigused on üldlevinud, samas puuduvad ravimid.
Gaza sõltub praegu täiesti välisabist, mille Iisraeli embargod on blokeerinud.
Tegemist on Iisraeli poolt rangelt kontrollitud vanglaga ja me ei saa lubada, et Gaza sektori elanike heaolu hoitaks käimasolevate poliitiliste manöövrite pantvangis.
Loodetavasti need manöövrid viivad rahukõnelusteni.
Mõistan hukka Iisraeli ühepoolse otsuse hõivata nelja Araabia küla maa, millega lõigatakse Ida-Jeruusalemm Läänekaldast ära.
Avaldan kahetsust asjaolu pärast, et ei nõukogu ega komisjon pole sellele osutanud, ja oleksin üllatunud, kui nad seda ei teadnud.
Meie siin täiskogul teame seda ja see on avalik teave.
Selline Iisraeli tegevus on täielikus vastuolus juhistega, mille kohaselt 1967. aasta piire ei muudeta ilma Iisraeli ja palestiinlaste kahepoolse lepinguta.
- (PL) Härra juhataja, loodetavasti me võiksime oodata, et aja jooksul laheneb konflikt ise.
Siiski oleks see üks tühjemaid lootusi.
Uued põlvkonnad kasvavad üles ja konflikt üha süveneb.
Võiks ju arvata, et need kaks rahvast on üsna lähedased, et heebrealased ja araablased võiksid koos elada, kuid mitte hierarhilise süsteemi tingimustes.
Igasugune teineteisest sõltuvus, ebavõrdsus ja eelkõige suveräänse riikliku struktuuri puudumine araablastel on pidevad negatiivsete emotsioonide, veendumiste ja kättemaksu allikad.
Kui Iisraeli riik ei suuda omaks võtta territooriumide jaotust, siis kahjuks on mul raske näha selles piirkonnas rahu saabumist.
Nii nagu juutidel on õigus oma maale, oma riigile, nii on see õigus ka araablastel, palestiinlastel.
Ajalooliselt, enne Teist maailmasõda, oli Palestiina olemas, ja nagu me näeme, pole lihtne seda Araabia mälust kustutada.
Gaza inimeste olukord halveneb iga päevaga niivõrd, et koguneva agressiooni lahvatamine on vältimatu, ja kõik, mis me teha saame, on vaadata seda piinlikkustunde ja kurbusega.
Parim, mis me saame teha - lisaks püüdele rahustada vastastikuse hävitamise impulsse ja lisaks vahendamise katsetele - on anda inimestele humanitaarabi, et nad saaksid elada nii viisakates sanitaarhügieenilistes tingimustes kui võimalik, et neil oleks midagi süüa ja kusagil koolis käia.
Kuid ma rõhutan, et see on ainult lahenduse aseaine, lahenduse, mille suunas, häbi tunnistada, ei suuda me liikuda.
Üheksateistkümnenda sajandi Kesk- ja Ida-Euroopa ning kahekümnenda sajandi Euroopa ja Aafrika õudustes saadud kogemus näitab selgelt rahva sõltumatuspüüde jõudu.
Just selle jõuga puutume me ka praegu kokku.
(FR) Härra juhataja, daamid ja härrad, muidugi peab Euroopa Liit tegema kõik, mis tema võimuses, et vabastada kägistavast haardest Gaza elanikkond, kes vaevleb enneolematus humanitaarkriisis.
Isiklikult sooviksin juhtida tähelepanu sellele, et Iisraeli valitsuse poolt Gaza määratlemisel vaenuliku üksusena on mitu dramaatilist tagajärge.
Iisrael saab selles piirkonnas teostada varasemaga võrreldes palju ulatuslikumaid operatsioone.
Iisraeli elektriettevõte saab vähendada elektritarneid Gaza 1,5 miljonile palestiinlasele äärmusliku miinimumini ja äriühing Mekorot hakkab oma tarnitavat vett ratsioonideks jagama, jättes selle jaotamise piirkondade vahel Hamasi hooleks.
Iisraeli strateegia, mille eesmärk ilmselgelt on rahvaülestõus Hamasi juhtide vastu, on vastuvõetamatu ja saab viia ainult uue vägivallapuhanguni.
Rääkimata siis uutest asundustest, mis muudavad Palestiina teiseks Bantustaniks.
Isiklikult sooviksin, et Euroopa Liit neliku liikmena saaks tagatised, et novembrisse planeeritud rahukonverentsi ainsaks eesmärgiks pole Ameerika Ühendriikide väljapäästmine ummikust, millesse ta on sattunud Iraagis ja Afganistanis, vaid et see on tõeline tippkohtumine rahu nimel, mis toob kokku kõik Araabia osapooled.
Härra juhataja, tsiviilisikud on igas konfliktis vaiksed kannatajad ja meil on ülesanne - tegelikult kohustus - neid kaitsta ning elada Nobeli rahupreemia laureaadi sõnade vääriliselt: "mitte kunagi vaikida, kus iganes ja millal iganes inimesed peavad taluma kannatusi ja alandust”.
Tervitan seepärast parlamendi algatust Gaza olukorra arutamiseks ja samuti tervitan resolutsioonis sisalduvat üleskutset Iisraelile oma kohustuste täitmiseks ja humanitaarabi tagamiseks Gazale.
Kuid täna peame endalt veel mõnda asja küsima.
Peame alustama, küsides endalt, miks on nii, et alati, kui toimub liikumine rahu suunas, suureneb vägivald?
Miks on nii, et iga kord, kui mõistuse hääl Iisraelis ja Palestiinas üritab leida lahendust, leiduvad terroristlikud rühmitused, kes haaravad relvad rahu vastu?
Miks kardavad mõned inimesed kahe riigi lahendust, kõrvuti rahus elavat Iisraeli ja Palestiinat niivõrd, et eelistavad põhjustada valu ja kannatusi nende oma rahvale?
Ärgem kohkugem tagasi tunnistamast endale, et vastutus Gaza inimeste olukorra eest lasub täielikult Hamasil, kes on lahenduse vastu, kes kutsub üles hävitama ÜRO täieõiguslikku liiget, kes kardab rahu ja propageerib vägivalda.
2005. aastal tulistati Gazast Iisraeli 400 raketti.
2006. aastal tulistati 1 726 raketti.
2007. aastal oli neid ligikaudu tuhat.
Paljud on surnud, sajad on vigastatud ja tuhanded evakueeritud.
Ka nemad olid tsiviilisikud: mehed, naised ja lapsed.
26. septembril tulistati Gazast Sufa piiriületuspunkti pihta 54 miini.
Järgmisel päeval pommitati piiriületuspunkte, millele enne viitas volinik, Erezit ja Karem Shalomi.
Tegelikult võeti need sihikule, sest Hamas usub, et nende punktide sulgemine aitab kaasa nende eesmärgile suurendada kannatusi ja inimeste poolehoidu Hamasile.
See on vale strateegia.
Tunnistagem endale, et Gazas on olemas terrori ja hirmu jõud, kes üritavad kasu saada nende oma rahva kannatustest.
(PT) Jimmy Carter ütles sel nädalal antud intervjuus, et pärast president Clintonit pole Ameerika Ühendriikide patronaaži all Lähis-Ida teemalisi kõnelusi kunagi peetud heas usus.
Seepärast on novembris toimuva rahvusvahelise konverentsi suhtes palju ootusi.
Sellelt oodatakse mingit käegakatsutavat arengut, et saaksime tegelikult visandada mingi ajakava selle inimdraama ja konflikti lahendamiseks.
Humanitaarolukord Gazas halveneb üha.
Ehkki mõne kuu eest nägime seal avaõhu vanglat, mis järk-järgult sulgus, saab see nüüd üha ilmsemaks, kui me arvestame hukkunuid, nälga, hirmu, relvade jõudu ja nende mõju tsiviilisikute elule mõlemal pool müüre.
Genfi konventsioone silmas pidades on kiiresti vaja humanitaarabi ja on tingimata vajalik, et Iisrael võimaldaks seda edastada.
Isikute ja kaupade liikumine peab saama tegelikkuseks, vastasel korral näeme sellel jõekaldal tõelist tragöödiat.
Suured eesmärgid, mille peaksime järgmisel rahvusvahelisel konverentsil sihiks seadma, on vägivalla lõpetamine ja lahenduse leidmine olemasolevate resolutsioonide alusel, mis võimaldaks palestiinlastel ja iisraellastel koos rahus elada, enne kui on liiga hilja.
Härra juhataja, 20 aastat tagasi oli kolm vägivaldset konfliktikollet, mis valmistasid suurt muret kogu maailmas: Lõuna-Aafrika Vabariik, Iirimaa ja Lähis-Ida.
Esimesel kahel juhul on toimunud lepitus ja poliitiline ümberkujunemine.
Lähis-Idas pole mingit edu saavutatud.
Väidetavalt on olukord halvemaks muutunud.
Humanitaarkatastroof Gazas sunnib meid tegutsema, teades, et leppimine ja poliitilised muudatused on võimalikud, on vajalikud, on asjakohased.
Kuid võrdselt selge on ka see, et palestiinlased ja iisraellased ei suuda ise oma erimeelsusi lahendada.
Mõlemad kasutavad vägivalda, mis põlistab konflikti.
Humanitaarkatastroof Gazas tähistab üht õnnetumat ajahetke Lähis-Ida konflikti jätkuvas 60aastases ajaloos.
Me nõuame julgeolekut Iisraeli riigile ja me nõuame julgeolekut Palestiina riigile.
Täna pole meil kumbagi.
Vajame uut tegutsemisviisi, uut meetodit.
On selge, et Ameerika Ühendriikide valitsusel on kohustus ja võimalus Iisraeli otsustavalt mõjutada, näiteks kutsudes neid üles Gaza blokaadi lõpetama.
Just samamoodi nagu Euroopa Liit peab mõjutama palestiinlasi, et nad hoiduksid vägivallast, nii et mõlemad pooled võiksid saavutada omariikluse eesmärgi ainsal kättesaadaval tõhusal viisil, s.o rahumeelselt.
Kuna see resolutsioon edastatakse Palestiina, Iisraeli ja Egiptuse parlamentidele ja Euroopa-Vahemere piirkonna parlamentaarsele assambleele, siis võiks meie konstruktiivseks panuseks väga hästi olla parlamentaarse dialoogi toetamine ja edendamine, et asendada praegune kurnav vaenutegevus, mis tuleb lõpetada, nii et see enam ei vaevaks Püha Maad.
(FI) Härra juhataja, volinik, inimesed kannatavad Gazas.
Sealne humanitaarkriis on viimase paari kuu jooksul vaieldamatult paisunud katastroofiks.
Enam pole küsimus vaid põhitoiduainete puudumises.
Palestiina majandus on kokku kukkunud ja majandustegevusega on raskem tegeleda.
Inimeste igapäevaelu on segi paisatud ja abiorganisatsioonid ei saa piirkonnas töötada.
Seal elavad inimesed on blokaadi kinni jäänud ja nagu volinik märkis, ähvardavad Läänekallast samad probleemid.
Gaza elanikud on mõlema kriisi osapoole läbikukkunud poliitika ohvrid.
Üks asi on rääkida Hamasist kui vaenlasest ja terroristlikust organisatsioonist; täiesti teine asi on kuulutada kogu Gaza vaenulikuks territooriumiks.
Üks asi on rääkida Iisraelist kui vaenlasest; täiesti teine asi on keelduda koostööst põhiteenuste osutajate ja rahvusvaheliste organisatsioonidega.
Ehkki kriisi osapooled on jõudnud ummikseisu, on neil mõlemal kohustus peamiste humanitaarõiguste suhtes.
Parlamendifraktsioonide resolutsioon on erakordselt otsekohene arvamusavaldus Lähis-Ida kriisi kohta.
Sel puudub mis tahes varjatud poliitiline motiiv.
Selles on lihtsalt Euroopa sügav mure Gaza inimeste pärast.
Sooviksin kõigile meenutada, et see on sama mure, mida me enne sellel aastal juba väljendasime.
Me ei saa kummalegi poolele asuda ja süüdistavalt näppu viibutada.
Süütute inimeste kannatused muudavad vabandamise soovi ja Gaza olukorra põhjendamise taotluse kohatuks.
Me nõuame vaid üht: et kriisi osapooled võimaldaksid meil aidata ja eriti, et nad end ise aitaksid, sest tegemist on tohutute mõõtmetega humanitaarkriisiga.
Volinik, ma loodan, et te edastate selle Euroopa nõudmise seoses olukorraga Gazas kriisi osapooltele, Araabia Liigale ja nelikule.
nõukogu eesistuja. - (PT) Härra juhataja, proua volinik, daamid ja härrad, sooviksin tänada teid kõiki märkuste ja kõnede eest, mida ma olen väga tähelepanelikult kuulanud.
Me mõistame, et Palestiina territooriumide majandusliku arengu pidev ja tugev toetamine on üks rahu aluseid.
Julgeolek, poliitiline stabiilsus ja majandus on omavahel tugevalt seotud.
Rahu ja julgeolekut pole seega võimalik saavutada, kui koos rahuprotsessiga, mis peab olema usutav, ei looda tugevat ja kestvat majanduslikku alust.
Kõik need algatused kajastavad meie pühendumust Palestiina elanikkonna aitamisele ja nende elutingimuste parandamisele Jordaanias ja Gazas.
Need on ülesanded, millega me soovime tegeleda, ja oleme kindlad, et detsembriks kavandatud doonorriikide Pariisi konverents annab rahvusvahelisele üldsusele loodetavasti võimaluse väljendada oma toetust Palestiina omavalitsusele ja Palestiina rahvale üldiselt praktilisest küljest.
On tähtis, et rahvusvaheline üldsus ei hülgaks Gaza elanikke, nii et sealne äärmiselt haavatav humanitaarolukord poleks jätkuvalt ebastabiilsuse, pinge ja erimeelsuste poliitiline tegur.
Sooviksin öelda, et Euroopa Liidul on Lähis-Ida rahuprotsessi poliitiline strateegia, mis tugineb tugevatele alustele ja põhimõtetele, ning seetõttu on Euroopa Liit teretulnud partner poliitilises protsessis.
Samuti on meil järjekindel abipoliitika neile, kes seda Palestiina territooriumidel kõige enam vajavad.
Minu esitatud arvud, millele ka volinik viitas, on minu arvates kahtlemata selle kinnituseks.
Ma loodan, et selles osas järgivad kõik Euroopa Liidu eeskuju.
komisjoni liige. Härra juhataja, me kõik teame, et olukord Gazas on dramaatiline.
Siiski teame me ka, et ehkki me anname palju humanitaarabi, peame me lõpuks leidma ka poliitilise lahenduse.
Nagu olen ka varem öelnud ja nagu nõukogu eesistuja praegu osutas, on see rahvusvaheline kohtumine väga tähtis sündmus.
Me kõik oleme selgelt kinnitanud, et see ei tohi olla vaid fotograafidele poseerimiseks.
See peab olema sisuline kohtumine, millelt me loodame, et läbirääkimised ja isiklikud kõnelused peaminister Olmerti ja president Abbasi vahel annavad tegelikult tulemuseks tähtsa esialgse dokumendi, milles mitte viimases järjekorras ei keskenduta väga rasketele küsimustele, teades, et edaspidi peavad ideid edasi arendama töörühmad.
Me kõik teame, et arutluse all on palju võimalikke alternatiivseid lahendusi.
Samal ajal pole seni väga pika aja jooksul olnud võimalik mõlemaid pooli kokku viia sellisel rahvusvahelisel kogunemisel, mida toetavad Euroopa Liit, Ameerika Ühendriigid, Venemaa ja ÜRO ning samuti Araabia Liiga.
On väga tähtis, et seekord on ka ameeriklased kinnitanud, et nad on valmis kutsuma ka Araabia Liiga nn järgiisrühma, sh Süüria ja Saudi Araabia.
See näitab, et on tehtud teatud avang.
Seda arvesse võtte teame me siiski väga hästi, ja see ilmnes ka meie teisel kohtumisel ad hoc koostöökomisjonis, et pole võimalik pidada ainult poliitilisi läbirääkimisi.
Meil tuleb läbi viia ka muutused kohapeal.
See on tegelikult möödapääsmatu.
Tuleb edendada majandusarengut ja see on osa Tony Blairi mandaadist, milles me samuti soovime teda toetada niipalju, kui suudame, sest selles peitub võimalus, võimalus, millest me peame kinni haarama.
Me muidugi teame, nii nagu ka Tony Blair - mul on olnud temaga pikki vestlusi - et majanduse taastamise eeltingimused, nagu on selgelt kinnitanud ka Maailmapank, on liikumisvõimaluste ja juurdepääsu parandamine, Gazas erasektori tugevdamine, mis peab olema sealse majanduse osaks, ja muidugi ka selliste asjade nagu hea valitsemistava edendamine.
Meie sooviks on luua jätkusuutlik Palestiina riik selleks hetkeks, kui asjad poliitilises sfääris on nii-öelda küpsed.
Nõustun, et pole võimalik saavutada kiiret parandust, kuid samal ajal on meil vaja, et läbirääkimisprotsess lõpuks algaks ja projektid kiirelt käivituksid.
See on valdkond, mida me juba ette valmistame, et asjad oleksid valmis pärast rahvusvahelise kohtumise lõppu ja võib-olla pärast abikonverentsi või selle ajal.
Me töötame projektidega - mille on muide välja valinud ja mida toetab koos meiega ka Tony Blair -, näiteks koolide remondi projektid, mis näitavad inimestele, et kohapeal midagi nende heaks tehakse.
On ka palju muid projekte, mida me hetkel läbi vaatame, ja me proovime leida õiget lahendust, mille jaoks me muidugi vajame ka Iisraeli tuge.
Samuti on selge, et Iisraeli julgeolekuga seotud muresid tuleb arvestada.
Kuid lõpuks tuleb siiski leida poliitiline lahendus ja see on president Abbas, kes on kõigi palestiinlaste valitud president.
Seepärast peame me teda usaldama, temaga töötama ja teda toetama.
Soovin teid tänada ka selle eest, et te väga suuremeelselt andsite komisjonile võimaluse lisada 2008. aastal kohe eelarvesse 10 000 eurot rohkem palestiinlaste jaoks.
Kindlasti on meil seda vaja ja see on eriti tähtis meie abikonverentsi silmas pidades.
Lubage mul samuti öelda, et me ei toeta ainult kristlasi, seda mainis hr Belder, vaid me toetame ka Palestiina elanikkonna kõige haavatavamaid rühmi, kellest mõned, kuid mitte kõik, on kristlased.
Meie kriteeriumiks on vajadused ja mitte usk.
Lõpuks lubage mul kinnitada, et me oleme paljust siinkõneldust vägagi teadlikud.
Me oleme olukorda analüüsinud.
Ainus võimalus on püüda välja töötada poliitilised lahendused, püüdes samal ajal leevendada kannatusi niipalju, kui see on meie võimuses.
Olen saanud resolutsiooni ettepaneku, mis on esitatud vastavalt kodukorra artikli 103 lõikele 2.
Arutelu on lõppenud.
Hääletamine toimub homme, 11. oktoobril 2007.
Kirjalikud avaldused (kodukorra artikkel 142)
kirjalikult. - Ühinen teistega, paludes Iisraelil täita Genfi konventsioonide raames võetud rahvusvahelisi kohustusi tagada humanitaarabi ja põhiteenuste, nagu elekter ja kütus, jõudmine Gaza sektorisse.
Iisrael peab lõpetama Gaza sektori blokaadi ja võimaldama inimeste ja kaupade liikumist Rafah'sse, kooskõlas liikumisvõimaluste ja juurdepääsu kokkuleppega ning ELi piiriabi missiooniga, samuti tuleb tagada kaupade liikumine Karnis.
Kõik liidu institutsioonid, sealhulgas nõukogu, ühise välis- ja julgeolekupoliitika kõrge esindaja ning komisjon, peavad täies mahus täitma oma kohustusi seoses selle lepinguga.
Lõpetuseks kordan ma üleskutset Iisraelile tagada finantsvarade liikumine Gaza sektorisse, mis on olnud peatatud alates 25. septembrist 2007, arvestades, et finantsvarade mittekättesaadavus mõjutab väga kahjulikult palestiinlaste majandust, sotsiaalset olukorda ja igapäevaelu.
Euroopa Liidu merenduspoliitika
Järgmine päevakorrapunkt on arutelu komisjoni teatise üle Euroopa Liidu merenduspoliitika kohta.
komisjoni liige. Härra juhataja, täna on tähelepanuväärne päev.
Täpselt 500 aastat tagasi lõi Saksa kartograaf Martin Waldseemüller oma hämmastava ühtse nägemuse uljast uuest maailmast, milles Euroopa oli ookeanide ja merede kaudu seotud Aafrika, Aasia ja Ameerika mandriga.
10. oktoober märgib ka päeva, kui Portugali kuningas tegi Bartolomeu Diasile ülesandeks otsida Aasiasse viivat kaubateed, ja Ameerika Ühendriikides tähistatakse täna Uue Maailma avastamist Kolumbuse poolt.
Seepärast väärib see päev merenduse valdkonnas meelespidamist.
Mina omalt poolt olen uhke, et saan täna siin parlamendis rääkida Euroopa merenduse põnevast tulevikust.
See tulevik toetub Euroopa merenduse minevikust saadud tugevale pärandile, mis siiski vaatab ka strateegiliselt ettepoole, selleks et kindlaks määrata, kuidas tugevdada Euroopa heaolu ja õitsengut, mis nii tihedalt ookeanidest ja meredest sõltuvad.
Saades inspiratsiooni meie enda ainulaadsest nägemusest ookeanide ja merede kohta, esitas komisjon täna Euroopa Liidu integreeritud merenduspoliitika.
Esimest korda oma 50 aastase ajaloo jooksul on Euroopa Liit selgesõnaliselt tunnistanud, et mered ja ookeanid vajavad integreeritud lähenemisviisi.
Selle radikaalse lähtekoha aluseks on veenev argument, et peaaegu kõigil täna Euroopa ees seisvatel suurtel küsimustel - energia, kliimamuutused, innovatsioon, rahvusvaheline konkurentsivõime, töökohtade loomine, keskkonnakaitse, kaubandus, transport jne, on merenduslik mõõde.
Millist sektorit me ka ei vaataks, alati on näha tugevad sidemed merendusega.
Oleks rumal ja lühinägelik, kui Euroopa Liit tegutseks neis poliitikavaldkondades, arvestamata nende kattumist merendusküsimustega.
Me vajame ühtset nägemust, mille raames saaks teha sidusat ja kõikehõlmavat poliitikat, mis võimaldaks nende tugevate ja keeruliste vastastikuste seoste potentsiaali maksimaalselt ära kasutada.
Ajal, mil arutelud globaalse soojenemise, globaliseerumise ja ELi konkurentsivõime üle on uuesti jõuliselt esile tõusnud, pole ilmselt võimalik ignoreerida ilmselget tõsiasja, et merendusstrateegia on seotud kõigi nende teemadega.
Täna on mul hea meel teatada, et volinike kolleegium toetas integreeritud poliitilist dokumenti, mis annab just selle, mis Euroopa Liidul seni puudus: tõelise, ühtse nägemuse ookeanide ja merede kohta.
Küsimuse all pole lihtsalt kalandus või laevandus, kaubandus või regionaalareng, uurimistegevus või tööhõive, keskkond või suhted kolmandate riikidega.
Tegemist on poliitikaga, mis hõlmab neid kõiki ja käsitleb neid vastastikku seotud tervikuna.
See on poliitika, mis muudele ühenduse poliitikavaldkondadele on nii sisendiks kui ka väljundiks.
Täna toimunud kolleegiumi koosolekul võeti tegelikult vastu terve dokumentide pakett.
Pakett koosneb kolmest põhikomponendist.
Esimene on teatis, milles on esitatud eespool nimetatud Euroopa Liidu integreeritud merenduspoliitika.
Sellega kaasneb tegevuskava, milles on kirjeldatud esimesi samme poliitika rakendamise suunas.
Teises teatises on esitatud aasta jooksul peetud ja äärmiselt edukaks osutunud avaliku arutelu järeldused.
Ma usun, et paketi võtmetähtsusega elemendid tunnete te kiiresti ära, sest suuresti kajastavad need prioriteete, mida te ise olete väljendanud.
Lubage mul vaid mainida järgmist: Euroopa tugevate külgede ärakasutamine kliimamuutuste vastu võitlemiseks uurimistegevuse ja innovatsiooni kaudu, haavatavate rannikualade parema planeerimise kaudu ning juhtkohale asumise kaudu rahvusvahelistes aruteludes; Euroopa mereuuringute strateegia ja kõrge kvaliteedi taotlemine mereuuringute tehnoloogias ja innovatsioonis, et aidata saavutada Lissaboni strateegia majanduskasvu ja tööhõive alaseid eesmärke ning kasutada täielikult ära uutes tehnoloogiates peituvad võimalused; meretranspordi parem õiguslik reguleerimine, et aidata luua tõeline, piirideta Euroopa meretranspordiruum siseturul ja toetada praegusel globaliseerumise ajastul Euroopa väliskaubandust; majanduskasvu olulise arengumootori rolli tunnistamine ja võimaluste uurimine, kuidas ELi rahastamine võiks kõige paremini jätkusuutlikku majanduskasvu toetada ja aidata kaasa kaugete ja mahajäänud piirkondade õitsengule; selle tagamine, et igasuguses arengus võetaks keskkonnamõju arvesse, tugevdades keskkonnasõbralikku transporti, vähendades saastamise ohte ja edendades ökosüsteeme arvestavat kalandust; planeerimisvahendite parem kasutamine, andmevõrkude ja horisontaalse kooskõlastamise kasutamine mere- ja rannikupiirkondade kohta otsuste langetamise toetamiseks ning eeskirjade rahvusvahelise järgimise tagamiseks; merendusklastrite ja piirkondlike merenduse oskusteabe keskuste toetamine Euroopa konkurentsivõime tugevdamiseks.
Eriti aitab see väikeettevõtteid, kelle roll Euroopa kõrgtehnoloogilises merendustööstuses on väga suur.
See aitab realiseerida ranna- ja mereturismi tohutut kasvupotentsiaali ning see on üks tegur merendusalase karjääri köitvamaks muutmisel.
Komisjon võttis täna vastu ka teatise, mille eesmärk on merendusalase karjääri köitvuse suurendamine, alustades Euroopa Liidu tööõigusalaste õigusaktide läbivaatamisega, et tuvastada meremeeste ja kalurite reguleerimisalast väljajätmisi.
See on paljudele sidusrühmadele palju muret valmistav tundlik küsimus.
Samuti avaldati täna dokument, millega avatakse Euroopa Liidu energia- ja merenduspoliitika vahelisi olulisi seoseid.
Me teame hästi, et meie ees seisavad suured ülesanded.
Nende kallale asumiseks vajame me konkreetseid ettepanekuid - selliseid, mis oleksid piisavalt ambitsioonikad, et vastata väljakutsetele, mille me kavatseme vastu võtta.
Varasematel sajanditel on mered ja ookeanid avanud Euroopale uusi ja põnevaid võimalusi.
Nüüd, 21. sajandi alguses, loodame me avastada omaenda kaasaegse võimaluste Uue Maailma.
Ma usun, et me tõesti oleme millegi uue alguses.
Samuti usun, et alustades vastuvõetud dokumentides kirjeldatud tegevusega asetame me Euroopa kindlalt rajale mis võimaldab neid võimalusi uuel viisil avastada.
Nagu öeldakse, "kes ei riski, see šampust ei joo”, ja kindlasti on see tõsi, ning see ongi osa inspiratsioonist, mis meid edasi kannab, kuid siiski tuleb ka ettevaatlikult märkida, et nii nagu avastusretkedel, nii on ka tänapäeva ettevõtmistel oma kulud.
Esimest etappi 2008. aastal iseloomustab mitmesugune ettevalmistav tegevus; see vajab muude partnerite kaasamist ja me peame, teie kaasabil, tagama vajaliku rahastamise.
See tegevus tuleneb otseselt teie 12. juuli raportile aluseks olevatest ideedest, mille kohta mul on rõõm märkida, et sellest nähtub teie selge toetus neile sammudele.
Alustatud on veel mitmesugust toetavat tegevust, millega ollakse juba kaugele jõudnud ja mille hulka kuulub 17. oktoobri teatis sadamapoliitika kohta, teine teatis ebaseadusliku, teatamata ja reguleerimata kalapüügi kohta ja kolmas jätkusuutliku turismi kohta.
Neile järgnevad edaspidi dokumendid merendusklastrite ja meretranspordi kohta.
Kõige selle võtab kokku 22. oktoobril Lissabonis toimuv arutelu, millest võtavad osa 27 liikmesriigi merendusküsimuste eest vastutavad ministrid, muuhulgas transpordi-, kalandus-, keskkonna- ja kaitseministrid.
See paneb aluse hiljem detsembri Euroopa Ülemkogul toimuvale arutelule, mille eesmärk on kõnealuse poliitika heakskiitmine.
Täna pole me seega teekonna lõpul, kuid me pole ka alguses.
Oleme siiski jõudnud olulise verstapostini, mis tähistab otsustavat eemaldumist järelemõtlemisperioodist ja liikumist selle suunas, mida teie, parlamendiliikmed, meilt palusite ja mida meie komisjonis ootame: tegutsemisperioodi suunas.
Euroopa Parlament on olnud selles protsessis tähtis osaline ja andnud meile hindamatut tagasisidet.
Tahaksin seepärast taas kord tänada parlamenti üldiselt ja eraldi raportööre ning parlamendiliikmeid, kes on selle projekti vastu konkreetsemat huvi üles näidanud.
Mul on olnud rõõm osaleda paljudel parlamendis peetud konsultatsioonidel ja kohtumistel.
Ootan siiralt selle dialoogi jätkumist.
Parlament jääb selle poliitika arengus kesksele kohale.
Merenduspoliitika edu tagamine pole midagi, mida komisjon suudab või soovib teha üksi.
Selle edu sõltub ühisest lähenemisviisist.
Ma loodan, et saan arvestada teie jätkuva koostööga.
Nagu juba ütlesin oma esinemise alguses, on täna tõepoolest tähelepanuväärne päev.
Oleme alustanud uut ja põnevat teekonda.
Ma usun ja loodan, et see teekond viib Euroopa suuremale ja jätkuvale õitsengule.
Võimaluste ookean laiub meie ees.
(DE) Härra juhataja, hr volinik, sooviksin vabandada merenduspoliitika rohelise raamatuga tegeleva parlamendi raportööri Willi Piecyki nimel.
Tal pole võimalik täna siin viibida ja edastan tema parimad soovid.
Sooviksin kiita - olen keskkonnakomisjoni liige - maatranspordi ühendusi laevadega.
See on lisatud, ja kui me suudame viia asja sellise otsuseni, on see väga hea Euroopa õhu kvaliteedile ning samuti väga hea CO2 heite vähendamise seisukohalt.
Merenduspoliitika rohelises raamatus käsitletakse ka asjaolu, et laevad tuleks kaasata saastekvootidega kauplemise süsteemi.
Esialgu oleme alles esimesel lugemisel, mis puudutab lennuliikluse kaasamist saastekvootidega kauplemisse.
Samuti ei käsitleta lennuliiklust Kyoto protokollis ja seepärast tekib väga praktiline küsimus: millal soovib komisjon esitada ettepaneku meretranspordi kaasamiseks saastekvootidega kauplemisse?
Proua juhataja, kui lubate, siis kasutaksin juhust seoses komisjoni teatisega merenduspoliitika kohta, et tuletada täiskogule meelde jätkuvat embargot, mille Türgi mitu aastat tagasi kehtestas Küprose Vabariigiga seonduva kogu mereveonduse suhtes.
See kahjustab oluliselt mitte ainult Küprose, vaid kogu ELi mereveondust...
(Märkused saalist)
Ma räägin inglise keeles.
Oleks tõesti põnev, kui meil oleks tõlge inglise keelest inglise keelde.
Ma rääkisin just embargost, mille Türgi Küprose suhtes mitu aastat tagasi kehtestas, ja ma ütlesin, et see põhjustab suurt kahju mitte ainult liikmesriik Küprosele, vaid kogu ELile.
Paluksin taas kord komisjonil kahekordistada jõupingutusi Türgi valitsuse veenmiseks, et see vaataks läbi oma otsuse jätkata seda ebaõiglast ja mittevajalikku embargot ELi liikmesriigi mereveonduse suhtes.
Ma mõistan, et me peame olema Türgi suhtes üsna leebed, kuid meie kannatus hakkab katkema.
Lõppude lõpuks, millist merenduspoliitikat saame me ellu viia, kui liikmesriigi laevad ei saa kasutada laevateedele jäävaid liikmesriigi kandidaadi sadamaid?
Palun, volinik, kas te saate meile kinnitada, et võtate selle küsimuse kiiresti tõsiselt kaalumisele?
Proua juhataja, soovin õnnitleda volinik Borgi väga teretulnud ja ettenägeliku tegevuskava puhul, mis käsitleb just neid kalanduse küsimusi, mis mind huvitavad: integreeritud merevaatlusvõrgustik, mis minu arvates on absoluutselt möödapääsmatu, kui soovime suurendada ohutust ja kaotada ebaseaduslik, reguleerimata ja teatamata kalapüük; kava peatada hävitav põhjatraalimine avamerel; kava parandada nende töötingimusi, kes töötavad kalanduses, mis on ELi üks kõige ohtlikumaid ja halvemini tasustatud sektoreid; rannavalvete parem koostöö; saagi vette tagasi laskmise lõpetamine ja akvakultuuri arendamine, mis annab ELile 65 000 täistööajaga töökohta - kõik see on suurepärane.
Eriti meeldib mulle mereala ruumilise planeerimise tegevuskava ja minu küsimus puudutab seda konkreetset teemat.
Kes selle kinni maksab?
Mõned liikmesriigid on seda juba teinud.
Neil juba on oma merealade ruumilised plaanid.
Ma arvan, et neil ruumilistel plaanidel on ka kaubanduslik väärtus.
Kuid kes selle eest vahepeal tasub?
volinik. - Proua juhataja, CO2 heidet käsitleva küsimuse kohta, mille esitas austatud parlamendiliige hr Groote, sooviksin rõhutada asjaolu, et meretranspordi alustelt pärinevad saasteainete heitkogused on absoluutarvudes väiksemad kui need, mida põhjustavad muud transpordiliigid, näiteks õhutransport ja isegi maanteetransport.
Siiski, individuaalselt lähenedes on tõsi, et konkreetsetelt laevadelt pärinev CO2 heide on olulise tähtsusega.
Seepärast, kui soovime meretranspordi kasvupotentsiaali maksimaalselt ära kasutada, tuleb rakendada meetmeid ja julgustada meretranspordi valdkonda võtma meetmeid CO2 heite vähendamiseks - sest kahtlemata omab meretransport tohutut kasvupotentsiaali, kuid, kui soovime saavutada olukorda, kus meretransport kas või näiks palju tarbijasõbralikum, siis peab see käima koos CO2 heite vähendamisega.
Selle saavutamiseks on tähtis rõhutada asjaolu, et kuna tegemist on globaalse tööstusharuga, siis peaksid algatused lähtuma eelkõige rahvusvaheliselt tasandilt.
Seepärast vajatakse rahvusvahelisi jõupingutusi ja seda, et Euroopa Liit oleks valmis võtma Rahvusvahelises Mereorganisatsioonis juhtrolli, selleks et määrata CO2 heidet käsitlevad standardid.
Edasimineku puudumisel kaaluks komisjon muid võimalusi, saavutamaks olukorda, kus CO2 heide tegelikult väheneb.
Samuti võiks märkida asjaolu, et on juhtumeid, kus olemasolevate ebakõlade tõttu on loodud stiimulid CO2 heite suurendamiseks.
Näiteks, kuna sildumisel on sadamas elektri kasutamine maksustatud, siis jätavad paljud laevad oma mootorid kulude kokkuhoiu huvides tööle, sest kütusele kehtib maksusoodustus.
Seega, kui rakendataks mingit meedet, millega see ebakoht kõrvaldataks, tekiks laevadele stiimul võrguelektri tarbimiseks.
Hr Matsakise tõstatatud küsimuses, mis käsitles Türgi poolt Küprose suhtes kehtestatud embargot, sooviksin eelkõige rõhutada asjaolu, et Türgiga peetavatel ühinemisläbirääkimistel on üks või kaks peatükki jäänud avamata ja neid ka ei avata enne, kui Türgi parandab olukorda seoses transpordi ja kalandusega, mis on minu vastutusala.
Seega teeme me jõulisi pingutusi, et veenda Türgit oma seisukohta läbi vaatama.
Ja muidugi me uurime seda küsimust, et selgitada, kuidas me saame Türgiga tihedamat koostööd teha, selleks et ta rakendaks - ja samuti valmistudes ette lõpuks juhtuvaks ühinemiseks - ühenduse õigustiku selliste meetmete osas.
Sooviksin samuti öelda seoses hr Stevensoni ruumilist planeerimist puudutava küsimusega ja sellega, kes selle eest maksab, et me ei tee ettepanekut ruumilist planeerimist ühenduse asjaks muuta, vaid et ruumiline planeerimine peaks olema liikmesriikide ülesanne ja funktsioon.
Siiski sooviksime me näha ja julgustada, et liikmesriigid, kes pole ruumilise planeerimise süsteemi kasutusele võtnud, seda sarnaselt teiste liikmesriikidega teeksid.
Me võime mõnede liikmesriikide kasutatava ruumilise planeerimise süsteemi teistele liikmesriikidele eeskujuks tuua.
Me proovime hoolitseda selle eest, et erinevates liikmesriikides võetud ruumilise planeerimise meetmetes valitseks teatav kooskõla, et vältida olukorda, kus rakendatakse palju teineteisest erinevaid korraldusi.
Seega motiveerime me ruumilise planeerimise süsteemide loomist; me aitame luua töövahendeid, mis võimaldaksid ruumilist planeerimist tõhusamalt teostada, ja me proovime anda juhiseid, mis aitaksid luua ruumilise planeerimise ühtse tava, kuid lõppkokkuvõttes on oma vete ruumiline planeerimine liikmesriikide kohustus ja ülesanne.
(FR) Proua juhataja, volinik, daamid ja härrad, saan ainult kogu südamest tervitada Euroopa Komisjoni soovi viia integreeritud poliitika raames kokku see, mis varem kujutas endast eraldatud ja mõnikord üsna seostamata valdkonnapoliitikaid.
Tervitan ressursside jätkusuutliku kasutamise rõhutamist, soovi arendada merendusalast asjatundlikkust, edendada jätkusuutlikku tööhõivet ja parandada rannikukogukondade elukvaliteeti.
Kõik see on liikumine õiges suunas.
Tulevane merenduspoliitika peaks tegema rohkem selleks, et integreerida äärepoolseimate piirkondade konkreetsed omadused, samuti nende tugevaimad küljed.
Äärepoolseimad piirkonnad saavad kasu kaitstud kalavarudest.
Sellega tuleb arvestada.
Kuid eelkõige saavad need piirkonnad olla tõeliseks laboratooriumiks ja fantastiliseks kohaks, kus katsetada ja arendada merenduslikku taastuvenergiat.
Kas komisjonil on kavas teha kõik, et kasutada ära erakordne maa, mida äärepoolseimad piirkonnad pakuvad ja mis kuulub Euroopa Liitu?
(PT) Hr volinik, minu südamlikud õnnesoovid, sest selle dokumendiga tõepoolest saavutatakse ühtlustamine, mida me vajame kahe suure kalandusküsimusega seoses.
Ühest küljest on vajalik tagada kalurite töötingimused ja teisest küljest ühtlustada kalandus ökosüsteemipõhise juhtimise all.
Seni aga sooviksin küsida, kas volinik saab kinnitada Financial Timesis avaldatud raportit, mille kohaselt kalandus- ja merendusasjade peadirektoraadi tellitud uuringus kritiseeritakse karmilt Brüsselist lähtuva ökosüsteemide mikrotasandil juhtimise mõju ja antakse ülevaade ühise kalanduspoliitika katastroofilistest tagajärgedest viimase kahekümne viie aasta jooksul ning väidetakse, et kalanduspiirkonnad, mille suhtes ühist kalanduspoliitikat kohaldatakse, kannatavad maailma keskmisega võrreldes palju suurema ülepüügi all.
Kas selline raport eksisteerib, kas see esitatakse Euroopa Parlamendi kalanduskomisjonile ja mida arvab volinik sellest kriitikast?
(FR) Proua juhataja, lisan ka omalt poolt õnnitlused tehtud töö eest volinik Borgile.
Ta lõpetas sõnadega "usun ja loodan” ja pani mind kohe mõtlema sõnadele "usun ja julgen”, mis kunagi oli suurepäraseks motoks.
Usun ja julgen!
Teie olete julgenud.
Ma arvan, et nägemus, mille te nüüd olete välja kujundanud, eriti meie ees olevas teatises, on ilmselgelt samm õiges suunas.
Sooviksin esitada ühe küsimuse, mis on olnud selles küsimuses nende kalandussektorit puudutavate murede üheks osaks - ja mõned mured inimestel on.
Rannikualade integreeritud haldamise rakendamine saab mingi osa vahenditest Euroopa Kalandusfondilt.
Mure seisneb selles, et see Euroopa fond, mille vahendite vähesuse üle on meil palju põhjust kurta olnud, on ainus kasutatav fond.
Sooviksin, et volinik meid selles osas rahustaks ja kinnitaks, et struktuurifondid, mis muidugi on arengu ja keskkonna kaitsmiseks vajalikud, annavad samuti panuse selle poliitika rakendamisse.
komisjoni liige. Proua juhataja, eelkõige seoses pr Sudre esitatud äärepoolseimaid piirkondi käsitleva küsimusega, pole kahtlust, et me ei kavatse merenduspoliitikas sõnastada - nagu on selge, ma arvan, ka äsja vastuvõetud sinisest raamatust ja tegevuskavast - poliitikat, mille järgi üks suurus sobib kõigile.
Seepärast tuleb arvestada äärepoolsete ja eriti äärepoolseimate piirkondade iseärasustega.
Mündi teine külg on see, et äärepoolseimad piirkonnad pakuvad Euroopa Liidule tohutuid eeliseid.
Nende kaudu ulatume me teiste ookeanideni, millele meil muidu puuduks otsene juurdepääs.
Ja, kui lubate mul ühe näitena tuua kalandust, siis asjaolu, et meil on äärepoolseimad piirkonnad India ookeanis, näiteks nagu La Réunion, on näide sellest, kuidas me saame otse sõna sekka öelda juba olemasolevates piirkondlikes kalandusorganisatsioonides ja neis, mida me kõnealuse merepiirkonna jaoks arendada püüame.
Seega ma kindlasti julgustaksin äärepoolseimate piirkondade iseärasusi uurima.
Me peame ka hoolitsema selle eest, et suurendada eeliseid, mis neile äärepoolseimatele piirkondadele osaks saada võivad.
Ja tõepoolest, seal, kus meil on neid võimalik kasutada laborina, näiteks taastuvenergia arendamiseks, peaksime me kindlasti proovima ja seda edendama ning julgustama, hoolitsedes samal ajal selle eest, et nende piirkondade haavatavad küljed mingil viisil kahju ei saaks.
Hr Casaca esitatud küsimuse kohta, mis käsitles ökosüsteemide lähenemisviisi, sooviksin eelkõige öelda et, jah, meie kalandus- ja merendusasjade peadirektoraadis olime tellinud ekspertide uuringu.
See on tavapärane perioodiline töö, mida me teeme, selle kohta, kuidas ühine kalanduspoliitika on toiminud, milliseid võimalikke takistusi on ette tulnud, sellepärast et sellise tegevuse kaudu saame me mineviku kogemusest õppida ja püüda asju parandada.
Kõigepealt, minu jaoks pole probleem teha see uuring kalanduskomisjonile kättesaadavaks.
Me teame, et see on väga kriitiline, kuid me nõustume selle kriitikaga, sest kokkuvõttes püüame me rakendada 2002. aasta ühise kalanduspoliitika reforme.
Me oleme 2007. aastal ikka veel 2002. aasta reformide tegeliku rakendamise algetapis, liikudes mitmeaastaste haldamis- ja taastamiskavade suunas, liikudes rohkem ökosüsteemist lähtuva kalavarude haldamise suunas.
Me oleme päranduseks saanud mitmete aastate kalavarude haldamise viisil, kus teaduslikud edusammud läksid sellest mööda, kus tohutu hulk laevu ületas püügivõimsuse piire, vastukaaluna sellele, mida on jätkusuutlikult võimalik püüda.
Ja me peame hoolitsema selle eest, et me olukorda leevendame ja loome jätkusuutliku kalandussüsteemi, meetmed ja algatused, mille kohta ma samuti loodan, et need saavad parlamendi täieliku toetuse: näiteks saagi vette tagasi laskmise poliitika; meetmed ja algatused seoses mitmeaastase kalavarude haldamisega; kalavarude haldamine enamate keelupiirkondade ja keeluaegade kaudu - need kõik on meetmed, millega väga palju liigutakse kalandusele ökosüsteemipõhise lähenemisviisi suunas ja suurima jätkusuutliku saagi suunas.
Meil on olnud esimene näide suurimast jätkusuutlikust saagist lähtuvast haldamiskavast atlandi merilesta ja merikeele haldamiskava näol, mis võeti nõukogus vastu alles eelmise aasta juunis.
Seega me loodame jätkata selles suunas liikumist, et taastada asjakohane kalavarude haldamine, lähtudes ökosüsteemil põhinevast lähenemisviisist.
Hr Morilloni esitatud küsimuse osas sooviksin eelkõige talle kinnitada, et integreeritud lähenemisviisi merendusküsimustele ei rahastata Euroopa Kalandusfondi kaudu.
Euroopa Kalandusfondi rahalised vahendid ajavahemikuks 2007-2013 on jaotatud.
Me oleme saanud riiklikud strateegilised kavad ja tegevusprogrammid peaaegu kõigilt liikmesriikidelt, me uurime neid ja ilmselt on need suunatud kalandusele ja akvakultuurile.
Siiski, seoses merendusküsimustega tuleb otsida muid rahastamisallikaid.
Ma ütleksin, et kõige loogilisem rahastamisallikas võiks olla struktuurifondide kaudu, regionaalfondide kaudu, sest lõppude lõpuks on rannikupiirkonnad Euroopa Liidu piirkonnad.
Seepärast tuleb rohkem keskenduda rannikupiirkondade konkreetsetele vajadustele ja ümbritsevatele meredele, nii et sellisel moel suunataks vastavalt vajadusele rahastamist algatustele ja projektidele, mis liiguksid väga palju selles suunas, et loodaks asjakohased vahendid integreeritud merenduspoliitika haldamiseks.
(PT) Sooviksin lisada omalt poolt õnnitlused neile õnnitlustele, mis siin voliniku aadressil juba kõlanud on dokumendi esitlemise puhul ELi merenduspoliitika arendamise tegevuskava kohta, ja sooviksin öelda, et täna esitletud dokument sisaldab mitmeid algatusi, mis väärivad märkimist, nagu ettepanek Euroopa mereuuringute strateegia kohta, riikide merenduspoliitikale integreeritud lähenemisviisi toetamine pluss soovitus, et Euroopa peaks käigus hoidma mereseire võrgustikku, samuti ettepanek luua sektoritevahelised merendusklastrid koos asjakohase rahalise korrigeerimisega Euroopa tasandil ning muidugi ka paljud teised algatused.
Lõpuks sooviksin käesoleva avaliku arutelu käigus esitada volinikule järgmised küsimused: suurt osa esitatud tegevuskavast võib teostada ja edendada komisjon ise, kuid ilmselt ei leia see nõukogu ja liikmesriikide toetust.
Me kuulsime volinikku siin ütlemas, et on tähtis saavutada selline toetus Euroopa Parlamendi detsembri osaistungjärgul.
Seega on küsimus järgmine: kas loodetakse tegelikku toetust, mis tõstaks selle strateegia liidu prioriteetide esiotsa ja suudaks seda seal hoida, või lihtsalt formaalset toetust?
Sooviksin lõpetada järgmise, minu teise küsimusega: kuidas on võimalik tagada, et Euroopa merendusstrateegia annab tulemuseks suurema koostöö ja kooskõlastatuse, ilma et libisetaks merenduspoliitika ja eriti riiklike merendusressursside ühenduse pädevusse andmisesse?
- (EL) Proua juhataja, komisjoni teatis tulevase ELi ühise merenduspoliitika kohta jätkab sedasama töötajatevastast liini.
See sisaldab uusi meetmeid suurte merenduskontsernide konkurentsivõime tugevdamiseks ja kasumi suurendamiseks ning annab märku töötajate vastu suunatud rünnaku tugevusest.
Selle peamisteks eesmärkideks on: laevade ja kapitali suurte merenduskontsernide kätte koondumise kiiruse suurendamine; meretranspordi ja sellega seonduvate teenuste täielik liberaliseerimine; strateegilise rolli võtmine ELi organite poolt, et täiel määral väljendada kapitali huve rahvusvahelistes organisatsioonides; töösuhete radikaalne muutmine; merendushariduse devalveerimine ja erastamine odava tööjõu loomiseks; dokitööliste suhtes mitmesuguste kohustuste, bürokraatlike direktiivide ja määruste kehtestamine, mis ei paranda laevade ohutust ega kaitse inimelusid merel.
Volinik, praegu on pooleli merendustöötajate kohta käivate õigusaktide kodifitseerimise rahvusvahelise lepingu sõlmimine.
Milline on selles küsimuses komisjoni seisukoht?
Milliseid meetmeid kavatseb komisjon võtta - ja ma kohe lõpetan, proua juhataja - seoses olukorraga, mille suhtes tal võib-olla pole ainuvastutust, s.o monopolistlike turismirühmade ja isikute pealetungiga rannikul paiknevatele liikmesriikidele?
Proua juhataja, volinik tegi mõned merendusajaloolised viited, sooviksin teha sedasama.
Enamik inimesi tunnevad hümni "Rule Britannia” refrääni, kuid mõnikord saavad inimesed ühest sõnast täiesti valesti aru.
Korrektne versioon pole "Rule Britannia, Britannia rules the waves” (Valitse, Britannia, Britannia valitseb maailmamerd), vaid see on "Rule Britannia, Britannia rule the waves” (Valitse, Britannia, valitse, Britannia, maailmamerd).
Sõna "valitseb” annab tähenduseks ülespuhutud väite.
Korrektne sõna "valitse” annab tähenduseks üleskutse ja hoiatuse.
Seda mõisteti varem nii, et Britannia pidi valitsema maailmamerd, selleks et säilitada oma vabadus ja sõltumatus.
Nüüd ei valitse britid isegi iseennast, kuna rohkem kui 80% meie seadustest teeb Euroopa Liit.
Ühine kalanduspoliitika on hävitanud Briti kalandussektori ja tekitanud ökokatastroofi Briti vetes.
Arvestades ELi seniseid saavutusi, miks peaksime arvama, et ELi merenduspoliitika peaks olema natukenegi vähem hävitav kui ühine kalanduspoliitika?
Liikmesriigid on väga huvitatud järgmiste küsimuste esitamisest ja ma usun, et me peaksime seda tähtsat arutelu täiel määral ära kasutama.
Volinik, sooviksin küsida, kas te võiksite lühidalt vastata, nii et me saaksime anda esinemisvõimaluse teistele parlamendiliikmetele ja seejärel lõpetada.
komisjoni liige. Proua juhataja, hr Queiró esitatud küsimuse osas lubage mul rõhutada asjaolu, et me ootame suurt toetust.
Meil tuleb 22. oktoobril mitteametlik ministrite kohtumine, selleks et saada kõigi liikmesriikide seisukohad meie väljapakutud paketi kohta.
Me loodame, et detsembris kiidab Euroopa Ülemkogu selle paketi heaks.
See on esimene etapp.
Siiski peame me olema hoolsad, et mitte minna kaugemale sellest, mis on lühikeses perspektiivis saavutatav.
Kui see osutub edukaks ja kui esimesed käivitatavad algatused osutuvad edukaks, saame pöörduda liikmesriikide poole, selleks et näha, kas leidub soovi jätkata liikumist merendusküsimuste suurema integratsiooni suunas.
Siiski on tähtis rõhutada asjaolu, et tegemist on poliitikaga, mis ei põhine õigusloomega seotud lähenemisviisil, vaid motiveerimisel, soodustamisel ja vajalike vahendite loomisel, selleks et saavutada suurem koordineeritus, rohkem koostööd ja huvitatud osapoolte suurem kaasatus.
Seega on tegevuskava vaadates selgelt näha, et aluspõhimõtteks on luua teatud sektoritevahelised vahendid, mida vajatakse selleks, et arendada välja integreeritud lähenemisviis merendusküsimustele ja samuti hakata uurima sektoripõhiseid meetmeid terviklikumalt, võttes seega arvesse näiteks seda, millised oleksid tagajärjed, kui kalandusega seotud otsustes arvestataks teisi sektoreid ja vastupidi.
Teise küsimuse kohta sooviksin rõhutada asjaolu, et merenduspoliitika osas oleme me tegelikult täna samuti vastu võtnud teatise volinik Špidlalt, millega käivitatakse arutelu erandite kohta, mis merendussektori töötajatel - meretranspordis ja kalanduses - on tavapäraste tööõiguse õigusaktide suhtes.
Peame seda uurima, et näha, kas on võimalik neid vastuolusid alustuseks vähendada, nii et vähenevad erinevused maismaal ja merel töötajate vahel, ilma siiski loomata probleeme seoses konkurentsivõimega, arvestades, et tegemist on rahvusvahelise sektoriga.
Seepärast peame seda tegema koos ettevõtjatega, nii et me sel moel saaksime neid motiveerida kaotama nimetatud vastuolusid maismaal ja merel töötajate vahel.
Hr Batteni esitatud küsimuse kohta sooviksin öelda, et merenduspoliitika, integreeritud lähenemisviis merendusküsimustele ei tähenda seda, et Euroopa Liit leiutaks jalgratast.
See on miski, mida on juba tehtud sellistes riikides nagu Ameerika Ühendriigid, Kanada, Austraalia ja nüüd ka Jaapan, ja me oleme teatud mõttes mahajäänud.
Me peame kiirust suurendama, et olla oma rahvusvaheliste partneritega merendusküsimustes võrdsel tasandil.
Kui lubate, siis meenutan hr Battenile, et probleemid seoses Ühendkuningriigi ja kalandusega ulatuvad tagasi aega enne ühise kalanduspoliitika kasutuselevõttu.
Me kõik mäletame sündmusi, nagu tursasõjad Ühendkuningriigi ja Islandi vahel, mis leidsid aset just enne ühise kalanduspoliitika kasutuselevõttu.
Me räägime probleemist seoses ülepüügi ja püügiõigustega, mis juba eksisteeris ja mida me proovime leevendada ratsionaalsema lähenemisviisi kaudu kalavarude haldamisele uuendatud ühise kalanduspoliitika raames.
Proua juhataja, ühinen volinik Borgi õnnitlejatega selle väga tähtsa integreeritud poliitilise dokumendi puhul.
Nõustun sellega, mida täna ütles president Barroso: suur osa meie tulevikust peitub ookeanide ja merede kasutamata potentsiaalis ja et see poliitika loob majanduskasvu ja töökohti.
Peame haarama kõigist võimalustest, mida mered ja ookeanid meile pakuvad, tegutsedes samas alati jätkusuutlikult.
Volinik Borg, toetan täielikult teie tööd mereteaduse tehnoloogia ja innovatsiooni valdkonnas ja teie kindlaksjäämist Aberdeeni deklaratsioonile.
Sooviksin tunnustada Iirimaa panust selle poliitika kujundamisse, mille Iirimaa andis just Iiri Mereinstituudi kaudu.
Tervitan teie teadet dokumentide paketi kehtestamise kohta käesoleva komisjoni volitusteperioodi ajal, kuid, arvestades, et teil on kaks aastat jäänud, pean ma küsima, kas see on rohkem lootus kui ootus, et kogu nimekirja konkreetsetest sammudest rakendate tegelikult teie?
Volinik Špidla esinemine täna tööõiguse erandite läbivaatamise kohta merendussektoris ja volinik Piebalgsi raport seoste kohta ELi energiapoliitika ja uue integreeritud merenduspoliitika vahel on väga hea algus, kuid kui palju muid küsimusi paketis, mille te täna teatavaks tegite, vajavad tulevikus eraldi õigusloomega seotud ettepanekuid?
- (RO) Ka mina soovin õnnitleda volinikku integreeritud lähenemisviisi puhul.
Sooviksin juhtida tähelepanu asjaolule, et pärast Rumeenia ja Bulgaaria ühinemist on Euroopa Liidul nüüd piir Musta merega, uue merega, ja meile on tähtis edendada ühist merenduspoliitikat selles piirkonnas.
Samuti sooviksin, et kaitstaks delta ja valgala piirkondi ning need kaasataks ühisesse merenduspoliitikasse; samuti sooviksin, et merede saastamise vastaseid meetmeid laiendataks sisevetele, mis voolavad meredesse ja ookeanidesse, ning rannikul paiknevatele tööstuspiirkondadele.
Ma usun, et voliniku teatis on oluline selles osas, mis puudutab meremeeste ja dokitööliste töötingimusi, samuti pean tähtsaks suurendada rahalist toetust rannikupiirkondade infrastruktuuri arendamiseks ja tegevuse toetamiseks.
(ES) Proua juhataja, kõigepealt sooviksin väljendada oma rahulolematust sellega, kuidas täna parlamendis arutelu juhitakse.
Ma olin esimene Euroopa Parlamendi liige, kes sõna saamiseks käe tõstis ja nüüd pean ma olema viimane või üks viimastest ja ei saa rääkida rohkem kui minuti.
Sellest hoolimata sooviksin õnnitleda volinikku ja komisjoni, mõlemaid nii selle teatise kui ka kogu töö eest, mida nad aasta jooksul on teinud, konsulteerides asjaomaste osapooltega, püüdes välja töötada integreeritud merenduspoliitikat kogu Euroopa Liidu jaoks, võttes arvesse merekeskkonna tähtsust ja survet, mida sel inimtegevuse tulemusena pidevalt taluda tuleb.
Sellega seoses sooviksin volinikult küsida, kas sõjandussektor, mille tegevus mõnikord merekeskkonda sekkub ja seda mõjutab, võetakse ühenduse selle valdkonna poliitikas arvesse, vältimaks keskkonnakahju.
Lisaks toimub pidevalt kontrollimatu saaste vette heitmine.
Millal võetakse kasutusele mustad kastid, selleks et jälgida kõiki pilsivee ja laeva tankides sisalduva vedeliku liikumisi?
Hr Ortuondo, kuna ma polnud selle arutelu alguses kohal, siis pole ma teadlik kehtestatud järjekorrast.
(FI) Proua juhataja, ELi merenduspoliitika on üks tähtsamaid algatusi, mille järgi praegust komisjoni hakatakse mäletama, ja seda põhjendatult, eriti kui komisjon mõistab, kuidas seda laiendamist ära kasutada ja mida poliitilise jõu laiendamine meile annab, selleks et päästa meie merekeskkond.
Nüüd pöördun ma komisjoni poole selleks, et rakendataks erimeetmeid ELi ühe väga erilise mere, Läänemere päästmiseks.
Sooviksin küsida järgmist.
Kas komisjon võiks käsitleda Läänemerd mitte ainult keskkonnaprobleemi, vaid ka poliitilise probleemina?
Kui see surev meri õnnestub päästa, siis saame me näidata inimestele, et liidust on tegelikult kasu ja et koos oleme me paremas positsioonis selleks, et päästa keskkond, võrreldes sellega, kui oleksime üksi.
komisjoni liige. - Proua juhataja, esiteks, vastuseks küsimusele, mille esitas pr Doyle: jah, sooviksin taas kinnitada tõsiasja, et teadlased on meid oluliselt toetanud.
Aberdeeni deklaratsioon oli väga teretulnud ja Iirimaa ise oli äärmiselt toetav.
Märkuse kohta, mis tehti, sooviksin rõhutada, et see ei ole minu algatus: see on komisjoni otsus, mis on vastu võetud, ja sõltumata asjaga seotud isikutest saab tegevus kindlasti olema pidev.
Kui me suudame esimese kahe aasta jooksul saavutada teatud edu, siis olen kindel, et uus komisjon on rohkem kui huvitatud seda edu jätkama.
Seega on tegemist kriitilise kaheaastase perioodiga, mille jooksul peame külvama esimesed seemned, selleks et tulevane merenduspoliitika saaks tegelikult kasvama hakata.
Nii saame me tagada, et tulevased komisjonid, Euroopa Parlamendi toetusel, Regioonide Komitee toetusel, ja olen kindel, et ka ministrite nõukogu toetusel, suudavad panna selle merenduspoliitika vilja kandma.
Teise küsimuse kohta, mis esitati seoses siseveeteedega: pole kahtlust, et siseveeteed on väga tähtsaks osaks kogu merenduspoliitika kontseptsioonis, just nagu ka rannad ja rannikupiirkonnad on merenduspoliitika lahutamatu osa.
Tegelikult esitleb asepresident Barrot järgmisel nädalal paketti, mis hõlmab sisevesi, sealhulgas sadamapoliitikat ja seepärast sisemaasadamaid.
Seega kõik näitajad, mis käsitlevad veeteid ja sadamaid - isegi sisemaasadamaid - on järgmisel nädalal esitletava paketi osad.
Küsimuse osas, mille hr Ortuondo Larrea esitas sõjalise tegevuse kohta, et kas see hõlmatakse ühenduse poliitikaga, tuleb rõhutada asjaolu, et siin on tegemist väga tundliku valdkonnaga, mis puudutab liikmesriikide suveräänsust.
Seega tuleb olla ettevaatlik.
Kui soovitakse, et merenduspoliitika oleks edukas, siis tuleb tegutseda koos liikmesriikidega.
Kui liikmesriigid soovivad selles suunas samme astuda, näiteks ühise tegevuse osas riikliku rannavalveteenistuse valdkonnas, seoses küsimustega, mis puudutavad keskkonda, kalavarusid, ebaseaduslikku sisserännet, uimastikaubandust ja inimkaubandust, siis neil juhtudel ma arvan, et on palju ruumi süsteemi jaoks, mille raames riikide rannavalve tegevust koordineeritaks tulemuslikumal ja tõhusamal viisil, näiteks kasutades ühiselt erinevate liikmesriikide ressursse, vahetades andmeid ja luues vajalikke vahendeid, sealhulgas näiteks mere kaardistamise valdkonnas, millest võiks olla kasu rannavalves ja muus tegevuses.
Kuid teisest küljest, kui me jõuame väga tundlike sõjaliste aspektide juurde, siis võib sellega tegelemine olla raskem.
Minu põhisõnumiks on, et kui soovime, et integreeritud merenduspoliitika oleks edukas, siis peame tegutsema koos liikmesriikidega, kes lõppude lõpuks esmajärjekorras vastutavad selle eest, et tagada selle poliitika eduks vajalike vahendite olemasolu.
Läänemerd käsitleva küsimuse kohta: pole kahtlust, nagu ma oma eelmises vastuses ütlesin, et merenduspoliitika peab arvestama Euroopa Liidu erinevate merepiirkondade konkreetsete omaduste või oludega.
Seepärast, kui esinevad konkreetsed probleemid, nagu näiteks seoses Läänemerega, siis peab merenduspoliitika looma vahendid selleks, et neid Läänemere probleeme lahendada.
Seega, kui Läänemeres on konkreetsed keskkonnaprobleemid, millega tuleb tegeleda ja millega on võimalik ühel või teisel viisil tegeleda, siis me peaksime andma endast kõik, et seda teha.
Näiteks seoses kalavarudega võtame meetmeid selleks, et proovida kõigi raskuste kiuste saavutada Läänemerel jätkusuutlik kalandus.
Samuti võtame me meetmeid Läänemerel selleks, et püüda lahendada probleemid seoses Läänemerel kulgevate meretranspordi marsruutidega.
Seega tähendab integreeritud lähenemisviis merendusküsimustele kindlasti seda, et käsitleme kõiki neid probleeme ja püüame Läänemerd hõlmavates küsimustes saavutada suuremat koordineeritust erinevate sidusrühmade vahel, liikmesriikide vahel ja samuti kolmandate riikidega, nagu Venemaa, selleks et saavutada parim tulemus, mis puudutab erinevate valdkondade haldamist seoses Läänemerega.
Tänan, volinik.
Ma vabandan liikmete ees, kes esineda ei saanud; näib, et me peaksime sellistele aruteludele varuma rohkem aega.
Arutelu on lõppenud.
Hääletamine toimub homme, neljapäeval, 11. oktoobril 2007.
Kirjalikud avaldused (kodukorra artikkel 142)
Komisjon on esitanud ettepanekud, mis käsitlevad tema nägemust ja tegevuskava seose ELi tulevase integreeritud merenduspoliitikaga.
Ehkki pole olnud võimalik teostada vajalikku analüüsi (unustamata sealjuures, et kurat on peidus üksikasjades), oleks minu esialgne reaktsioon järgmine:
mis tahes algatus selles valdkonnas peab tagama liikmesriikide pädevuse seoses territooriumi haldamisega, eriti riigi territoriaalvete ja majandusvööndite suhtes, mille näiteks on: ressursside kasutamine, transport, uuringud, piirikontroll ja julgeolek, regionaalplaneerimine, keskkond või majandustegevus, näiteks kalastamine.
See tähendab, et me ei peaks nn subsidiaarsuse põhimõtte kattevarjus sisse laskma Trooja hobust, mis oleks ohuks liikmesriikide suveräänsusele;
merenduspoliitika tugevat rahalist alust, mida on mainitud, ei tohiks luua Euroopa Kalandusfondi kulul, sest uute prioriteetide rahastamiseks tuleks eraldada uued ja suuremad rahalised vahendid;
akvakultuuri ei tuleks edendada, sest sellega ei saavutataks kalandussektori jaoks optimaalseid tulemusi, pidades silmas selle strateegilist tähtsust mitmete riikide, näiteks Portugali jaoks; asjaomane sotsiaal-majanduslik jätkusuutlikkus tuleks tagada sobiva poliitika ja rahaliste vahendite kaudu.
Selle sinise raamatuga astub Euroopa Liit sammu edasi.
Ehkki on kahetsusväärne, et teatud punktides - nagu Euroopa rannavalve ja Euroopa lipp - pidi Euroopa Komisjon mõnede liikmesriikide toetuse puudumisel oma ambitsioone tagasi tõmbama, on see dokument siiski hea lähtekoht alustamiseks.
Ma loodan, et see peab kõiki oma lubadusi.
Siiski on rahastamisküsimus otsustav, see on midagi, mida ka komisjonis tunnistab.
Kas meie ministrid täidavad oma ülesanded?
Muus osas on mul eriti hea meel komisjoni otsuse üle vaadata läbi merendussektori sotsiaalsed õigusaktid, millele traditsiooniline tööõigus ja selle kaitse ei laiene.
Selleks on ka ülim aeg!
See on otsustav tegur, mis muudab merenduses töötamise atraktiivseks, ja mis peaks seega aitama Euroopal kaitsta oma merendusalast oskusteavet.
Naiste mõrvad Mehhikos ja Kesk-Ameerikas
Järgmine päevakorrapunkt on arutelu raporti (Α6-0338/2007) üle, mille raportööriks naiste õiguste ja soolise võrdõiguslikkuse komisjoni nimel on Raül Romeva i Rueda ja mis käsitleb naiste mõrvu (feminitsiidid) Kesk-Ameerikas ja Mehhikos ning Euroopa Liidu rolli selle nähtuse vastases võitluses (2007/2025(ΙΝΙ)).
raportöör. - (ES) Proua juhataja, ehkki naiste mõrvamine on globaalne probleem, on maailmas piirkondi, mis nii nähtuse ulatuse kui ka keerukuse tõttu on saanud paradigmaatilisteks juhtumiteks.
Need kohad on ka väga kahetsusväärsel viisil peegliteks, mis kajastavad paljusid probleeme, mis erineval määral mõjutavad ühiskondi, mida valitsevad patriarhaalsele kultuurile tuginevad sotsiaalsed reeglid.
See on nii näiteks Mehhikos ja Kesk-Ameerika riikides.
Tegelikult oli see Mehhiko, kus hakkas kujunema feminitsiidi kontseptsioon, eriti kui naiste tapmise uurimiseks ja jälitamiseks moodustatud Mehhiko Vabariigi eriprokuratuur, mida juhib kongressi liige Marcela Lagarde, lõi osutatud mõiste, ja ma tsiteerin, "kõik inimsusevastased kuriteod kokku, mis seisnevad kuritegudes, inimröövides ja kadumistes, mis puudutavad tüdrukuid ja naisi institutsionaalse kollapsi kontekstis”.
Lühidalt öeldes on tegemist õigusriigi lagunemisega, mis soodustab karistamatust.
Ehkki mõiste alles areneb, siis propageerivad mõned mõiste "feminitsiid” kasutamist, selleks et kõrvutada seda mõistega "mõrv”...
Paluksin saalis pisut vaikust.
raportöör. - (ES) Tänan, proua juhataja.
Ma jätkan.
Ma ütlesin, et ehkki see mõiste pidevalt muutub, siis tegelikult mõned inimesed tunnevad, et on vajalik rääkida feminitsiidist, selleks et kõrvutada seda mõrva mõistega, ja oluline on see, mida see rõhutab, ühe kõige murettekitavama nähtuse olemasolu kaasajal: naiste mõrvamine lihtsalt sellepärast, et nad on naised.
Viimase kahe aasta jooksul on Euroopa Parlament selles küsimuses palju tööd teinud ja homme, 11. oktoobril saabub selles protsessis tähtis verstapost, kui täiskogu istungil võetakse vastu raport naiste mõrvade (feminitsiidid) kohta Mehhikos ja Kesk-Ameerikas ning Euroopa Liidu rolli kohta selle nähtuse vastases võitluses.
Raport on ka pika ja intensiivse kõigi kaasatud sektorite esindajatega konsulteerimise protsessi ning paljude fraktsioonidevaheliste kompromisside tulemus.
Sooviksin tegelikult kasutada võimalust tänada kõiki variraportööre nende toetuse eest ja teatada teile, et täna viibivad siin ka Marjo Searle ja Arsène Van Nierop, Brenda ja Hesteri, kes mõlemad Mehhikos mõrvati, emad.
Selle raporti vastuvõtmisega asub Euroopa Parlament samale joonele muude institutsioonidega, kes juba on väljendanud oma seisukohta selles küsimuses.
Seda on teinud Euroopa Nõukogu ja ÜRO ning mitmed parlamendid ja valitsused kogu maailmas.
Selle sisu tähendab olulist edu nii probleemi määratlemise osas kui ka selles, et mitmed osapooled võtavad kohustusi võitluses nähtuse kaotamise eest.
Üks põhimõte, mis raportist ilmneb, on see, et mis tahes analüüsi lähtekohana tunnistatakse selle kuriteoliigi paljusid põhjuseid ja esinemisvorme.
On kindel, et näiteks avalikkuses palju kajastamist leidnud Ciudad Juárezi juhtum - rohkem kui 400 naist mõrvatud alates 1993. aastast - on paljuski seotud asjaoluga, et tegemist on piirilinnaga, millega kaasnevad selliste paikade tüüpilised probleemid.
Siiski on ka palju tegureid, mis nõuavad kontsentreeritud jõupingutusi ja integreeritud avaliku poliitika rakendamist.
Selle poliitika osadeks on ennetamine, investeeringud haridusse võrdsuse suurendamiseks ja patriarhaalse kultuuri kaotamine; andmete kogumise ja kriminaaluurimise meetodite parandamine; kuritegudest teatamise soodustamine ja kiirendamine; politsei, kohtunike, prokuröride ja arstide koolitamine seda tüüpi kuritegude valdkonnas; piirkonnas tegutsevate kohalike ja rahvusvaheliste äriühingute jälgimine, kellest paljud seavad naised uskumatult haavatavasse olukorda; õigusloomega seotud reformid ja normide ülevõtmine ühiskonna asjakohastel tasanditel, ja lõpuks, eriline rõhk ohvrite ja nende perekondade toetamisel.
Viimase meetme osas sooviksin siiski siinkohal teatavaks teha ja avaldada sügavat kahetsust asjaolu üle, et paljudel juhtudel ohvreid põlatakse või isegi karistatakse ja nende perekondi jälitatakse või isegi süüdistatakse linna või riigi hea nime kahjustamises, lihtsalt seepärast, et nad tahavad probleemi teadvustada, ja seepärast, et tahavad nõuda ja nõuavad õigust.
Ilmselt on nendeks, kellel lasub peamine ja suurim vastutus kõigi väljapakutud meetmete rakendamise eest, otseselt asjaomaste riikide valitsusasutused ja käesoleval juhul on ilmselge, et nendeks riikideks on Mehhiko ja Kesk-Ameerika riigid.
Siiski, arvestades, et Euroopa Liidul on Mehhikoga assotsiatsioonileping, mis, veelgi enam, sisaldab demokraatia ja inimõiguste austamise klauslit, ja et lisaks peetakse sarnase lepingu üle läbirääkimisi ka Kesk-Ameerika piirkonnaga, on enam kui põhjendatud see, et Euroopa institutsioonid võtaksid seisukoha ja annaksid selle probleemi suhtes konkreetseid lubadusi.
Keegi ei peaks nägema selles Euroopa Liidu poolt teise riigi siseasjadesse sekkumist, eriti arvestades, et ehkki on saavutatud olulist edu, nagu ka raportis tunnistatakse, eriti õigusloomega seotud vaatepunktist, nõuab probleemi suurus rohkem jõupingutusi ja panustamist kogu maailmalt, eriti Euroopalt.
Lühidalt, ma loodan, et pärast kõiki neid kuid oleme me saavutanud vajalikul tasandil kokkuleppe ja konsensuse, selleks et homsel hääletusel võetaks käesolev resolutsioon vastu parlamendi häälteenamusega, ja me saadame lõpuks selge ja tugeva sõnumi selle kohta, mida tähendab võitlus naistevastase vägivalla vastu, eriti asjaomastes piirkondades.
komisjoni liige. - Proua juhataja, naisena ja samuti komisjoni liikmena sooviksin kõigepealt tänada naiste õiguste ja soolise võrdõiguslikkuse komisjoni naiste kaitsmise eest Euroopas, kuid samuti kogu maailmas.
Täna esitletud raportit tuleb tõepoolest vaadelda selles ülemaailmse võitluse kontekstis, mida peetakse soolise vägivalla vastu.
Nii näeme seda meie ja suur tänu raportöörile, hr Romeva i Ruedale, tema sõnade eest.
Feminitsiidid on traagiline teema, mis hõlmab palju laiemat probleemi, nimelt naistevastast vägivalda, mille vastu me peame võitlema kõigil tasanditel: kohalikul, kuid samuti ka globaalsel tasandil.
Ja ma sooviksin teile rääkida, mida meie kui komisjon teeme soolise vägivalla küsimuses üldiselt ja ka konkreetselt.
Selleks et edendada küsimusega tegelemist meie välispoliitikas Mehhiko ja Kesk-Aasia suhtes.
Samuti, kui lubate, sooviksin rääkida paar sõna oma hiljutisest külaskäigust piirkonda, sest viibisin seal alles eelmisel nädalal (kuid mitte Mehhikos).
Külastasin Panamat, El Salvadori, Hondurast ja Nicaraguat.
Mehhikos olin juba varem käinud ja väga tõenäoliselt lähen sinna järgmisel aastal.
Võin teile kinnitada, et komisjon on naistevastase vägivalla vältimise püüdluste esirinnas.
Lubage meenutada, et 8. märtsil 2006. aastal avaldas komisjon dokumendi, mida me nimetasime naiste ja meeste soolise võrdõiguslikkuse juhisteks, milles prioriteetse eesmärgina esitati soolise vägivalla kõigi vormide kaotamist.
Käesoleva aasta märtsis võtsime me vastu teatise soolise võrdõiguslikkuse kohta arengukoostöös, milles sätestati, et sooline vägivald kõigis selle avaldumisvormides rikub naiste inimõigusi ja on tegelikult tõsiseks takistuseks võrdsuse, arengu ja rahu saavutamisel.
Samuti toetab komisjon haridus- ja teadlikkuse tõstmise projekte, mille eesmärgiks on kõigi alaealiste kaasamine programmidesse, muutmaks nende käitumist tüdrukute ja naiste vastase vägivalla suhtes.
Näiteks, nagu ütlesin, olin hiljuti El Salvadoris ja külastasin programmi nimega "Pro Jóvenes”, mis on mõeldud tüdrukutele ja poistele - kuid eriti tüdrukutele - kes kas juba on olnud nn Marades või kes võiksid Maradesse sattuda, selleks et hoida neid seda tegemast.
Programm avaldas mulle sügavat muljet.
Uus Euroopa demokraatia ja inimõiguste rahastamisvahend annab samuti laialdased võimalused tegevuseks soolise võrdõiguslikkuse valdkonnas.
Seoses olukorraga Mehhikos sooviksin juhtida tähelepanu sellele, et ELi ja Mehhiko vahelised suhted põhinevad meie 1997. aasta üldisel lepingul, mille artikkel 1 määratleb inimõigused ELi ja Mehhiko vaheliste suhete põhielemendina.
Just sellel alusel on mõlemad pooled vahepeal loonud midagi, mis minu arvates on viljakas koostöö inimõiguste ja seaduslikkuse valdkonnas, koostöö, mida teostatakse erinevate komisjoni programmide kaudu, mida rakendavad Mehhiko föderaalasutused, samuti projektide kaudu, mida viivad läbi mitteriiklikud osapooled ja valitsusvälised organisatsioonid.
Mehhiko ametivõimud informeerivad meid ka soolisest vägivallast Mehhikos.
Seega oleme me kuulnud, et paljud juhtumid on lahendatud ja paljusid teisi uuritakse.
Minu viimane isiklik vestlus Mehhiko uue välisministriga - kes, nagu teate, on samuti naine - toimus Santo Domingos, kus me peatusime ka feminitsiidi küsimusel ja kus ma sain pisut asjaomast teavet selle kohta, mida Mehhiko valitsus teeb.
Neil on ka erinõustaja inimõiguste alal, teine daam, kes samuti just selle küsimusega tegeleb.
Kesk-Ameerika kui piirkonna puhul on olukord kõige kriitilisem Guatemalas.
Meie lähenemisviisiks on olnud tegeleda selle probleemiga nii meie dialoogis asutustega kui ka mitmesuguse naistevastase vägivalla vastase tegevuse kaudu.
See hõlmab soolise mõõtme integreerimist kõigisse koostööprogrammidesse.
Eelmise aasta märtsis korraldas komisjon ka olulise noortele ja otsustajatele sihitud teavituskampaania selle kohta, kuidas naistevastast vägivalda peatada.
Samal ajavahemikul tervitasime me ka riikliku feminitsiidikomisjoni loomist, millesse kuulub valitsusametnikke, kohtusüsteemi ja ka kongressi esindajaid, kokku 18 riiklikku institutsiooni.
Hiljuti märkisime ka rahvusvahelise karistamatuse vastase komisjoni loomist Guatemalas, mida me samuti tugevalt toetame.
Komisjoni kohtusüsteemi toetamise programmi osaks on ka konkreetselt feminitsiidile pühendatud osa.
Eriti tegevus, mida teostab nn CEPROM.
See on vastutav presidendi ametkond, millega meil on olemas vastastikuse mõistmise memorandum koostöö kohta.
Lubage mul samuti märkida meie toetust ettevalmistavale tööle feminitsiidivastase seaduse läbivaatamisel, mis nüüd on kongressis, eesmärgiga vaadata läbi karistusseadustik.
Lõpuks, lubage mul öelda, et reisides seoses selle küsimusega Kesk-Ameerikasse, leidsin eest palju head tahet ja Euroopat pooldavat vaimu.
Olin tõesti positiivselt üllatunud huvist piirkondliku integratsiooni tugevdamise vastu ja koostöövalmist suhtumisest, seda ka seoses tulevaste assotsiatsioonilepingu läbirääkimistega.
Pean ütlema, et oli väga tähtis veenduda, et isegi Panamas oli huvi palju suurem, kui ma ootasin.
Loodan, et on võimalik kaasata sealt kõik riigid.
Esimene sõnum, mille ma seal edastasin, oli, et tähtis on saavutada edu läbirääkimistel, millega lõpuks algatatakse San José protsess Costa Ricas.
See on tähtis, sest loomulikult on seal tegemist poliitilise dialoogiga; luuakse koostööprogramm ja alustatakse läbirääkimisi vabakaubanduse üle.
Kuid tegemist on kompaktse programmiga.
Sotsiaalne ühtekuuluvus on üheks kõige tähtsamaks küsimuseks kogu Ladina-Ameerikas, sealhulgas Kesk-Ameerikas, ja ka selles osas on kõnealusel programmil väga suur tähtsus.
Tõepoolest, noorte vägivald ja naistevastane vägivald on küsimused, mis meie arvates peavad selles sisalduma, sest me kõik peame tegema kõik selleks, et vägivalda ühiskonnas vähendada.
Proua juhataja, volinik, daamid ja härrad, me ei saa ignoreerida asjaolu, et feminitsiidid Kesk-Ameerikas eksisteerivad.
Paljudes maailma piirkondades annavad naised olemusliku panuse inimkonna kõige väärikamates ühiskonna struktuurides.
Oma naiseliku intuitsiooniga rikastavad nad meie maailma mõistmist.
Nad muudavad inimestevahelised suhted ausamaks ja ehedamaks.
On aeg hukka mõista ja karmilt karistada mis tahes kujul naiste vastu toimepandud vägivalda, mitte ainult Kesk-Ameerikas, vaid ka paljudes Euroopa riikides.
Sellega seoses võib olla fundamentaalselt tähtis naiste osalemine materiaalse abi ja vägivalla ohvritele antava abi korraldamisel.
Daamid ja härrad, kui ELi liikmesriigid saavad kasutada oma kogemust probleemide lahendamisel, siis ei peaks me oma oskusi vaka all hoidma.
Seetõttu olen veendunud, et kahepoolne koostöö liikmesriikide ja Kesk-Ameerika riikide vahel saab olla tõhus.
Olen tunnistajaks naiste õiguste ja soolise võrdõiguslikkuse komisjoni otseses mõttes tundlikule tööle.
Ma tänan raportööri, hr Romevat, tema poliitilise vaistu ja koostöö eest.
Ühisel nõusolekul oleme me esitanud mõned muudatusettepanekud.
Kui need vastu võetakse, siis võime olla uhked töö üle, mis võib paremaks muuta naiste olukorda ja seega kogu Kesk-Ameerika ühiskonda.
Sooviksin alustada, õnnitledes raportööri suurepärase töö puhul, jätkuva dialoogi puhul variraportööridega ja avatuse puhul ning vastavalt talle esitatud ettepanekute puhul.
Paljud inimesed osalesid protsessis ja ma arvan, et see on eeskujulik näide.
Seepärast toetab sotsiaaldemokraatide fraktsioon raporti sisu ja esitatud muudatusettepanekuid.
Me teame, et mis tahes probleemide korral kannatavad alati kõige rohkem naised kogu maailmas, Euroopas, Ameerikas, Aasias, Aafrikas, kõikjal.
Vaesus ja sotsiaalne tõrjutus on naiste osaks, nagu ka vägivald, psühholoogiline ja füüsiline vägivald ja surmaga lõppev äärmuslik vägivald.
Käesolev raport käsitleb sellist äärmuslikku vägivalda, mis lõpeb paljude naiste surmaga Kesk-Ameerika riikides ja Mehhikos.
Mul oli võimalus külastada koos raportööriga Guatemalat Euroopa Liidu Kesk-Ameerika delegatsiooni raames ja kuulda hämmastavaid lugusid ning ettekandeid paljude valitsusväliste organisatsioonide esindajatelt.
Me teame, et palju esineb naiste mõrvasid Guatemalas ja Ciudad Juárezis.
Naiste mõrvasid, nagu märgib raport, ei saa selgitada ainult üldise vägivallaõhkkonnaga.
Tuleb arvestada konteksti ja seni jätkuvat naiste diskrimineerimist, ja on absoluutselt traagiline, et paljud juhud jäävad karistamata.
Lisaks sellele mainitakse raportis kahe Madalmaade kodaniku juhtumit, kes langesid samuti naiste mõrvade ohvriks.
Seepärast, ehkki on saavutatud mingi edu ja võetud on mõningaid meetmeid, pole see piisav; me peame minema palju kaugemale ja eelkõige peame me looma tõhusad tunnistajate ja ohvrite kaitsemeetmed, selleks et süüdlasi oleks võimalik karistada ja Euroopa Parlamendi missioonid neis riikides saaksid selle teema alati päevakorda võtta.
fraktsiooni ALDE nimel. - Proua juhataja, naistevastane vägivald Mehhikos ja Kesk-Ameerikas on viimastel aastatel omandanud dramaatilised mõõtmed, kus tuhanded naised on leidnud vägivaldse surma, mis paljudel juhtudel on olnud äärmiselt julm ja tihti on sellega kaasnenud seksuaalne väärkohtlemine ja piinamine.
Kuigi paljudel juhtudel on selliste jubedate kuritegude sooritajad olnud haiged inimesed, on siiski paljus olnud väga suur osa ka organiseeritud kuritegevusel ning palju on tõendeid selle kohta, et asjasse on segatud inimkaubandus, prostitutsioon ja uimastid.
On väga kurb, et Mehhikos ja Kesk-Ameerika riikides jätab õigusriigi põhimõtete toimimine teatud juhtudel paljuski soovida, kas siis tegelike politsei ja kohtusüsteemi organisatsiooniliste puuduste tõttu või siis korruptsiooni ja karistamatuse pärast.
Õnne tuleb soovida raportöörile, hr Romeva i Ruedale, selle puhul, et raport on piisavalt tugev selleks, et saata vajalik sõnum mitte ainult asjaomaste riikide valitsustele, vaid ka kogu maailmale feminitsiidide täiesti vastuvõetamatult kõrge taseme kohta eespool nimetatud riikides.
Lõplike muudatusettepanekute - millel on juhtumisi raportööri täielik toetus - väike arv on kasulik ja muudab raporti täielikumaks.
Minu fraktsioon toetab täielikult kõiki neid muudatusettepanekuid.
Loodetavasti võetakse raport täiskogul vastu väga suure häälteenamusega, selleks et anda kõigile asjaosalistele väga selge märguanne selle kohta, et naiste tapmine Kesk-Ameerikas ja muidugi ka mujal maailmas on küsimus, mis nõuab meilt täit tähelepanu ja vajab väga drastilisi ja tõhusaid parandusmeetmeid.
fraktsiooni Verts/ALE nimel. - (DE) Proua juhataja, Mehhiko delegatsiooni liikmena sooviksin eelkõige tänada naiste õiguste ja soolise võrdõiguslikkuse komisjoni ning konkreetselt raportööri selle eest, et tegeletakse selle probleemiga, mis on samuti varju heitnud paljudele aruteludele meie Mehhiko kolleegidega.
Loodan homme väga suurt häälteenamust, mis väljendaks ühtset arvamust ja rõhutaks, kui tõsiselt me selle probleemiga tegeleme.
Arvestades kohutavaid arve, raporteid tunnistajate ja advokaatide ahistamise, tapmis- ja piinamisähvarduste, perekondade ahistamise, täiesti vastuvõetamatute olukordade kohta, on Euroopa Liidu kohus võtta sõna ja samuti osutada selle nähtuse omapärale.
See kujutab endast naiste kohtlemisega seonduva globaalse nähtuse eriti dramaatilist arengut, millele tuleb 21. sajandil kiiresti lõpp teha.
Sellega tuleb tegeleda väga sõbralikult koos meie ametivendadega asjaomastes riikides, sest ühiskonnas on positiivne areng võimalik ainult siis, kui naised saavad elada vabana hirmust ja agressioonist ja kui nendevastaseid ähvardusi, mida nad peavad taluma seetõttu, et on naised, asjakohaselt menetletakse.
Seetõttu tervitan kõiki siin vastuvõetud positiivseid meetmeid.
Vaja on tunnistajakaitset, paremat õigussüsteemi, haridust.
Siis ma usun, et me suudame toetada naisi Mehhikos ja Ladina-Ameerikas, selleks et saavutada neile kaitse tase, mis meile on vastuvõetav.
fraktsiooni GUE/NGL nimel. - (SV) Tänan, proua juhataja.
Sooviksin tänada raportööri tema suurepärase töö eest ning tema pühendumise ja teadmiste eest kõnealuses valdkonnas ja soovin kohe öelda, et meie fraktsioon toetab täielikult kõnealust raportit.
See feminitsiidi vorm, mille üle me praegu arutleme, on levinud eelkõige piirkondades, kus äriühingud investeerivad alltöövõttu tegevatesse tehastesse ja kus naised on meestest täiesti sõltuvad nii sotsiaalselt, majanduslikult kui ka kõigis muudes valdkondades.
Neisse monteerimistehastesse palgatavaid noori naisi tõenäoliselt mitte ainult ei ähvarda suurem vägivald, vaid nad töötavad ka äärmiselt alandavates tingimustes, mis kinnitavad kujutlust naistest kui alamatest olenditest, keda võib mõrvata, piinata, röövida jne.
Võtan teadmiseks komisjoni poolt teatavaks tehtud meetmed, kuid sooviksin näha, et Euroopa Liit avaldaks neile riikidele veelgi karmimat ja tugevamat survet.
Peame näitama, et on täiesti vastuvõetamatu allkirjastada lepinguid inimõiguste austamise kohta, samas kui mõrvad endiselt jätkuvad.
Me peaksime suutma külmutada kaubanduslepingud seniks, kuni näeme, et meie õigustatud nõudmisi täidetakse, kuni näiteks asjaomaste riikide valitsused investeerivad piisavalt vahendeid kuritegude sooritajate leidmiseks ja kohtusse saatmiseks.
See laiaulatuslik naistevastane jõhkrus on nüüd kestnud peaaegu kümme aastat ja selle asemel, et väheneda, on tegelikult lisandunud, seega on ülim aeg tegutsemiseks.
Tänan.
(ES) Proua juhataja, ka mina sooviksin tänada raportööri tema töö eest ja eriti soovi eest väljendada parlamendi vältimatut ja kohkumatut pühendumust naistevastase vägivalla tõsisele ja kiireloomulisele probleemile.
Tervitan asjaolu, et alates ajast, kui raport parlamendikomisjonis oli, on see muutunud tasakaalustatumaks, vähem patroneerivaks ja on omandanud õige vaatenurga, sest kahjuks ei piirdu naistevastane vägivald ühe piirkonna, riigi või mandriga, vaid on globaalne ja universaalne ning me peaks seda parlamendi tulevases töös arvestama.
Kahjuks, ja võib-olla teistsuguses olukorras, toimub see ka Euroopa Liidus.
Sooviksin öelda, ilma rohkem täpsustamata, et minu kodumaa statistika on hävitav: 166 000 kohtutele teatatud juhtumit, eelmisel aastal kinni peetud 48 000 inimest (üks iga kaheteist minuti jooksul) ja peaaegu 70 naist mõrvatud, viimane neist eile, tema partner lõikas tal kõri läbi.
Proua juhataja, ma arvan, et need kohutavad andmed peaksid panema meid tõsiselt meie parlamendi rolli üle järele mõtlema, mida mina ei näe kohtuna, kes karistab ja sõnu peale loeb, vaid institutsioonina, millel on oma tõhusad strateegiad taotlemaks vastastikusel kokkuleppel meie partneritega ja dialoogi, koostöö ja hea tava alusel lahendusi selle tegevuse kaotamiseks.
Mehhiko juhtumist, mis on väga oluline ja millele raportis viidatakse: see on riik, kus esiteks on väga kõrge vägivalla tase, mille ohvriks on langenud Euroopa Liidu kodanikud ja kelle perekondadele me kaasa tunneme.
Siiski peame me ka tunnistama, et tegemist on ühiskonnaga, mis võitleb, mis ei ole olukorra üle õnnelik ja püüab vapralt seda probleemi ületada, mobiliseerides riigiasutused, föderaalasutused ja kohalikud asutused, kogu ühiskonna ja kõik erakonnad, ning seepärast, proua juhataja, tunnustatakse raportis edu, mis on saavutatud.
On tähtis, proua juhataja, ja sellega ma lõpetan, paluda komisjonilt, et inimõiguste tegevuskava koostamine viidaks kiiresti ja ambitsioonikalt lõpule.
Sooviksin lõpetada, öeldes, et naistevastane vägivald on väärkohtlemise probleem, see on arguse probleem, sallimatuse probleem eelkõige, proua juhataja, see probleem on seotud hirmu ja võimust ilmajäämisega, hirmuga teiste tahtele alistumise ees ja eelkõige hirmuga rahumeelse tahte kehtestamise ja rahuliku, mitte vägivaldse argumenteerimise ees.
(HU) Proua juhataja, proua volinik, daamid ja härrad, sooviksin tänada hr Romeva i Ruedat tema raporti eest, mis võtab selle tähtsa probleemi suhtes seisukoha.
Mul on väga hea meel, et parlamendiliikmena võtab ta naiste olukorda nii tõsiselt.
Naistevastane vägivald on inimõiguste rikkumine, mis ei lase naistel nende põhiõigusi teostada.
Seepärast on tegemist ühe suurima globaalse tõkkega ühiskonnas sugudevahelise võrdsuse saavutamisel.
See nähtus esineb erineval määral, kuid see esineb ülemaailmselt ja seega tuleb selle vastu tegutseda ülemaailmselt, kooskõlas inimõiguste ülddeklaratsiooniga.
Riigid ise, käesoleval juhul Mehhiko, vastutavad oma kodanike vabaduse ja julgeoleku tagamise eest, seega peavad nad tagama vahendid, mis on vajalikud selleks, et naistevastast vägivalda vältida, avastada ja karistada, isegi kui see toimub perekonnas.
Ma arvan, et on väga positiivne, et Mehhiko on astunud õiguslikke samme meeste ja naiste vahelise võrdsuse suunas.
Siiski, võitlus naistevastase vägivalla vastu ei saa piirduda vaid õiguslike vahendite kasutamisega, sest see on keeruline nähtus, mis nõuab asjaomaselt riigilt mitmekülgset tegevust: õiguslikku, halduslikku, ennetavat, nõustavat, ohvriabiga seotud tegevust, dialoogi ning jälgimisülesandeid ja kohustusi.
Euroopa Liit - kes on mitmel korral kinnitanud oma toetust ülemaailmse võrdsuse tagamisele ja kes on määratlenud Euroopa Komisjoni avaldatud naiste ja meeste soolise võrdõiguslikkuse juhised ajavahemikuks 2006-2010, millele volinik viitas ühena liidu peamistest prioriteetidest, samuti ka naistevastase vägivalla peatamisele - ei saa selliste metsikuste ees vaikida.
Välissuhete kavandamisel tuleb inimõiguste olukorda ja naiste võrdsust lugeda esiletõstetud kriteeriumideks.
Raport on esmaklassiline ja ma soovitan selle vastu võtta.
(PT) Me ei saa jääda ükskõikseks naiste vastu suunatud vägivalla suhtes mis tahes maailma osas, eriti liikmesriikides.
Seepärast pöörame me eriti suurt tähelepanu sellele tõsisele probleemile Mehhikos ja mõnedes Kesk-Ameerika riikides, kus endiselt esineb naiste mõrvasid, mida ei saa seletada ainult üldise vägivalla õhkkonnaga.
Me teame, et tuleb arvestada ka diskrimineerimist kohalikus sotsiaalses ja majanduslikus kontekstis, mis on naistele ebasoodus ja on veelgi halvem põliselanikest naiste puhul, kes elavad sügavas vaesuses ja majanduslikus sõltuvuses, millele lisandub ka kuritegelike jõukude tegevuse probleem.
Ka siin kuulutame me seepärast oma solidaarsust naistega, kes on sellise vägivalla ohvrid, ja lisame oma hääle üleskutsele järgida naiste õigusi ning austada nende väärikust; loomulikult toetame me oma kolleegi hr Romeva raportit.
(ES) Proua juhataja, esiteks sooviksin samuti õnnitleda raportööri selle raporti puhul.
Sooviksin sellest esile tõsta mõned teemad ning osutada ühele aspektile, mis minu arvates on võib-olla puudu.
Selleks et võita sõda naiste mõrvade ja karistamatuse vastu, peame me ründama mitmel rindel.
Lühikeses perspektiivis peame me kaotama igasuguse diskrimineerimise õigusloome tasandil, soodustama kuritegudest teatamist ja edendama ohvrite, tunnistajate ja perekonnaliikmete kaitse meetmeid ning parandama kohtu- ja vanglasüsteeme.
Nõustun, et selles valdkonnas peab Euroopa Liit pakkuma neile riikidele täielikku koostööd, selleks et ületada raskused ja viivitused naiste õiguste rakendamisel õigusloome tasandil, edendada inimõiguste kaitse alaste rahvusvaheliste lepingute ratifitseerimist ja toetada riiklike õigusaktide uuendamist ja läbivaatamist selles valdkonnas.
Seepärast kavatsen toetada Obiols-Estrela selleteemalist muudatusettepanekut.
Olukorra parandamine pikaajalises perspektiivis nõuab, et edendaksime väärtuste alast haridust soolise võrdõiguslikkuse kaudu ja koolituskampaaniaid ning teadlikkuse tõstmist koolides lapsepõlvest alates, selleks et tõsta sotsiaalset teadlikkust, mis lõpetaks naistevastane vägivalla ja ohvrite häbimärgistamise asutuste poolt.
Võib-olla on hariduse küsimuse konkreetsem mainimine see, mis minu arvates puudu on.
Ma arvan, et kõigist jõupingutustest, mida me selles osas teeme, on vähe abi, et kaotada see plekk ühiskonnalt, millel ei peaks olema 21. sajandi ühiskondades kohta.
Proua juhataja, suur tänu selle tõeliselt tähtsa arutelu eest ja veel kord minu siiras tänu raportöörile.
Nagu ütlesin mõni hetk tagasi naisena ning välissuhete ja Euroopa naabruspoliitika volinikuna, on see küsimus mulle muidugi eriti tähtis ja on absoluutselt õige öelda - nagu ma tõesti ka alguses ütlesin - et see on üldine küsimus, mis kahjuks mõjutab meid kõiki ja kõigis riikides.
Siia kuulub ka Euroopa Liit, kuid muidugi on see palju rohkem nii vaestes riikides, riikides, kus puuduvad asjakohased sotsiaal-majanduslikud tingimused, eriti riikides, kus puudub tõhus politseisüsteem - mis tähendab, et raskused on isegi tuvastamise staadiumis - ja ka, enamikul juhtudel, tõhus kohtusüsteem.
Lõppude lõpuks on ka see otsustav.
Samuti oleme me teadlikud sellest, et paljudes riikides, mida siin on nimetatud, näiteks Kesk-Ameerikas ja Mehhikos, koos paljude teistega, eksisteerib endiselt korruptsioon ja maffia-organisatsioonid teevad mõnel juhul koostööd juhtivate isikutega kohtusüsteemis, mis tähendab, et avastamise protsent on endiselt väga vilets.
Nõustun paljuga, mida siin täna on öeldud: esiteks õigusloomega seotud meetmed ja teiseks rakenduslikud meetmed.
Lisaks võin korrata, et komisjonil juba on programmid töös ja nende küsimuste kallal töötatakse.
Siiski tuleb kindlasti arvestada ka aega kui tegurit.
Kahjuks pole see nähtus midagi, mida on võimalik üleöö välja juurida, seda on võimalik kontrolli alla saada ainult järk-järgult, sotsiaal-majandusliku arengu kontekstis.
Kahjuks on see midagi, millega meil kõigil tuleb veel tulevikus tegeleda.
Muidugi tuleb võtta ennetavaid meetmeid; tõin just näiteks "Pro Jóvenese”, sest see on selline huvitav programm.
Daamid ja härrad, kui te peaksite kunagi El Salvadori - või isegi Guatemalasse, kuid eriti El Salvadori sattuma - siis soovitaksin teil ise selles veenduda.
See on vähemalt mingi hea uudis.
Saan ainult kinnitada, et me muidugi läheme oma programmidega edasi ja samuti jätkame me selgelt kriitilist dialoogi Mehhikoga, kuid nõustun kohe, et nagu hr Salafranca Sánchez-Neyra märkis, Mehhiko peab ise olema valmis selle probleemi vastu võitlema ja sellega tegelema.
Asi on selles, et kui kuritegu tuvastatakse liiga hilja, siis on pärast sündmuse toimumist väga raske kõiki aspekte kindlaks määrata.
Sellest tulenevalt on ka väga tähtis kasutada kaasaegse politseitehnoloogia kõiki asjaomaseid meetodeid, sest tuvastamine on esimene tegur ja kohus on teine ning muidugi küsimus üldisest mittediskrimineerimisest ühiskonnas on samuti otsustav.
Saan vaid kinnitada, et selles küsimuses asun kindlasti teie poolel.
Arutelu on lõppenud.
Hääletamine toimub homme, neljapäeval, 11. oktoobril 2007.
Kirjalikud avaldused (kodukorra artikkel 142)
8. märtsil 2007 alustas Euroopa Parlamendi naiste õiguste ja soolise võrdõiguslikkuse komisjon rahvusvahelise naistepäeva puhul kampaaniat naistevastase vägivalla kaotamiseks.
Kõnealune raport naiste mõrvade kohta Mehhikos ja Kesk-Ameerikas on osa üldisest algatusest, mille eesmärk on naistevastase vägivalla ülemaailmne kaotamine.
Eriti neis riikides, kus vägivaldsete surmade arv on viimastel aastatel oluliselt suurenenud.
Vastavalt Mehhiko ametlikule statistikale tapeti ajavahemikul 1999-2006 kokku 6 000 tüdrukut ja naist.
Kõige häirivamad andmed tulevad peamiselt riikidest, kus on ühiskonnas sügavalt juurdunud majanduslik ebavõrdsus ja eriti kus naised on traditsiooniliselt majanduslikult meestest sõltuvad: riikidest nagu Guatemala, Salvador, Honduras - vaesuselt kolmas riik Lõuna-Ameerikas - ja Nicaragua.
Feminitsiidid Ciudad Juárezis ja Guatemalas on eriti murettekitavad ja seetõttu ma tervitan tänast arutelu.
Ma usun, et ainult nende küsimuste sügavuti mineva analüüsi kaudu, mis peaks toimuma enne 2008. aasta ELi ja Ladina-Ameerika parlamentaarse assamblee tippkohtumist Limas, saame me hinnata vastu võetud meetmeid, sealhulgas Mehhiko ametiasutuste kogemust, mis aitab võidelda naistevastase vägivalla vastu nii ELis kui ka Lõuna-Ameerikas.
Peame suurendama oma jõupingutusi, selleks et kaitsta naisi kõigi vägivalla vormide eest.
Vaatamata ülisuurtele jõupingutustele pole feminitsiidi ja selle toimepanijate karistamatuse probleem Mehhikos ja Kesk-Ameerikas leevenenud.
Seepärast peaksid Mehhiko ja Kesk-Ameerika riikide valitsused suurendama oma jõupingutusi feminitsiidi ja muude naistevastase vägivalla juhtumite vältimiseks ja avastamiseks.
Sellega seoses paluksin Kesk-Ameerika riikide valitsustel tugevdada kontrolli selle üle, kuidas kannavad sotsiaalset vastutust maquiladora (alltöövõtja) äriühingud.
Lisaks peavad Euroopa naiste ja meeste võrdsete võimaluste ja võrdsete õiguste põhimõtted tugevamalt mõjutama ELi ennetavat inimõiguste poliitikat.
Sellest tulenevalt kutsun komisjoni üles esitama ettepaneku selle kohta, kuidas mitmesuguseid feminitsiidi vastu võitlemiseks mõeldud Euroopa algatusi saaks tulevikus kohalike asutuste ja institutsioonidega paremini kooskõlastada.
Kasutada tuleb kõiki kättesaadavaid välispoliitika vahendeid.
Sellega seoses paluksin komisjoni ja liikmesriike suurendada jõupingutusi kontrollimaks kehtivate ja läbiräägitavate lepingute demokraatia ja inimõiguste klauslite järgimist.
Pidades Kesk-Ameerika riikidega läbirääkimisi assotsiatsioonilepingu üle, tuleks teostada selle mõju hindamine soolisele võrdõiguslikkusele osana jätkusuutliku arengu mõju hindamisest.
Euroopa inimõiguste poliitikat ja eriti naiste õigusi ei tohi mingil juhul majanduslike ja geopoliitiliste huvide tõttu kahtluse alla seada.
Üheminutilised sõnavõtud (kodukorra artikkel 144)
Järgmine päevakorrapunkt on minutilised sõnavõtud poliitiliselt tähtsates küsimustes.
Proua juhataja, eelmise aasta 7. oktoobrit mäletatakse dramaatilise ärkvele raputamisena selle suhtes, mis toimub Venemaal.
Sel päeval mõrvati jõhkralt Anna Politkovskaja, keda peeti ausa ajakirjanduse elavaks sümboliks.
President Putin heitis Anna Politkovskaja rolli vähetähtsana kõrvale ja see juhtum on siiani lahendamata.
Eelmise aasta oktoobris kutsusid parlamendiliikmed siin täiskogul komisjoni ja liikmesriike üles austama Anna Politkovskaja pärandit, muutes vaba meedia taastamise Venemaal meie suhete edasise arengu peamiseks tingimuseks, sest ainult siis, kui me saadame selge märguande selle kohta, et me väärtustame Anna Politkovskaja tegevust tõe ja vabaduse nimel kõrgemalt kui naftat ja gaasi, hakkab olukord Venemaal muutuma.
Pole kahtlust, et meie Euroopas jagame väärtusi, mille eest Anna Politkovskaja andis oma elu.
Kahjuks näib, et president Putin neid väärtusi ei jaga.
Austus Anna Politkovskaja vastu kohustab meid seda president Putinile tulevastel tippkohtumistel selgeks tegema.
- (RO) Räägin Rumeenia loomaaedade teemal.
Vastavalt mõnede rahvusvaheliste valitsusväliste organisatsioonide teostatud selle valdkonna hinnangutele, loetakse loomaaedu käsitleva direktiivi ülevõtmist Rumeenia õigusaktidesse üheks parimaks Euroopas.
Siiski näib 41 Rumeenia loomaaia Euroopa standarditega vastavusse viimine ettenähtud tähtpäevaks, nimelt selle aasta lõpuks, olevat peaaegu võimatu.
Selle tähtpäeva surve all ning olemasoleva avaliku ja erasektori partnerluse tingimustel toetan ma olulise ühise tegevuskava kohest rakendamist, mis koosneb järgmistest prioriteetsetest sammudest: riikliku uuringu läbiviimine olemasolevate loomaaedade liigitamiseks, hädaabi päästemeeskondade loomine ja ajutiselt loomade paljunemise takistamine.
Samuti pean vajalikuks näha selle kava rakendamiseks ette mingi aeg, enne kui otsustada sulgeda loomaaiad, mis õigusaktide nõuetele ei vasta.
- (PL) Proua juhataja, vaatamata paljudele siin istungisaalis hr Schulzi suhtes kõlanud märkustele, on ta jätkanud Euroopa Liidu liikmete aadressil rünnakuid ja solvanguid, mis pole parlamendi väärilised.
Isikuna, kes asub ühenduse institutsioonis tähtsal kohal, sekkub ta liikmesriigi siseasjadesse ja solvab pidevalt selle esindajaid.
Enamik meist siin parlamendis ei oskaks uneski näha rahvaste demokraatlikesse valimistesse sekkumist ELis.
Sooviksin teada, kuidas see härra ennast tunneks, kui Euroopa Parlamendi liige kutsuks Saksa rahvast üles oma kantslerit välja vahetama, sest Saksamaal on organisatsioone, kes seaduslikult levitavad natslikku mõtteviisi ja panevad kahtluse alla Euroopa riikide vahelised piirid.
Mul on tunne, et sel härral on kahju, et ta nii hilja, valel ajastul sündis.
Härra juhataja, täna tegi härra Pöttering avalduse maailma/Euroopa surmanuhtlusevastase päeva kohta ja teatas, et ta on surmanuhtluse vastu "mis tahes kujul”.
Ta näib eeldavat, et me kõik temaga nõustume.
Mina ei nõustu.
Eelmisel pühapäeval, kõigest miili kaugusel minu kodust Londonis, pussitati West Ham Parkis surnuks süütu 17aastane noormees Rizwan Darbar sellepärast, et teadete kohaselt üritas ta takistada sõbra mobiiltelefoni vargust.
Selline asi pole Suurbritannias ebatavaline.
Süütuid inimesi tulistatakse, pussitatakse ja pekstakse surnuks üha sagedamini.
Miks see nii on?
Sellepärast, et jõhkardid ja kurjategijad ei karda seadust.
Isegi kui nad kätte saadakse ja süüdi mõistetakse, saavad nad tihti väga leebed karistused.
Isiklikult mina sooviksin Suurbritannias näha surmanuhtluse taaskasutuselevõttu selliste mõrvade sooritajate jaoks.
Muidugi on see võimalik ainult siis, kui oleme väljaspool Euroopa Liitu, mis on veel üks hea põhjus lahkumiseks.
Härra juhataja, me oleme täna juba maininud Liibüat ja soovin seda teemat veel kord käsitleda.
Täiesti õigesti sunniti Liibüat maksma Lockerbie terroristliku metsikuse eest, kuid Liibüa kui terrorismi ülemaailmne toetaja pole siiski täielikult tasunud.
IRA alatu terrorikampaania muutus kõige hävitavamaks siis, kui nende varustusse jõudsid Liibüa Semtex ja relvad, mis võimaldasid Martin McGuinnessil ja teistel sõjanõukogu juhtidel käivitada oma kampaania kõige julmem etapp.
Ilma Liibüa osaluseta poleks sajad süütud inimesed surnud.
Seega soovin täna õhtul siin istungisaalis avaldada toetust Põhja-Iirimaa ohvrite rühma praegusele kampaaniale - mis kannab nime FAIR - selleks et sundida Liibüat rahvusvaheliselt vastutama, makstes hüvitist, nii nagu see oli Lockerbie puhul.
Just nii, nagu EL avaldas Liibüale survet Bulgaaria meditsiiniõdede osas, nii tuleks toetada ka õiglust IRA ohvritele, sundides Liibüat kokkuleppele kohtuprotsessis, mille FAIR tema vastu Ameerika Ühendriikides on alustanud.
- (RO) Eelarvekomisjoni kaudu on parlament teinud äärmiselt tähtsa otsuse.
30% Euroopa Sotsiaalfondi, Euroopa Regionaalarengu Fondi ja Ühtekuuluvusfondi halduskuludeks loodud reserviga saadame me Euroopa Komisjonile tugeva sõnumi.
Tegevusprogrammide heakskiitmine peaks toimuma Euroopa direktiividega ette nähtud aja jooksul, käesoleval juhul nelja kuuga.
Ehkki Rumeenia oli üks esimesi riike, kes need dokumendid esitas, juba jaanuaris, siis praeguseks pole kaht kõige tähtsamat tegevusprogrammi veel heaks kiidetud.
Räägin haldussuutlikkuse arengu programmist ja inimressursside programmist.
Arvestades asjaolu, et me pole ainus liikmesriik, kes sellisesse olukorda on seatud, sooviksin teada põhjuseid, kui need pole bürokraatlikud, mille tõttu komisjon on heakskiitmise novembrisse edasi lükanud.
Vastavalt ühisavaldusele, mille me koos nõukoguga pärast 13. juuli kokkulepet vastu võtsime, peaks komisjon tagama liikmesriikide programmide ja projektide kiire heakskiitmise ning esitama nende vastuvõtmise kava.
Härra juhataja, tervitan võimalust tõsta esile raport töösuhete kohta postisektoris, mille on hiljuti avaldanud Euroopa Elu- ja Töötingimuste Parandamise Fond.
Tõepoolest soovin, et see raport oleks olnud kättesaadav enne, kui me postiteenistuste üle hääletasime.
Kuid isegi praegu on see õigeaegseks äratuseks kõigile valitsustele, kes järgnevate aastate jooksul oma postiteenistusi erastavad.
ELis oleme me kohustunud järgima Lissaboni strateegiat, looma rohkem ja paremaid töökohti.
Kahjuks ütleb see raport meile, et seni on postisektori erastamine toonud kaasa vähem, ja mis veelgi olulisem, halvemaid töökohti koos halvemate töötingimustega.
Raportis väidetakse, et alates liberaliseerimisprotsessi algusest on palga muutused sektoris olnud alla keskmise kõigis riikides peale kolme.
Kuid veelgi olulisem on see, et kõigis riikides eksisteerib palgaerinevus peamise teenusepakkuja töötajate ja uute sisenejate või alternatiivsete pakkujate töötajate vahel.
Kui olukorda ei kontrollita, siis, ja ma tsiteerin raportit, "halvenevad töötingimused ja pingestuvad töösuhted”.
Seni pole postisektori erastamine Lissaboni testi läbinud.
- (PL) Härra juhataja, käesoleva volitusteperioodi jooksul on Euroopa Parlament juba mitu korda nõudnud poolakate, eriti katoliiklaste diskrimineerimise lõpetamist.
Ka nüüd on meil võimalik näha, kuidas üks osa meediast nõuab Sotsiaalse ja meedia kultuuri ülikooli toetuse kinnipidamist, mis on jõhkra diskrimineerimise väljendus ja muust kui kriteeriumide sisemisest väärtusest lähtuva motivatsioon näide.
Süüdistused, mida teatud meediakanalid selle institutsiooni suunas loobivad, pole midagi muud kui teotus, mida väljendavad inimesed, kes kunagi Poolat ja poolakaid orjastasid.
Tänapäeval, demokraatlikul ajastul, ei suuda nad leppida piiramatu võimu kaotusega.
Ülikool, mis rahalist toetust palub, pakub universaalse väärtussüsteemi alast haridust ja koolitust ning eriti vaestest perekondadest pärit üliõpilaste jaoks.
Kriteeriumide karmistamine ja raha eraldamisest keeldumine meedias peetava nõiajahi tõttu, eriti võrdsete võimaluste aastal, oleks meie arvates mitte ainult usulise ja maailmavaatelise diskrimineerimise näiteks, vaid ka totalitaarsete meetodite kohaldamise väljenduseks, mis on vastuolus Euroopa õiguse väljakuulutatud väärtuste, standardite ja nõuetega.
- (PL) Härra juhataja, soovin juhtida tähelepanu väga tähtsale probleemile Euroopa Komisjonis, mis siin Euroopa Parlamendi istungisaalis pidevalt tähelepanuta jäetakse: see puudutab transpordiühendusi.
Lühim transporditee Skandinaaviast, Euroopa põhjaosast, lõunasse - Türki, Kreekasse ja Bulgaariasse - läheb Kesk-Euroopa transpordikoridori kaudu.
See algab Ystadist Rootsis, läbib Poola linnad Szczecini ja Wroclawi, Tšehhis Praha, Slovakkias Bratislava, Viini ja seejärel Constanta, Thessaloniki ja Trieste.
Seda marsruuti ignoreeritakse jätkuvalt ja minu arvates selle lisamine Euroopa maantee- ja raudteeühenduste nimekirja kiirendaks ja lühendaks transpordiühendusi piki seda marsruuti ning annaks tõuke kogu Kesk-Euroopa koridorile ja kõigile linnadele ja piirkondadele, mis selle äärde jäävad.
Härra juhataja, täna avaldati Euroopa Transpordiohutuse Nõukogu raport ELi edusammude kohta liiklussurmade vähendamisel poole võrra aastaks 2010.
See sisaldab häid ja halbu uudiseid.
Jah - riigid on olukorda parandanud ja seda tuleb tervitada, kuid liiklussurmade üldarv on ikka liiga suur ja praeguste suundumuste jätkudes ei saavuta EL oma liiklussurmade vähendamise eesmärke.
Tegelikult saavutavad selle ainult kolm liikmesriiki - Luksemburg, Prantsusmaa ja Portugal.
Neil on õnnestunud liiklussurmasid vähendada enam kui 8% võrra aastas.
Tasub meenutada, et viimase 12 kuu jooksul hukkus ELi teedel enam kui 39 000 inimest.
Kui oleksime saavutanud oma sihtmärgi, siis oleks täna 5 000 inimest elus.
Mul on kahju, et Iirimaa, minu kodumaa, on nende vajalike paranduste tegemisel nende seas, kes on teinud vähem.
Võiksime kuulata paremini toimetulevaid riike.
Nad on pühendanud palju jõudu ja poliitilist tahet, selleks et parandada jõustamist mitmes võtmetähtsusega valdkonnas.
ELil on jäänud vaid kolm aastat, võtmaks meetmeid, mis võiksid meid viia eesmärgini vähendada liiklussurmasid poole võrra.
Kogemus näitab, et see on võimalik, kuid selleks vajame me uut tõuget ELi tasandil.
(FR) Härra juhataja, sooviksin juhtida parlamendi tähelepanu Kosovo probleemile ja eriti vajadusele, et Euroopa Parlament sellele Euroopa siseasjale reageeriks ja tagaks, et asjakohaselt austataks inimeste õigust määrata oma tulevik.
On ilmunud palju poliitilisi osapooli, kes avaldavad survet Kosovo jagamiseks, mis ei ole lahendus.
Meile on see väga selge, eriti Palestiina territooriumiga seonduvate probleemide kaudu ja seoses selle territooriumi jagamisega 1946. aastal.
Seega peaks Euroopa Parlament avaldama tugevat survet, selleks et vältida jagamist, vältida sel moel konflikti loomist ja võimaldada inimestel otsustada oma saatuse üle, tagades, et Euroopa Parlament saab olla kohal, olla kohal Euroopa tasandil ja samuti kogu meie territooriumil.
Härra juhataja, kahjuks on selle ajaga, mis mul kulub oma kõne lõpetamiseks, kaks inimest ennast juba tapnud.
Seda seetõttu, et maailmas sooritab iga 30 sekundi järel üks inimene enesetapu.
Peadpööritav arv, üks miljon inimest, paljud neist noored mehed ja naised, lõpetavad ise igal aastal oma elu.
Enesetapp on Euroopa Liidule vägagi oluline teema, sest enesetappude sageduselt kümne esimese riigi seas on viis ELi liikmesriiki: Leedu, Eesti, Ungari, Sloveenia ja Läti.
Tegelikult on Leedus suurim enesetappude sagedus maailmas.
ELile on see väga kurb statistika, sest enamikul juhtudel on enesetapu põhjused välditavad.
EL on oma kodanike ees kohustatud kiiresti enesetappude sagedust liikmesriikides vähendama.
Palun teil, härra juhataja, isiklikult pöörduda kõigi ELi liikmesriikide valitsuste ja parlamentide poole, eriti viie eespool nimetatud riigi puhul, ja nõuda neilt tungivalt kahekordistada jõupingutusi oma kodanike enesetappude vältimiseks.
Seda tehes on igal aastal võimalik päästa mitmeid tuhandeid elusid.
- (RO) Hiljutine uuring näitab, et Rumeenias on umbes 170 000 5.-8. klassi last, kelle üks või mõlemad vanemad on välismaale tööle siirdunud.
Vanavanemate või perekondade hoolde jäetud laste arv suureneb Euroopa Liidu uutes liikmesriikides ja ka kandidaatriikides iga päevaga veelgi.
Seetõttu sooviksin rõhutada vajadust luua sobivad struktuurid, mis aitaksid lastel ja vanematel koos olla, samuti vajadust solidaarsusele keskenduva sotsiaalpoliitika järele.
Olen arvamusel, et perekondade taasühinemise soodustamine majandusliku ja sotsiaalse integreerimise tegurina peaks olema seadusliku rändepoliitika keskne aspekt.
Samal ajal palun Euroopa Komisjonil koostada strateegia laste kohta, kes on jäänud päritoluriikidesse pärast nende vanemate lahkumist, ja toetada liikmesriikides sobivate struktuuride loomist, selleks et aidata lastel ja vanematel uue perekondliku olukorraga kohaneda.
Sellega on üheminutilised sõnavõtud lõppenud.
Ühise põllumajanduspoliitika rahastamine
Järgmine päevakorrapunkt on Jorgo Chatzimarkakise põllumajanduse ja maaelu arengu komisjoni nimel koostatud raport ettepaneku kohta võtta vastu nõukogu määrus, millega muudetakse määrust (EÜ) nr 1290/2005 ühise põllumajanduspoliitika rahastamise kohta - C6-0116/2007 -.
Euroopa Komisjoni asepresident. - Härra juhataja, tänan, et andsite mulle võimaluse öelda paar sõna raporti kohta, mis käsitleb määrust 1290/2005 ühise põllumajanduspoliitika rahastamise kohta.
Kõigepealt sooviksin tänada hr Chatzimarkakist ja komisjoni liikmeid nende jõupingutuste eest.
Komisjoni ettepanek sisaldab kahte punkti, mis omavad poliitilist tähtsust.
Esiteks, sätestada vajalik järg finantsmääruse artikli 53b asjaomasele osale, mis sätestab, et läbipaistvuskohustus ja abisaajate hilisem avaldamine liikmesriikide poolt tuleb tagada sektorispetsiifiliste õigusaktidega.
Teiseks, tugevdada mehhanismi, millega finantsdistsipliini kindlustatakse uue põllumajandusliku abi vähendamise ja peatamise mehhanismi kaudu, mis on struktureeritum ja läbipaistvam kui praegune, määruses juba sätestatud mehhanism, ja andes komisjonile võimaluse finantskorrektsiooni tegemiseks hilisema kontrolli mitteläbimise korral.
Komisjon pooldab tugevalt avatust ja läbipaistvust.
Selle üheks osaks on avalikkuse õigus teada, mis toimub ühenduse abiga ja kes seda saab ning millisel määral.
Finantsmääruse artiklis 53 on sätestatud, et liikmesriigid peaksid abisaajate nimed hiljem avaldama.
Komisjoni ettepanekus sisaldub järg sellele üldisele kohustusele Euroopa Põllumajanduse Arendus- ja Tagatisfondi ning Maaelu Arengu Euroopa Põllumajandusfondi kulutuste osas.
Komisjon nõuab tungivalt, et liikmesriigid selle teabe avaldaksid, sest halduskoostöö korras on nemad põllumeestega kontaktis ja seepärast on neil palju paremad võimalused avaldatava teabe kontrollimiseks kui komisjonil.
Olen teile väga tänulik toetuse eest selles küsimuses.
Komisjon leiab inspiratsiooni mõnedest esitatud muudatusettepanekutest, kui ta võtab vastu rakendusaktid, kuid see poleks kooskõlas parema õigusliku reguleerimise ja lihtsustamisega, kui kõik - mõnikord väga tehnilised - andmed lisada nõukogu määrusesse.
Siiski lubage mul üks asi selgeks teha.
Abisaajaid tuleb eelnevalt teavitada asjaolust, et teatud andmed kuuluvad avaldamisele ja avaldamine toimub ainult kohaldatavate eraelu puutumatuse kaitse õigusaktide täieliku austamise kontekstis.
Nagu teate, on määruses 1290/2005 juba sätestatud vähendamise ja peatamise mehhanism.
Selle mehhanismiga võrreldes pakub väljapakutud säte uut läbipaistvat ja tõhusat mehhanismi, mis võimaldab veelgi lihtsustada olemasolevat võimalust vähendada või peatada maksed liikmesriigile tõsiste ja jätkuvate puuduste korral riiklikes kontrollisüsteemides.
Selle uue korralduse eeliseks on see, et teatud elemendid määratakse eelnevalt kindlaks, tagamaks selle õigusakti tõhusamat kasutamist.
Ütlematagi on selge, et juba olemasolevat vähendamise mehhanismi kohaldatakse jätkuvalt muud tüüpi juhtudel.
Siiski pole komisjonile vastuvõetavad muudatusettepanekud, mille eesmärk on vähendamise mehhanismi nõrgestada.
Lõpetuseks, olen tähele pannud päris mitut muudatusettepanekut, mille eesmärk on põllumajanduskulude haldamise üldise süsteemi edasine tugevdamine, mis pole meie ettepanekuga seotud.
Nende osas olen arvamusel, et käesolev tekst on leidnud hea tasakaalu, ja me peaks kõigile osapooltele andma aega selle rakendamiseks, enne kui kaaluda muudatusi eeskirjades, mis siiski jõustusid alles vähem kui aasta eest.
Härra juhataja, volinik, daamid ja härrad, suur tänu, et leidsite aega siinviibimiseks, vaatamata hilisele tunnile.
Tõepoolest, arutluse all pole mitte mõni vähetähtis marginaalne teema - see on ühine põllumajanduspoliitika.
Sooviksin alustada, meenutades parlamendile, mida ühine põllumajanduspoliitika tegelikult tähendab meie peaaegu 500 miljoni kodaniku valdava enamuse jaoks.
Lõppude lõpuks, just kodanikke silmas pidades selliseid täiskogu arutelusid peetaksegi.
Siiski võib sellega seoses märkida, et paljud kodanikud näevad ühist põllumajanduspoliitikat eelkõige ELi reklaamina - kuid kahjuks äärmiselt viletsa reklaamina.
Eksporditoetused, oletatavasti ebaõiglane kaubandus kolmandate riikidega, söödaga seotud skandaalid, põllumajandustootjate protestid, liigsed toetused, geneetiliselt muundatud taimed - negatiivset kuvandit omavate küsimuste hulk ühise põllumajanduspoliitikaga seoses on tohutult suur.
Ühise põllumajanduspoliitika eksimused on oluliselt kaasa aidanud ELi viletsale mainele paljudes Euroopa osades.
Daamid ja härrad, see maine pole midagi, mille me täna õhtul siin möödaminnes kõrvale võiksime heita.
Käesolev raport võib siiski - tingimusel, et nõukogu seda toetab - suunata ühise põllumajanduspoliitika uuele rajale, mis vastab paremini kodanike enamuse vaadetele.
Sooviksin alustada, käsitledes veel üks kord komisjoni ettepanekut.
Põhimõtteliselt koosneb see neljast elemendist: läbipaistvus, s.o põllumajandustoetuste saajate nimede avaldamine; liikmesriikidele esimese samba maksete peatamise võimaluse loomine tõsiste rikkumiste korral nende haldus- ja kontrollisüsteemides; komisjoni auditeerimise aja lühendamine juhul, kui liikmesriigid oma kontrollikohustusi ei järgi (erandid nn 24 kuu reeglist); ja rakendusvolituste muutmine.
Poliitilises mõttes on läbipaistvust käsitlevad ettepanekud Euroopa Parlamendile kindlasti äärmiselt tähtsad.
Nendega rakendab komisjon lõpuks nõukogu ja Euroopa Parlamendi otsust 2007. aasta eelarve kohta.
Üldiselt tervitan ma seda projekti soojalt, ehkki komisjoni ettepanek tuleb üsna hilja, osaliselt tõenäoliselt seetõttu, et tekstis oli vaja arvestada uute asjaoludega.
Komisjon rakendusmäärustes Maaelu Arengu Euroopa Põllumajandusfondi kohta nähakse juba ette kõigi teise samba maksete saajate nimede avaldamine.
Ka teiste fondide kohta (Euroopa Regionaalarengu Fond, Euroopa Kalandusfond, Ühtekuuluvusfond) on nüüd olemas avaldamiseeskirjad.
Eelarvealane otsus tähendab, et põhimõtteliselt pole läbipaistvus enam vaidlusi tekitav küsimus: enam pole küsimus selles, kas, vaid kuidas.
Üksteist liikmesriiki juba avaldavad täielikult kõigi maksete kohta teabe.
Seega vajame me rohkem läbipaistvust.
Läbipaistvuse puudumine on võimaldanud kuulujuttude ja valeteabekampaaniate ilmumist, mis on kahjustanud ühist põllumajanduspoliitikat rohkem kui aeg-ajalt tegelikult juhtuvad vead.
Ainsad probleemid seonduvad sellega, kuidas: lõppude lõpuks ei avalda komisjon menetluse kohta andmeid ja soovib sätestada veelgi üksikasjalikumad sätted rakendusmäärustes.
Kuna meie ees on enesemääramise õigusesse sekkumine isikuandmete osas, siis tehakse minu raportis ettepanek mõnedeks selgitusteks selle kohta, milliseid andmeid avaldatakse ja mis tingimustel.
Sellega järgitakse selgesõnaliselt Euroopa andmekaitseinspektori arvamust.
Kiire rakendamise soovile vaatamata tuleb andmekaitset võtta väga tõsiselt - ja Euroopa Parlament seda ka teeb.
Kõnealuse raporti eesmärgid on järgmised: suurem läbipaistvus ja samal ajal selgemad andmekaitse nõuded.
Lisaks tuleneb teavitada avalikkust.
Kuidas seda tasakaalu saavutada?
Minu arvates on põhimõtteliselt tähtis asjaomaste osapoolte eelnev teavitamine ja mingit läbipaistvust ei teki, kui arvud midagi ei tähenda.
Seepärast teen ettepaneku selgemalt eristada, näiteks vastavalt sekkumise eesmärgile.
Minu raport pakub välja nime, makse ja elukoha / registreeritud asukoha.
Tänapäeval tähendab läbipaistvus avaldamist Internetis.
Me räägime üldise Interneti-platvormi loomisest komisjoni linkide ja komisjoni viidetega.
Liikmesriikide asi on see asjakohaste seletustega arusaadavaks muuta.
Liikmesriikidel on lubatud teavet ka piirkondlikul tasandil avaldada, kui nad seda vajalikuks peavad.
Erinevad andmebaasid peavad olema seotud.
Nõukogus põhjustab küsimus selle kohta, kes teabe avaldab, palju vaidlusi.
Finantsjuhtimine on jagatud, nii et liikmesriikidel on selged kohustused - sealhulgas vastavalt finantsmääruse artiklile 53b.
Lisaks tekitaks komisjonipoolne avaldamine õiguskaitse probleeme, sest valeandmete avaldamisest puudutatud isikud peaksid pöörduma otse Euroopa esimese astme kohtusse.
See pole kodanikusõbralik ega eriti läbipaistev.
Komisjoni ettepanek on lihtsam, läbipaistvam, selle haldamine on vähem kohmakas ja kodanikusõbralikum ning seepärast toetan ma seda.
See on kooskõlas kõigi muude valdkondade sätetega (struktuurifondid ja seni teises sambas kehtinud eeskirjad).
Kuna teabe avaldamist tuleb vaadelda eelarvekontrolli kontekstis, siis teen oma raportis ettepaneku (mõõduka) kindlaksmääratud suuruses trahvi kohta teabe avaldamata jätmise korral.
Rahastamise karistava vähendamise kohta ütleksin, et laias laastus pooldan seda, kuid on mõned punktid, kus sooviksin näha proportsionaalsuse põhimõtte suuremat arvestamist.
Eelarvekontrollikomisjonis tegi minu kolleeg hr Mulder ettepanekud toimiku eelarvelist mõõdet käsitleva osas suhtes, mida ma kogu südamest pooldan.
Eelarvekomisjoni arvamuses väljendas komisjon oma seisukohti läbipaistvuse küsimustes ja suures osas vastavad need minu ettepanekutele.
Daamid ja härrad ja eriti nõukogu liikmed, käesolev raport võeti põllumajanduse ja maaelu arengu komisjonis ühehäälselt vastu.
Loodan ka homsel hääletusel suurt enamust.
Palun tungivalt, et nõukogu ja komisjon võtaksid seda Euroopa inimeste esindajate häält tõsiselt.
Kahtlemata on olema seos käesoleva raporti ja viisi, kuidas asjaomased pooled sellega tegelevad, ning oodatava tervisekontrolli vahel.
Kindlasti pöördume me selle juurde tagasi siis, kui tervisekontrolliga tegeleme.
Härra juhataja, olen väga tänulik oma kolleegile hr Chatzimarkakisele, kes on esitanud raporti, mille Euroopa Rahvapartei (Kristlike Demokraatide) ja Euroopa Demokraatide fraktsioon võib igakülgselt heaks kiita.
Siiski tekib õigustatud küsimus, kas see määrus oli üldse vajalik.
See kutsub esile intensiivseid kadedaid arutelusid, sest konteksti on kodanikele raske selgitada.
Seepärast ma arvan, et on hea, kui põllumajandusettevõtetele tuleb selgitada maksete tegemise põhjuseid, juhul kui nende andmed avaldatakse.
Meie põllumajandustootjad annavad ühiskonnale tõepoolest väärtusliku panuse, varustades meid iga päev toiduainetega, hoolitsedes meie kultuurmaastike eest ja andest suure panuse maapiirkondade ellu.
Läbipaistvus ei saa siiski olla ühesuunaline - seda tuleb rakendada mõlemal poolel.
Seetõttu toetab minu fraktsioon raporti ettepanekut panna kasutajad teabe kasutamisel allkirja andma või registreeruma.
Nagu minu kolleeg just mainis, on samuti tähtis, et see direktiiv ei tühistaks andmekaitse sätteid, eriti liikmesriikide omi.
Võrdse kohtlemise huvides paluksin siiski komisjonil esitada ettepaneku võtta vastu määrus läbipaistvuse tagamiseks ka näiteks valitsusväliste organisatsioonidega seoses.
Olen veendunud, et võrreldes põllumajandussektoriga suunatakse rohkem ELi raha kahtlastesse projektidesse valitsusväliste organisatsioonide poolt.
Raport annab meile võimaluse näidata avalikkusele, miks maksumaksja raha põllumajandusele kulutatakse.
Raporti asjakohane kasutamine aitab saavutada edu, tutvustades avalikkusele Euroopa põllumajanduse suurt tähtsust, ja sellisel juhul on see läbipaistvuse direktiiv oma eesmärgi täitnud.
Härra juhataja, volinik, daamid ja härrad, käesoleva määruse esimese eesmärgi kohta, milleks on järgida kohustust avaldada teave ühenduse rahaliste vahendite saajate kohta, arvan ma, et on täiesti õige, et me peaksime lõpuks teadma, kes ja mida ühise põllumajanduspoliitika raames saab.
See on kauaoodatud meede, ehkki küsimus pole siin põllumajandustootjate häbimärgistamises, vaid läbipaistvuse loomises rahanduses, mis maksumaksjate ja tarbijatena puudutab meid kõiki ja mille suhtes meil on õigus teabele.
Ma isegi arvan, et selline avaldamine võiks olla äärmiselt kasulik ja parandada kodanike arvamust põllumajandustootjatest ja maksetest, mida nad saavad ühiskonnale osutatava teenuse eest, kui nad tarnivad kõrgetele tootmisstandarditele vastavat kvaliteetset toitu ja näiteks hooldavad maad ning maapiirkondi.
Maksete seletuskirja ja põllumajanduslike majapidamiste tulu avaldamine, mida on taotlenud põllumajanduse ja maaelu arengu komisjon, on samuti väga kasulik.
Nõustun täielikult avaldamise praktilise korraldusega, nii nagu see on määratletud meie kolleegi hr Chatzimarkakise raportis, mis näeb ette Euroopa Interneti-platvormi loomist, mis seotakse liikmesriikide Interneti-platvormidega, kus avaldatakse kohalike abisaajate nimed ja elukohad.
Aktsiaseltside või osaühingute puhul tuleb avaldada ka investorite ja juhatuse liikmete nimed.
Samuti toetan ma käesoleva määruse rakendamisele järgnevatel aastatel Euroopa Komisjonilt nõutavaid hindamisaruandeid, mis on väga kasulikud, et hinnata komisjoni poolt teabe tsentraliseeritud avaldamise kasulikkust ja rahade jaotust, millega võiksid kaasneda ka õigusloomega seotud ettepanekud, selleks et saavutada rahaliste vahendite objektiivsem jaotus esimeses ja teises sambas.
Teisest küljest, mis puudutab nende andmete kättesaadavuse meetodeid, siis ei nõustu ma üldse konfidentsiaalsust käsitlevate või andmetele juurdepääsu takistavate ettepanekutega, mis minu arvates täiesti kaotaksid käesoleva määruse läbipaistvust suurendava mõju.
Kui juurutatakse läbipaistvust, eriti seoses avaliku sektori rahaliste vahenditega, siis arvan ma, et juurdepääs teabele peaks olema kõigil, ilma piiranguteta.
Praktikas, arvestades, et andmed avaldavad kõigepealt liikmesriigid ja siis koondatakse need ELi tasandil, näib registreerimise süsteemi kasutuselevõtmine peaaegu võimatu ja igal juhul kolmteist liikmesriiki on need andmed juba piiranguteta avaldanud.
Seepärast palun teil tervikuna või osaliselt tagasi lükata muudatusettepanekud 4, 20, 21 ja 23, mis nõuavad avalike andmete kasutajate isikute tuvastamist ja motivatsiooni avaldamist.
Teise eesmärgi - mehhanism põllumajandustoetuste vähendamiseks või peatamiseks, kui riiklike kontrollisüsteemide teatud võtmetähtsusega elemendid läbi kukuvad või ei toimi - osas ma arvan, et see on Euroopa Komisjoni jaoks kasulik mehhanism tegutsemiseks.
Kuid loomulikult tuleb seda kasutada proportsionaalselt rikkumise iseloomu, kestuse ja tõsidusega.
Sarnaselt vähendatakse vähendamise ulatust, kui liikmesriik on midagi ette võtnud puuduste likvideerimiseks, või suurendatakse seda, kui liikmesriik pole järginud varem antud soovitusi.
Samuti loodan, et säilitatakse nõue liikmesriikidele teavitada komisjon sellest, kuidas nad on otsustanud või kavatsevad kasutada pärast rikkumisi peatatud rahalisi vahendeid.
fraktsiooni ALDE nimel. - Härra juhataja, kõigepealt soovin õnnitleda raportööri tema suurepärase töö puhul.
Käesolev määrus annab positiivse tulemuse, tagades suurema läbipaistvuse ja aruandekohustuse.
Seda on vaja, sest see peaks iseenesest olema igasuguse Euroopa rahastamise nõue, kuid ka seepärast, et aitab hajutada mõnda ülepaisutatud müüti, mis ühist põllumajanduspoliitikat ümbritsevad.
Tõepoolest, kontrollikoja aruannetest võime lugeda, et viimasel ajal on põllumajanduskulude kontroll oluliselt paranenud.
Sellele tuleb juhtida laia avalikkuse tähelepanu.
Nõustun raportööri ettepanekuga, et sarnane nõue peaks kehtima struktuurifondide suhtes.
Seda ei peaks kohaldama ainult ühise põllumajanduspoliitika suhtes.
See läbipaistvuse algatus tuleks siduda ka muude valdkondadega.
Kuna me ootame ühise põllumajanduspoliitika nn tervisekontrolli, siis on tähtis asjaga tegeleda, et see n-ö kaelast ära saada.
Ühine põllumajanduspoliitika leiab tihti ebasoodsat kajastamist ajakirjanduses, kuid väga tihti keskenduvad need märkused ainult negatiivsetele aspektidele ja ignoreerivad täielikult tohutut positiivset kasu, mida ühine põllumajanduspoliitika tarbijatele andnud on.
Alates ühise põllumajanduspoliitika kasutuselevõtust on toiduainete hindade inflatsioon üldisele inflatsioonile tugevalt alla jäänud.
Ühine põllumajanduspoliitika on taganud ELi kodanikele odavama toidu, kuid ühine põllumajanduspoliitika on andnud ka ohutu ja kontrollitud päritoluga toidu.
Ütlus "otse laudast pannile” tähendab just seda.
Ühine põllumajanduspoliitika parandab meie keskkonda ja loomade heaolu ning teeb seda jätkuvalt.
Lisaks sellele on ühine põllumajanduspoliitika taganud ELi toiduainetega kindlustatuse.
Palju inimesed naeruvääristavad toiduainetega kindlustatuse ideed, justkui kuuluks see kuhugi pimedasse ajastusse.
Maailmas on küllalt toitu enda äratoitmiseks.
Kui kauaks?
Nädalaks võib-olla.
Mõelge vaid, milline surve tekib, kui tõesti hakkame toidu asemel kütust kasvatama.
Mõelge vaid korraks, milline surve tekib, kui tõusva majandusega riigid, India ja Hiina, hakkavad ELiga võistlema kasvatatud toiduainete ja kütuse, mitte lihtsalt toidu pärast.
Siis pöörame me toiduainetega kindlustatuse saavutamiseks oma pilgud ELi ja ühise põllumajanduspoliitika poole.
Ühisel põllumajanduspoliitikal, nagu igasugusel poliitikal, on oma kitsaskohad, kuid ELi kodanikel on sellest kasu olnud ja see määrus tagab, et sellest on ka tulevikus kasu avatud ja läbipaistval viisil.
Härra juhataja, ma toetan täiesti nii hr Jorgo Chatzimarkakise raportit kui ka määruse eelnõu.
See on tähtis samm õiges suunas; me juurutame suuremat aruandekohustuse läbipaistvust seoses Euroopa Liidu kulutustega.
Kõige väärtuslikum säte on see, mis võimaldab ühise põllumajanduspoliitika osana avaldada või mis pigem muudab kohustuslikuks avaldada teabe selle kohta, kes ja mis kontekstis neid rahalisi vahendeid kasutas.
Avalik arvamus on seda teavet juba mõnda aega nõudnud, samuti ka ajakirjandus, seega on väga hea, et see konkreetne põhimõte on lisatud.
Igaüks, kes on saanud avalikku toetust, ei tohiks seda tõsiasja häbeneda; eriti põllumajandustootjatel pole põhjust seda häbeneda, sest lõppude lõpuks on abi selgelt asjakohane ja kasuks kogu ühiskonnale.
Määruse eesmärk on tugevam kontroll ELi kulutuste üle ja samuti on see väga hea.
Sooviksin kasutada võimalust öelda paar sõna probleemi kohta, mis kerkis üles, kui eelarvekontrollikomisjon külastas oktoobri alguses Poolat.
Probleem on seotud puuduste avastamisega riiklike kontrolliorganite poolt.
See on lahendus, mis võimaldaks meil vältida kulutuste piirangute tagajärgi olukorras, kus puudused avastab riiklik kontrolliorgan.
Asi puudutab nende organite asjakohast koostööd Euroopa Kontrollikojaga ja nende motivatsiooni selliste puuduste avastamiseks, ilma et sel oleksid tagajärjed nende riigile.
Härra juhataja, põllumajanduses on läbipaistvus vajalik.
Hr Deß ütles, et raha läheb kahtlastesse projektidesse.
On tõsi, et me soovime seda sellise läbipaistvuse kaudu nähtavaks teha, kuid võib-olla nõustub ta minuga ka selles, et mitte väga palju raha ei leia teed Euroopa põllumajandusse ja Euroopa maapiirkondadesse; osa sellest suubub valedesse kanalitesse.
Viimaste aastate eelarvetes on põllumajandustootjatele eraldatud miljardid eurod, mis pole nendeni jõudnud.
Kõik põllumajandustootjate eksporditoetused, kogu ELi sekkumistava koos ladustamisega - need on neelanud miljardeid eurosid, kuid põllumajandustootjaid pole see aidanud.
Parimal juhul - nagu märkis pr Harkin Euroopa Demokraatide ja Liberaalide Liidu fraktsioonist - on nad hoidnud hinnad madalal turu langussuundumuste stabiliseerimise kaudu, mis on teatavat sorti inflatsioonipiduriks.
Loomulikult on hindade stabiilsena hoidmine üldine eesmärk, kuid põllumajandustootjate huvides ei saa olla selle tagamiseks riigi või Euroopa lakeiks hakata.
Raportööril oli õigus, kui ta rääkis vajadusest võrdlusaluse järele: avaldamisest üksi ei piisa.
Sooviksin pakkuda võrdlusaluse: isegi pärast ühise põllumajanduspoliitika reformi, suurusjärgu korral 300 eurot hektari kohta, saab ratsionaliseeritud ettevõte, kus üks töötaja harib 400 hektarit - see on ratsionaliseerimise ülim tase - umbes 120 000 eurot töötaja kohta.
80% põllumajandustootjatest ei saa sellest isegi mitte kümnendikku.
Seepärast peame me ka selgitama, mis selle rahaga toimub.
Selle võrdlusaluse peavad looma poliitikud - see ei sünni automaatselt koos avaldamisega.
Kui komisjon oma ettepanekus väidab, et neid makseid peab võib-olla astmestama, et kasutusele tuleb võtta modulatsioon teise sambasse - kuna siin annab raha töötajate ja keskkonna seisukohalt paremaid tulemusi - siis annab see aimu sellest, mis ees ootab, nimelt arutelu pärast selle teabe avaldamist.
Ja siis peame veel kord poliitika vabaks laskma.
Siiski, kõigepealt tuleb lasta rääkida arvudel, need tuleb avaldada, ja me peame olema rahulikud, ning kui need osutuvad valeks, tuleb poliitikat muuta, selleks et neid korrigeerida.
Suur tänu teile raporti eest - kavatseme seda toetada.
Suur tänu, härra juhataja.
Samuti sooviksin tänada raportööri tema töö eest.
Euroopa maksumaksjad soovivad teada, kuidas nende makse kasutatakse.
Põllumajandustoetuste saajate nimede avaldamine on absoluutselt vajalik läbipaistva Euroopa poliitika huvides, arvestades eelkõige nende toetuste tohutut osakaalu ELi eelarves.
Tähtsam on siiski see, et nimede avaldamisest võib alguse saada väga vajalik, tõeliselt põhjalik ühise põllumajanduspoliitika reform.
Kui toetused Madalmaades 2005. aastal avalikuks tehti, siis saime me aru, et ebaproportsionaalne osa läheb väikesele jõukale rühmale.
Me anname suuri toetusi rahvusvahelistele ettevõtetele ja suurmaaomanikele, samas kui tuhanded tavalised põllumajandustootjad suudavad vaevu toime tulla.
Kõigepealt tuleb kehtestada ülempiir toetustele, mida üks isik või äriühing võib saada - ja seda mitte 300 000 euro ulatuses, nagu volinik Fischer Boel hiljuti välja pakkus.
Ma pakuks välja mitte rohkem kui keskmine aastapalk.
Lõppude lõpuks on enamik toetusi mõeldud sissetuleku täiendamiseks.
Liikmesriigid, mis ei taga asjakohast läbipaistvust, peaksid karistuseks vähem ELi raha saama.
Samuti on tähtis, et kui liikmesriikide kontrollimehhanismid töötavad halvasti, siis tehakse see teatavaks, nii et põllumajandustootjad ja nende huve esindavad organisatsioonid saaksid neid asutusi vastutama panna juhul, kui nad selle tulemusena on kahju saanud.
Muidugi, see peaks olema ainult algus tervele seeriale parlamendi läbipaistvuse algatustele.
Struktuurifondide vahendite jaotus tuleks samuti avaldada.
Ma loodan parlamendilt käesolevale raportile suurimat võimalikku toetust, kuna see muudaks meie peamise kontrollifunktsiooni palju lihtsamaks.
Läbipaistev põllumajanduspoliitika on esimene samm õiglase põllumajanduspoliitika suunas.
fraktsiooni IND/DEM nimel. - (SV) Tänan, härra juhataja.
Mina ja minu valijad arvame, et EL on liiga suletud ja bürokraatlik.
Seetõttu tervitan komisjoni ettepanekut, mille eesmärgiks on institutsioonide kulutuste suurem avatus ja läbipaistvus.
Põllumajanduse toetamine on vaidlusalune teema.
Seepärast on tähtis, et kodanikel oleks võimalik näha, kellele ja mis ulatuses nende maksud lähevad.
On kahetsusväärne, et komisjoni muudatusettepanekud on vastuolus ELi rolliga läbipaistva institutsioonina.
Parlamendikomisjoni nõue registreeruda, selleks et saada juurdepääs teabele, on tõsine kõigi kodanike eraelu puutumatuse rikkumine, olgu nad siis põllumajandustootjad, ajakirjanikud või algkooliõpetajad.
Kodanike registreerimine, kes soovivad tutvuda avalike dokumentidega, on areng, mida me ELis näha ei soovi.
Seepärast kutsun kõiki parlamendiliikmeid üles hääletama parlamendikomisjoni muudatusettepanekute 4 ja 23 vastu.
Tänan.
Härra juhataja, volinik, hr Chatzimarkakis, meil on teraviljapuudus, meil on piimapuudus, maisi ja või hinnad kerkivad taevasse ja mida meie teeme?
Me arutame seda, kuidas panna lisatasusid lehma, lamba või hektari kohta Internetti, ja samas, kui maailma ootab nälg, siis meie nagu noorukid mängime põllumajanduse korraldamisega ja finantsmeilidega Internetis.
Muidugi on olemas hea põhjus: läbipaistvus, õigus teada ja kontrollida, mida tehakse põllumajandustootjatele makstavate miljarditega.
Siiski teostab demokraatias kontrolli parlament istungisaalis ja mitte surfajad Internetis.
Samuti, kui läbipaistvus kehtib põllumajandustoetuste suhtes, miks siis mitte ka, populismi vaimus, saada läbipaistvust ELi kõrgemate ametnike palkade suhtes?
Kui me paneme lüpsilehmade raha Internetti, miks siis mitte panna Internetti see raha, mida kõrgemad ametnikud lüpsavad?
See on esimene ebaõiglus.
On ka teine.
Väiketootjad hakkavad olema läbipaistvad, kuid suured põllumajanduslikud äriühingud mitte.
See on niimoodi sellepärast, et käesoleva määruse tõeliseks eesmärgiks pole läbipaistvus.
See on kuratlik sõjamasin, millel on kaks varjatud eesmärki.
Esiteks jagada põllumajandustootjad suurteks ja väikesteks ning hävitada nende ühtsus ametiühingutes.
Teine ja kõige tähtsam on ässitada avalik arvamus põllumajandustootjate vastu ajakirjanduse kaudu üles, eriti Briti ajakirjanduse kaudu, mis hakkab kajastama toetusi, mida saavad prints Charles ja Tema Majesteet kuninganna Elizabeth, ametiühingujuhid, suured põllumajandustootjad ja võib-olla isegi pr Fischer Boeli abikaasa, kes on seafarmer.
Kasutades neid mõningaid näiteid suurtest maaomanikest, keda toidetakse hormoonidega Brüsselist, pannakse avalik arvamus uskuma, et põllumajandustootjad saavad tohutut raha, eriti kuna avalikkus ei tea, et põllumajandustootjatele makstakse nende tahte vastaselt, sest neil on keelatud toota.
Nad on sunnitud maa kesa alla jätma.
Pärast seda, kui avalik arvamus on põllumajandustootjate vastu pööratud - kellele eraldumise tõttu makstakse mittetootmise eest -, kui see on üles köetud, saab 2013. aastal ilma igasuguse poliitilise ohuta või häälte kaotamise ohuta abi kaotada ja saada umbes 20 miljardit eurot muu, mitte-põllumajandusliku tegevuse rahastamiseks.
Demokraatliku läbipaistvuse kattevarjus on see määrus moraalne jälkus, mis, kasutades kadeduse ja kiivuse madalaid tunge, teenib komisjoni strateegilist kava alates 1980. aastatest: kaotada põllumajandussaaduste eksport osana suurest ülemaailmsest kokkuleppest.
Põllumajandus lõunapoolkerale ning finants-, pangandus- ja energiateenused põhjapoolkerale.
Selline on tõde selle määruse kohta!
Härra juhataja, läbipaistvuse ja eraelu puutumatuse rikkumise vahel võib olla küllaltki õrn tasakaal.
Paljudele põllumajandustootjatele ei meeldi - minu arvates täiesti põhjendatult -, et nende põllumajandustoetus avaldatakse Internetis, sest see loob moonutatud pildi tasuta rahajagamise kohta.
Reaalne olukord on muidugi see, et tegelikult toetab enamik põllumajandustoetusi meie odava toidu poliitikat.
Võtkem näiteks loomalihasektor.
Minu valimisringkonna töörühma raport näitab, et selles väikeses piirkonnas kaotavad loomaliha tootjad 260 miljonit eurot aastas.
Ainult põllumajandustoetus hoiab neid tegevuses, toetades tootmist.
Seega, kui avaldatakse, et tootja on saanud 20 000 eurot, siis on see eksitav, kui ei mainita, et samal ajal kaotas ta oma tootmisega 40 000 eurot või rohkem.
Olemaks õiglane, peaks avaldamisega kaasnema tüüpiline tulude ja kulude statistika iga sektori toodangu müügi kohta.
- (EL) Härra juhataja, mul oli rõõm täheldada, et me kõik soovime nii läbipaistvust kui ka kontrolli: me kõik soovime, et makse maksvate kodanike käest saadud ELi raha oleks kaitstud ja läheks neile, kellel on tegelikult õigus abile.
Kui esineb rikkumisi või ebaseaduslikke tegusid, siis tuleb nimetatud sanktsioone rakendada, ja ma arvan, et selles osas oleme me kõik otsustavalt ühel meelel.
Ütlematagi on selge, et kavandatavad meetmed tuleks siiski jõustada pärast asjaomase määruse vastuvõtmist ja need peaksid käima järgmise majandusaasta kohta.
Me usume, et selline selgitus on absoluutselt vajalik ja seetõttu oleme esitanud asjaomase muudatusettepaneku.
Me soovime muudatusettepanekuga teha selgeks, et ühise põllumajanduspoliitika rahastamist käsitleva määruse nr 1290/2005 artiklites 17a ja 27a sätestatud igakuiste maksete peatamise meetmeid ei rakendata enne 16. oktoobrit 2008.
Seega oleme arvamusel, et meetmetel ei peaks olema tagasiulatuvat jõudu.
Lõpetuseks lubage mul rõhutada, et me kõik soovime järgmist:
esiteks, maksumaksja raha kaitse;
teiseks, et raha läheks neile, kellel on selleks tegelikult õigus, nagu minu kolleeg väga õigesti märkis;
kolmandaks, et seaduserikkujaid karistataks;
neljandaks, olgem ausad, nii nagu kogu maailmas; seadustel pole tagasiulatuvat jõudu ja ei peagi olema.
Kui need tingimused täidetakse, siis kiidame hr Chatzimarkakise raporti poolt hääletamise kogu südamest rõõmuga heaks.
(HU) Härra juhataja, daamid ja härrad, Euroopa Liidu institutsioonid teevad siin tasa pikaajalise hooletuse.
Kui üldse keegi on huvitatud, et me Euroopa põllumajanduses korra majja saaksime ja selle läbipaistvaks muudaksime, siis on see Euroopa põllumajandussektor.
Raportöör, hr Chatzimarkakis, keda sooviksin õnnitleda, on väga hästi öelnud, et Euroopa Liidul pole Euroopa kodanike silmis hea kuvand ja väga tihti on Euroopa põllumajandusest tehtud patuoinas.
Seepärast sooviksin sel hilisel tunnil tsiteerida kindral de Gaulle'i, kes ütles, et me peame olema valmis paratamatult saabuvaks.
Jah, meie, kellele ühine põllumajanduspoliitika on nii tähtis, peame olema valmis paratamatuks läbipaistvuseks.
See on ühise põllumajanduspoliitika suur probleem ja ma nõustun täielikult hr Graefe zu Baringdorfiga, et kogu Euroopa ühine põllumajanduspoliitika on üks segadus, vaevu läbipaistev ja mitmes suhtes ebaõiglane.
Me mõlemad, ja ma arvan, et ka siin istungisaalis istujad sooviksid kindlustada ühise põllumajanduspoliitika tulevikku, kuid samal ajal soovime me seda kaitsta.
Kallid sõbrad, mida ütleb meile see, et ühisel põllumajanduspoliitikal on oma ärahellitatud lemmiklapsed, näiteks teravilja-, suhkru- ja tubakasektor, ja on ka tagakiusatud sektorid, näiteks puu- ja köögivilja-, viinamarja- ja veini-, sealiha- ja kodulinnulihasektor?
Ükski mõistusega inimene ei suuda seda Euroopa kodanikele selgitada.
Tihti ei suuda ükski mõistusega inimene selgitada Euroopa kodanikele ka tervet hunnikut abi, mis ei lähe mitte tootjatele, nagu hr Graefe zu Baringdorf ütles, vaid mille koorivad kaubandusorganisatsioonid.
Kusagil pole koostatud aruannet ja oleks hea, kui komisjon ja nõukogu lõpuks koostaksid aruande rahasummade kohta, mis lähevad põllumajandussektorist välja.
Tohutute summade kohta.
Raport on seepärast väga tähtis, selleks et näidata, kes ja kui palju abi saab, nii et ei juhtuks, et meedia esineb negatiivsete näidetega 200pealisest karjast, mida on Roomas aastaid kuuendal korrusel kasvatatud, samas kui mõnisada tuhat Itaalia talupoega ausalt oma tööd teeb.
Kallid sõbrad, läbipaistvus ja andmetöötlus on seepärast väga olulised ja Euroopa Liit peab seda tegema ka muudes valdkondades, seega toetan ma hr Chatzimarkakisi raportit.
Tänan.
(FI) Härra juhataja, soovin samuti kohe alguses õnnitleda raportööri hr Chatzimarkakist tema raporti puhul.
Võiksime muidugi küsida, millist raportit on oodata raportöörilt, kel on sakslase terve mõistus, kreeklase süda ja hinges isegi pisut Soome maastikku.
Võiksime muidugi öelda, et sellisel juhul võiks raport mitmes suhtes välja kukkuda päris hea ja just nii ongi läinud.
Veel kord palju õnne!
On tõsi, et põllumajandusest ja selle rahastamise süsteemist rääkides on väga tähtis rõhutada läbipaistvuse tähtsust.
Läbipaistvus on kõige alus.
Muidugi, seoses rahastamise programmidega peab läbipaistvusega koos käima teine tegur ja selleks on õiglus.
Mõne aasta jooksul, mis ma siin Euroopa Parlamendis olen olnud, olen siiski näinud, et õiglus, kui üldse miski, on suhteline mõiste ja me mõistame seda erinevalt.
Igal juhul ma loodan, et suurem läbipaistvus suurendab ka avalikkuse usaldust meie otsustussüsteemi vastu ja ettekujutust sellest, et me siin soovime vastu võtta õigeid otsuseid nii põllumajanduse rahastamise kui ka kõigis muudes valdkondades.
Siiski sooviksin oma mure põllumajanduse pärast asetada laiemasse konteksti.
Rääkides õiglusest, ma loodan, et tulevikus pöörame me tähelepanu mitte ainult läbipaistvusele, vaid ka õiglusele.
Nüüd, voliniku juuresolekul, on väga tähtis tagada, et väikeseid liikmesriike koheldaks samuti asjakohaselt.
Ka tulevikus peaksime tagama, et õnnestub säilitada mingisugune riiklik ise hakkamasaamine.
Meil Soomes on selle kohta mõned tõsised näited, nagu otsus suhkru kohta, mille Euroopa Liit alles äsja vastu võttis, ja ka otsused põllumajandustoetuste kohta.
Nendega ei kohelda väikeseid ja suuri liikmesriike ühtemoodi ja selles suhtes loodan ma, et tulevikus pööratakse õiglusele suuremat tähelepanu, nüüd, kui läbipaistvuse küsimus on hr Chatzimarkakise raportiga lahendatud.
Me peame tagama, et Euroopa Liit ja meie otsustussüsteem on avatud ja on midagi, mida meie kodanikud võivad usaldada ja mille kohta tunnevad, et võivad neid tulevikus toetada.
- (PL) Härra juhataja, tänane raport ühise põllumajanduspoliitika rahastamise kohta ja eriti läbipaistvuse küsimus on ülimalt tähtsad, et see oleks ühenduse elanikele sotsiaalselt vastuvõetav, ja peamiselt Euroopa põllumajandustootjate jaoks.
Ühenduse rahalistest vahenditest abisaajate avaldamisega saame üksikasjalikult teada, mis kontekstis toimub rahaliste vahendite jaotamine; ja eriti riikides, mida tuntakse kui vana ja uut ELi.
Üks raportööri väga tähtis ettepanek on nõude mainimine, mis käsitleb andmete võrreldavust liikmesriikide vahel.
See võimaldab vältida ELi liikmesriikide vahelisi valesüüdistusi seoses toetuse suuruse ja meetoditega kõnealuste riikide konkreetsetel turgudel ja võimaldab astuda samme põllumajandustootjate võimaluste võrdsustamiseks avaliku sektori toetuse osas.
Üldise tähelepanekuna tuleks rõhutada, et põllumajanduspoliitika sobivalt selge rahastamine koos selliste toodete sobiva kogusega tagab Euroopa tarbijate toiduainetega kindlustatuse.
Seepärast peaks Euroopa põllumajandustootjatel seoses tootmisesse investeerimisega olema pikaajaline kindlus ja rahalised väljavaated.
Hääled, mis praegu kõlavad, kutsudes üles ühise põllumajanduspoliitika kiiremale läbivaatamisele, on vastutustundetud ja ohustavad ELi toiduainetega kindlustatust.
Ka ei peaks me unustama tagatisi, mis on antud selle kohta, et põllumajandustoetused võrdsustatakse kõigi ELi liikmesriikide vahel aastaks 2013.
Lõpetuseks sooviksin õnnitleda raportööri.
(NL) Härra juhataja, ka mina sooviksin tänada meie kolleegi selle põhjaliku raporti eest, mis esmapilgul näib käsitlevat väga tehnilisi eeskirju, eelarve eeskirju.
Tegelikkuses siiski mõjutavad need eeskirjad meie põllumajandustootjaid, kes lõppude lõpuks on meie igapäevase toidu seaduslikud tootjad, kelleta me läbi ei saa.
Sooviksin arutada mõnda küsimust üksikasjalikumalt, ilma et alustaksin väga laiaulatuslikku arutelu tervisekontrolli või millegi muu üle.
Siiski pean südamelt ära rääkima, et mulle on mõistatuseks, kust leidis minu väga austatud kolleeg Hollandi Sotsialistlikust Parteist suurmaaomanikud, kellest ta rääkis, nii tihedasti asustatud riigist nagu Madalmaad.
No ma lihtsalt lobisen.
Esiteks sooviksin avaldada toetust komisjoni ettepanekule võimaldada puuduste korral asjaomast liikmesriiki tõhusamalt karistada - rakendada mahaarvamisi - võimalik, et peatades või vähendades talle koheseid makseid.
Minu arvates peaks komisjon vaatama mitte ainult rikkumise tõsidust ja iseloomu, nagu kirjas on, vaid ka selle kestust.
Näiteks peaks jätkuva rikkumise korral komisjon igal aastal suurendama mahaarvamise määra.
Me peame samuti tagama, et uued eeskirjad, mille me nüüd kasutusele võtame, ei suurendaks halduskoormust.
Sooviksin lõpetada keerulise teemaga, milleks on Euroopa Põllumajandusfondist toetuse saajate nimede avaldamine.
Minu kodumaal seda suuresti juba tehakse ja komisjon teeb nüüd ettepaneku võtta see kasutusele kogu ELis, pidades silmas nende kulutuste läbipaistvust ja õiguspärasust.
Nõustun nende jõupingutustega, kuid kahe lühikese märkusega, mis on ka muudatusettepanekutena esitatud.
Esiteks võib nende andmete avaldamine rikkuda asjaomaste isikute õigusi.
Seega peame tagama piisava andmekaitse, et vältida andmete sattumist valedesse kätesse või nende kasutamist näiteks radikaalsete loomaõiguste aktivistide tegevuse soosimiseks: see on nähtus, millega, millega mitu liikmesriiki on juba kokku puutunud.
Lõpuks sooviksin öelda, et komisjon usub, et kõnealune ettepanek aitab tal ka eelarvekontrolli parandada.
See võib mingil määral nii olla, kuid olen arvamusel, et eelarvekontrolli puhul oleks veelgi kasulikum võtta kasutusele riiklikud avaldused riiklikul tasandil hallatavate eelarvevahendite kohta.
Seepärast sooviksin kulutada oma viimase sekundi sellele, et kutsuda komisjoni ja nõukogu üles kiirendama nende riiklike avalduste kasutuselevõtu protsessi.
(HU) Ühise põllumajanduspoliitika läbipaistvuse suurendamine on tähtis ühenduse eesmärk ja ma toetan oma kolleegi hr Chatzimarkakise raportit.
Kuid kuna ühist põllumajanduspoliitikat on juba arutatud, siis sooviksin juhtida teie tähelepanu ühele tähtsamale küsimusele keskkonnateadliku põllumajandustootmise jaoks, nimelt Natura 2000 programmile.
Nagu teate, need, kes toodavad nii, et säilivad kaitstud taimestik ja loomastik, saavad ühenduselt ja liikmesriikidelt Natura 2000 raames abi.
Peaaegu 1/5 Euroopa Liidu territooriumist ja 21% Ungari territooriumist on selle programmi kaitse all.
Põllumajandustootjad ootavad seda abi, sest loodushoiu huvidega arvestamine nõuab nendelt oma majandusliku tegevuse piiramist.
Siiski võib jätkusuutliku tuleviku jaoks olla otsustavalt tähtis, et me kaitseksime loodushoiu huve niipalju kui võimalik.
Seepärast on tähtis suunata võimalikult palju raha Natura 2000 programmi aladele.
Omal ajal olin ma sotsiaaldemokraatide fraktsiooni variraportöör Natura 2000 programmi alal.
Kahjuks pole sellest ajast alates olnud võimalik saavutada rahasummat, mida me siis nõudsime, 3 miljardit eurot aastas.
Siiski on viimane aeg, kui soovime looduse hävingut peatada, eriti Euroopas, mis on juba ülerahvastatud.
Oleks kasulik, et planeeritud Interneti nimekiri sisaldaks teavet selle kohta, kui palju abi saavad põllumajandustootjad Natura 2000 raames, propageerides seega tulevikkuvaatavat praktikat.
See avatus loodetavasti stimuleerib ka keskkonnasõbralikku põllumajandustootmist ja meie kordumatu looduse kaitse huve.
Tänan.
- (PL) Härra juhataja, me räägime ühisest põllumajanduspoliitikast, kuid tegelikkuses ühine poliitika puudub.
Võin seda öelda, sest põllumajanduse toetused on diferentseeritud mitte ainult piirkondade lõikes, vaid väga selgelt nähtavad erinevused on ka vanade ja uute liikmesriikide vahel.
Selleks et rääkida ühisest põllumajanduspoliitikast, peavad meil olema ühised ja standardsed põhimõtted, kohustused ja võimalus saada tootmisele toetust.
Siiski on minu arvates raport väga teretulnud ja vajalik, sest lõpuks tuleb avaldada, kes saab mida ja kuidas neid rahalisi vahendeid kasutatakse.
Statistika parandamine ei too otseselt kaasa põllumajanduse vahendite suurenemist, kuid see suurendab kokkuhoidu, läbipaistvust, inimeste usaldust, ja meil parlamendiliikmetena on võimalik teha omad järeldused ning otsida ühiseid lahendusi, mis tegelikult ehitaksid üles ühise põllumajanduspoliitika samadel demokraatlikel ja partnerluse põhimõtetel kõigi Euroopa Liidu liikmesriikide jaoks ning põllumajandustootjate jaoks, sõltumata sellest, millises piirkonnas nad juhtuvad elama ja töötama.
- (RO) Maksete piiramine Euroopa Põllumajanduse Tagatisfondist ja Maaelu Arengu Euroopa Põllumajandusfondist peaks toimuma ainult erandkorras.
Sellega seoses ei määratleta komisjoni ettepanekus selgelt olukordi, mis nõuavad põllumajandustoetuste vähendamist või peatamist.
Komisjoni esitatud kujul sätestab määrus ainult, et peatamine on kohustuslik, kui riikliku kontrollisüsteemi tähtsamad elemendid pole tõhusad tuvastatud puuduste tõsiduse või kestvuse tõttu.
Olen arvamusel, et seda kriteeriumi ei tohi kasutada meelevaldselt ja sel võib olla teatud liikmesriikidele ohtlik mõju.
On tõsi, et meil peaks olema äärmiselt hea ühenduse kontroll raha kulutamise üle, kuid samuti on tähtis arvestada selle kontrolli eest vastutavate asjaomaste institutsioonide tehtud edusamme liikmesriikides.
Seepärast olen arvamusel, et õigusakti, mille me täna komisjoni käsutusse anname, tuleks kasutada väga ettevaatlikult, väga selgelt piiritletud tingimustel ja sellele tuleb lisada range parlamentaarne kontroll.
Lisaks sellele ei tohiks määrusel olla tagasiulatuvat mõju.
2007. aasta on Euroopa Liidu laienemise aasta ja oleks ebaõiglane, kui käesoleva määruse sätted jõustuksid kohe, nii nagu teeb ettepaneku Euroopa Komisjon.
Seepärast toetan ma versiooni, millega antakse enne määruse jõustumist üks aasta juurde.
Mis puudutab Euroopa fondidest toetuse saajate nimede, samuti nende saadud üldsummade avalikustamist, siis pean seda meetmeks, mis ilmselt aitab jaotussüsteemi läbipaistvusele kaasa.
See võiks juba eos peatada mõne võimaliku pettusekatse või katse jaotada maaelu arengule mõeldud Euroopa raha poliitiliste kriteeriumide alusel ja näitab avalike vahendite vastutustundlikku kasutamist.
- (PL) Härra juhataja, komisjoni algatus kehtestada liikmesriikidele kohustus avaldada teave ühise põllumajanduspoliitika raames ELi rahalistest vahenditest toetust saanute kohta väärib igakülgset toetust.
Selle teabe avaldamine Internetis, kasutades standardeid, mis tagavad andmete võrreldavuse konkreetsete riikide vahel, mitte ainult ei suurenda oluliselt eelarvekulude läbipaistvust ja eelarvekontrolli protsessi tõhusust, vaid valgustab oluliselt ka vähemalt kaht tõsist probleemi, mis seonduvad põllumajanduskuludega ELis.
Esiteks väga suur osa otsetoetustest konkreetsetes riikides ei lähe põllumajandustootjatele, vaid suurkontsernidele, nagu Smithfield, või suurmaaomanikele, nagu Elizabeth II kuninglik maaomand.
Võib-olla sellised andmed kogu ELi ulatuses teevad otsustajatele selgeks, et vaja on piirata toetusi, mis lähevad ühele farmile, nii et neist oleks rohkem kasu talumajapidamistele kui suurtele ettevõtetele.
Teiseks on vanade ja uute liikmesriikide vahel väga suur ebaproportsionaalsus seoses kasutatava põllumajandusmaa toetusega hektari kohta.
Ajavahemikul 2007-2013 on see näitaja pisut rohkem kui 60% ja kui Rumeenia ja Bulgaaria ka arvesse võtta, siis veelgi madalam.
Seega iga ELi vanale liikmesriigile väljamaksud euro kohta saavad ELi uued liikmesriigid vaevalt 60 senti, ehkki uute riikide põllumajandus peab järele jõudma vanade liikmesriikide kõrgemalt arenenud põllumajandusele.
Härra juhataja, Soovin, et Loode-Iirimaa põllumajandustootjate rühm, kellega ma täna pärastlõunal rääkisin, oleks siin seda arutelu kuulamas, sest nad võiksid isegi tahta osaleda.
Olgem ausad: keegi ei taha, et tema rahaasjad avalikkuse ette toodaks, ja ma arvan, et siin parlamendis on liikmeid, kes räägivad avatusest ja läbipaistvusest, kuid kes ise selle eest päris kaugele põgeneksid.
Mulle meeldib argument, mille keegi siin täna õhtul esitas, et võib-olla on õige, kui avaldame kõik maksed, mis lähevad kellelegi, kes avalikust rahakotist raha saab.
Olles seda öelnud, usun, et maksete avalikkus tuleb, ja ma üldiselt usun seda avatuse ja läbipaistvuse kontseptsiooni, kuid see on kahesuunaline tänav.
Samuti paneksin kahtluse alla ettekujutuse, et teave võrdub mõistmisega, ja sellepärast usun, et kindlasti on vajalik selgitus selle kohta, mida need summad tegelikult tähendavad.
Põllumajandustootjate rühm, kellega täna kohtusin, tegeleb looma- ja lambaliha tootmisega ning paljud neist kasutavad põllumajandustoetust oma tootmise subsideerimiseks.
Võib-olla nad on rumalad, et seda teevad.
Võib-olla peaksid nad lõpetama tootmise, laskma talumajapidamisel alla käia ning jätkama tšekkide vastuvõtmist.
Siin on tehtud mõned märkused poliitika läbikukkumise kohta, justkui oleks see põllumajandustootjate süü.
Kuid ma arvan, et need on Euroopa poliitikud, keda tuleks tuvastatud läbikukkumiste eest nahutada.
Need, kes räägivad sekkumisest ja eksporditoetustest, on vist unustanud 2003. aasta reformid.
Nüüd on meil Euroopa Liidus puudujääkide probleem.
Me impordime loomaliha.
Kasvab ülemaailmne nõudlus piimatoodete järele ja teravilja on vähe, seega oleme kõvasti edasi liikunud.
Jah, avaldage andmed, aga selgitage.
Kaitske inimesi ja tagage, et neid alusetult ei naeruvääristataks maksete pärast, mida nad saavad.
Ärge kasutage seda relvana põllumajandustootjate ründamiseks.
Komisjon teeb seda juba tervisekontrolli käigus, kus nad on rääkinud sellest, kuidas nüüd, kui andmeid hakatakse avaldama, võiksime me uurida maksete vähendamist.
Võib-olla me peame seda tegema kõrgemal tasandil, kuid olgem selle teema käsitlemisel ausad.
Ma arvan, et peame läbi vaatama selle, kuidas seda teavet kasutatakse.
- (PL) Härra juhataja, me arutleme tähtsa raporti üle, mis käsitleb ühise põllumajanduspoliitika rahastamist.
See on poliitika, millele kulutame umbes 45% ELi eelarvest.
Euroopa Komisjoni ettepaneku eesmärk on suurendada ELi põllumajandustootjate ja maapiirkondade kulutuste läbipaistvust ning usaldusväärsust.
Sarnaselt peaks see muutma positiivses suunas poliitika vastuvõttu ja kuvandit ELi kodanike seas.
Kuid ikka ilmub inimesi, kes ühisesse põllumajanduspoliitikakasse hästi ei suhtu, inimesi, kes soovivad meie põllumajandustootjad iga hinna eest toetustest ilma jätta ja avada nad ebavõrdsele konkurentsile kolmandate riikide põllumajandustootjatega.
Küsimus on järgmine: mis saaks siis ELi toiduainetega kindlustatusest?
Olen kindel, et Euroopa Parlamendi liikmed põllumajanduskomisjonist jagavad minu arvamust, et ühise põllumajanduspoliitika eelarves ei tohi ette näha mingeid vähendamisi.
See eelarve kahaneb pidevalt ja 2013. aastal moodustab see ainult 33% eelarve kogukulust.
Loodame, et uued eeskirjad aitavad õigusakte lihtsustada kooskõlas parema õigusliku reguleerimise hüüdlausega, mida komisjon propageerib.
Meie kodanikel tekib võimalus vaadata ja välja selgitada, mis otstarbel me ELi raha jaotame.
Selle aasta novembris peaks komisjon avaldama teatise tervisekontrolli kohta.
Olen arvamusel, et ELi otsetoetuste süsteem peaks olema väga palju lihtsam ja ka läbipaistvam ja et toetuste suurus peaks olema kõigi liikmesriikide jaoks standardne, teisiti öeldes, õiglane ja mõistetav.
Loodan ka, et meie Rumeenia kolleegid saavad hakkama probleemidega, mis nende toetuste süsteemis praegu esinevad.
Me ei saa lubada, et Rumeenia põllumajandustootjaid kahjustataks ja karistataks toetuste vähendamisega.
Toetused on Rumeenias niisama vajalikud kui muudes liikmesriikideski.
Rumeenia põllumajandustootjate karistamise asemel peaksime aitama toetuste süsteemi parandada.
Euroopa Komisjoni asepresident. - Härra juhataja, austatud parlamendiliikmed, tänan teid huvitavate märkuste eest.
Olen väga rõõmus, et saan siin arutelul osaleda, sest kui komisjon hakkas arutama ettepanekut suurendada läbipaistvust ELi rahaliste vahendite saajate kohta, siis avaldati seda teavet ainult kahes riigis: Taanis ja Eestis.
Nüüd on see arv 13 ja lõpuks juhtub see kõigis riikides.
See on Euroopa otsustusprotsessi mõistes väga kiire.
Sooviksin ainult teha mõned faktilised märkused.
Eelkõige, mida siin nimetati - abisaajate avaldamine - toimub täielikult ühenduse andmekaitse õigusakte austades.
See on ettepanekus juba sätestatud.
Mitu inimest tõstatas küsimuse teabe avaldamisest struktuurifondidega seoses, kuid absoluutselt sama loogika kehtib struktuurifondide puhul, mille suhtes kohaldatakse sama finantsmääruse artiklit 53b.
Seega siin vahet pole.
Kõik tasud, mis makstakse Euroopa eelarvest, on avalikud, sealhulgas kõige kõrgemate ametnike ja komisjoni liikmete palgad.
See on täiesti avalik.
Seega pole siin midagi - ja see olnud avalik personalieeskirjade vastuvõtmisest alates.
Sooviksin paluda parlamendil kiita heaks komisjoni lähenemisviis, nii nagu see kajastub ettepanekus.
Me tunneme poolehoidu mõnede väljapakutud muudatusettepanekute sisu suhtes ja mõned leiavad kajastamist rakendusaktides või lõplikus tekstis, mille võtab vastu nõukogu pärast eesistujariigi kompromissversiooni esitamist.
Olen kindel, et nüüd esitatud uuendused muudavad määruse 1290/2005 selle praeguse sisuga võrreldes veelgi tõhusamaks õigusaktiks.
Arutelu on lõppenud.
Hääletamine toimub neljapäeval, 11. oktoobril 2007.
Kirjalikud avaldused (kodukorra artikkel 142)
Toetan komisjoni soovitust mitmel põhjusel.
Esiteks muutub läbipaistvaks see, kes ühisest põllumajanduspoliitikast kasu saab, ja põllumajandustoetuste suurus muutub ELi liikmesriikide vahel võrreldavaks.
Teiseks muudab see õiguspärasemaks kõik ELi institutsioonid ja igasuguse liidu poliitika Euroopa kodanike suhtes.
Kolmandaks ei laiene see algatus mitte ainult põllumajandustoetustele, vaid ka toetustele kõigis ELi sektorites, ja suurendab seega ka eelarvekontrolli tõhusust.
Nõustun soovituse teise punktiga, mille kohaselt tuleks karmistada sanktsioone puudutavaid eeskirju, juhul kui liikmesriikide kontrollisüsteemid jätavad soovida.
Ungaris oleme me suurte jõupingutustega suutnud luua võimalikult tõhusalt töötava institutsionaalse süsteemi, mis vastab komisjoni nõuetele.
Toetan raportööri soovitust, mis näeb kohustusliku nõudena ette andmete Internetis avaldamise.
Liikmesriikides väljamakseid sooritavate asutuste veebisaidid oleksid seotud komisjoni veebisaitidega või liikmesriigis asuva veebisaitide ühise võrgustikuga.
Loomulikult peab andmete selline avaldamine olema kooskõlas Euroopa andmekaitseinspektori nõuetega.
Muuhulgas on väga tähtis, et asjaomastele isikutele teatataks andmete avaldamisest eelnevalt võimalikult kiiresti ja võimaluse korral juba andmete kogumise ajal.
kirjalikult. - Rohkem läbipaistvust tähendab vähem põhjendamatut ELi vastast propagandat.
Seepärast on lihtne toetada raportööri lähenemisviisi, mis tervitab komisjoni ettepanekut parandada Euroopa põllumajanduskulude läbipaistvust ja rakendamist.
Peame meeles pidama, et põllumajanduskulud moodustavad ELi kuludes ühe suurima osa.
Seepärast on see liidu jaoks õiguspärasuse küsimus.
Selge ülevaate puudumine kõigist kuludest, mitte ainult põllumajanduskuludest, moonutab ettekujutust ELi kuludest.
Samal ajal me teame, et põllumajanduskulude haldamine on stabiilselt paranenud.
Andmed ühenduse kulude kohta peaksid olema Internetis lihtsalt kättesaadavad.
Täielik läbipaistvus on eelarvekontrolli jaoks väga oluline.
Seepärast on mul rõõm tõdeda, et hr Chatzimarkakis sai parlamendikomisjonis 100% toetuse.
Sigarettide salakaubaveo vastane võitlus (EÜ - Philip Morrise kokkulepe) (arutelu)
Järgmine päevakorrapunkt on Bart Staesi poolt eelarvekontrollikomisjoni nimel koostatud raport, mis käsitleb ühenduse, liikmesriikide ja Philip Morrise vahel pettuse ja sigarettide salakaubaveo vastase võitluse tõhustamiseks sõlmitud kokkuleppe mõju ning Euroopa Parlamendi ühenduse transiidisüsteemi uurimiskomisjoni soovituste rakendamisel tehtud edusamme
Härra juhataja, volinik, daamid ja härrad, eelarvekontrollikomisjoni raportid sisaldavad tihti päris halbu uudiseid - lõppude lõpuks on ju tegemist Euroopa Parlamendi pettusevastase komisjoniga.
Tihti tegeleb see nõrkuste, reeglite rikkumise, trikitamisega - mõnikord isegi pettuse ja kelmusega.
Daamid ja härrad, olen rõõmus, et täna saan raporteerida millestki positiivsest, ühest eduloost, loost, mis näitab, kuidas koostöö Euroopa Komisjoni, Euroopa Parlamendi ja liikmesriikide vahel võib probleeme lahendada.
Milline on kontekst? 1990. aastate alguses leiti, et sigarettide salakaubaveoga seonduv pettus oli suur äri.
Sajad miljonid eküüd - neil päevil rääkisime me veel pigem eküüdest kui eurodest - kadusid Euroopa Liidu ja liikmesriikide eelarvete kulul kurjategijate taskusse.
1994. aastal lõi tolleaegne UCLAF - OLAFi eelkäija - sigarettide uurimise töörühma.
1996. ja 1997. aastal uuris parlamendi uurimiskomisjon - mis juhtumisi oli kõige esimene Euroopa Liidu lepingu alusel loodud uurimiskomisjon - kõiki transiidipettuse aspekte.
Uurimiskomisjon leidis, et transiidisektori kontrollisüsteem oli arhailine.
Transiidiga tegelevad veokid pidid kauba liitu sisenemise koha tolliametis saama dokumenti templi, siis sõitma läbi liidu ja saama kauba liidust äraviimise koha tolliametis uuesti samasse dokumenti templi.
Seejärel tuli dokument tagasi saata sisenemiskoha tolliametile.
Sellega seoses tekkis väga palju probleeme.
Dokumendid saabusid tagasi liiga hilja: mõnikord kolm või neli kuud.
Oli probleeme võltsitud dokumentide ja ka võltsitud templitega.
Sellest tulenevalt oli üks uurimiskomisjoni tähtsamaid soovitusi kogu selle arhailise, paberil ja templitel põhineva süsteemi asendamine arvutipõhise süsteemiga.
See uus arvutipõhine transiidisüsteem võeti järk-järgult kasutusele ja nüüd töötab see kõigis liikmesriikides.
See aitab tolliteenistustel reaalajas kontrollida, kas kaupadega hiilitakse ebaseaduslikult tollijärelevalvest mööda - ja seega kujutab see endast tohutut arengut.
See muidugi ei välista, et ikka koostatakse võltsitud kaubadeklaratsioone ja seetõttu palume me komisjonil ka selleks süsteem luua, et vältida võltsitud kaubadeklaratsioone.
Samuti palume me tagada OLAFile sellele arvutipõhisele süsteemile otsene juurdepääs.
Nagu öeldud, keskendus uurimiskomisjon sigarettide probleemile.
Sigarette transporditi läbi ühenduse territooriumi ühest piiripunktist teise, kuid väga tihti jõudis see kaup, need sigaretid, mustale turule.
Lisaks veeti see kaup väga tihti salakaubana liitu tagasi.
See tekitas tohutuid probleeme, mõnikord isegi vägivalda.
Itaalias näiteks isegi mõrvati kaks majanduspolitsei töötajat.
Üldine uurimine tõi samuti ilmsiks, et mõned tubakaettevõtted tegid salakaubavedajatega koostööd, ja selle teabe alusel alustas komisjon koos mitme liikmesriigiga Philip Morrise vastu New Yorgi kohtus kohtuprotsessi.
Järk-järgult sai selgeks, et Philip Morrisel oleks protsessi väga raske võita ja 2004. aastal sõlmiti ettevõttega kokkulepe.
Vastutasuks 1,25 miljardi USA dollari eest, mis pidi makstama 12 aasta jooksul, ei jätkanud komisjon ja liikmesriigid protsessi New Yorgi kohtus.
Tegelikult oli Philip Morrisega kokkuleppe teine osa võib-olla isegi tähtsam.
Selles sätestati koostöö Philip Morrise ja Euroopa Liidu vahel sigarettide tuvastamiseks ja jälitamiseks.
Kui tolliteenistus leidis sigarettide lasti ja kõnealuse kokkuleppe sätteid polnud järgitud, siis pidi Philip Morris kohe tasuma välditud tollimaksud - ja see summa võib ulatuda kuni 1,5 miljoni euroni ühe sigarettide konteineri kohta.
Veel kord, see on edulugu, see näitab, kuidas parlament ja komisjon suudavad koostööd teha.
Siiski olen mõnes osas ka kriitiline.
Kui 1,25 miljardit USA dollarit komisjoni ja liikmesriikide vahel ära jaotati, siis läks komisjonile ainult 9,7% ja lõviosa läks liikmesriikidele.
Ma ei arva, et see oleks õiglane, eriti arvestades, et OLAF ja komisjon tegid lõviosa tööst.
Teiseks etteheiteks on, et vastavalt kokkuleppele pidi seda raha kasutatama pettusevastases võitluses.
Komisjon on oma osa teinud.
Ta on osa sellest rahast kulutanud programmile Hercules II.
Liikmesriigid omalt poolt on lihtsalt lasknud sel rahal voolata riigikassasse, kuigi nad peaksid seda hoopis kasutama selleks, et paremini varustada oma uurimisorganeid, näiteks tolliteenistusi, ja tugevdada võitlust seda tüüpi pettustega.
Kokkuvõtteks, härra juhataja, on tõesti tegemist edulooga ja sellisega, mida on võib-olla võimalik korrata muude toodete, näiteks alkoholi ja teatud põllumajandussaaduste puhul.
Samuti loodan, et see raport on lisanud positiivse tooni tähtsale tööle, mida pettusevastases võitlus teevad hr Kallas ja komisjon ning ka meie parlament.
Euroopa Komisjoni asepresident. - Härra juhataja, tänan hr Staesi selle omaalgatusliku raporti ja Euroopa Parlamenti selle toetuse eest neis küsimustes ja neile rasketele probleemidele lahenduste leidmisel.
Oma sõnavõtus räägin kõigepealt ühenduse transiidisüsteemist, mille eest vastutab minu kolleeg Lázló Kovács.
Euroopa Parlament kiidab heaks uue arvutipõhise transiidisüsteemi eduka kasutuselevõtmise.
See on tõepoolest tohutu muutus võrreldes vana paberil toimunud menetlusega.
Uuendatud süsteem võetakse täies mahus kasutusele 1. juuliks 2009.
Riskijuhtimine on kaasaegne kontrollivahend.
Komisjon rakendab aktiivselt tolli riskijuhtimise raamistikku, selleks et kontroll oleks keskendatum.
Praegu loome koos liikmesriikidega kriteeriumid, prioriteedid ja infotehnoloogia platvormi.
Uus süsteem näeb ette ka võimaluse sooritatud riskianalüüside tõhususe korrapärase kontrolli jaoks.
Pettusevastase transiidi infosüsteemi planeeritud areng suurendab võimet analüüsida ja tõrjuda transiidipettuse ohte, esmalt tundlike kaupadega ja hiljem igasuguste transiitkaupadega seoses.
See sõltub sellest, kas liikmesriigid tagavad komisjoni jaoks uue arvutipõhise transiidisüsteemi andmete liikumisele laiema juurdepääsu.
Siiski oleks uue arvutipõhise transiidisüsteemi edasise rahastamise peatamine vastavalt raporti ettepanekule vastuolus tõhusa transiidikontrolli edasiarendamise vajadusega.
Paar sõna ka käibemaksupettuse kohta.
Oma raportis osutas Ühendkuningriigi ülemkoda mitmetele karusellpettuste taga olevatele teguritele.
Siiski ei näe me mingeid tõendeid selle kohta, et transiidisüsteemi nõrkused tõid kaasa karussellpettused.
Sooviksin selgitada, et ehkki transiit polnud traditsiooniliste omavahendite kontrollide käigus ajavahemikul 2001-2006, kui muutus toimus, prioriteediks, siis seda ka siiski ei ignoreeritud.
Paljude kontrollide tulemusena nõuti sisse omavahendite ja intresside maksed.
Selline lähenemisviis on komisjoni enda kontrollivahendite tõhus kasutamine ja väldib tagasiminekut ex ante auditite juurde.
Sooviksin nüüd käsitleda pettusevastast kokkulepet Philip Morris Internationaliga, mis kuulub minu haldusalasse.
Pean tänama parlamenti selle pideva tugeva toetuse eest.
Komisjon on alati kinnitanud, et loodab, et sellest kokkuleppest saab eeskuju sarnastele kokkulepetele muude äriühingutega.
Selle kokkuleppe alusel laekuvatest vahenditest on Kreekas rahastatud uut programmi Herakles, selleks et võidelda sigarettide salakaubaveo ja võltsimise vastu, mis on uuteks eesmärkideks.
Me kaalume, kas seda programmi võiks kasutada selleks, et sisse seada labor, mis kontrolliks sigarettide autentsust.
Kuid ma pean ka ütlema - ja hr Staes teab seda väga hästi -, et raha jaotamine oli tõeline õudusunenägu ja saab seda olema ka järgmistel finantsperioodidel.
Muidugi olen ma väga rõõmus parlamendi väljendatud huvi ja pideva toetuse pärast selle raha kasutamisele, sest olen samuti huvitatud, et seda raha kasutataks sigarettide salakaubaveo ja muud liiki pettuste vastu võitlemiseks.
Konfiskeerimise statistika osas teavitab enamik liikmesriike komisjoni kogustest kord kvartalis.
Siiski ei teata kõik liikmesriigid konfiskeeritud marke ja seepärast pole täielikud andmed kättesaadavad.
Lisaks sellele ei tehta liikmesriikide konfiskeerimisteadetes alati vahet originaalsete ja võltsitud sigarettide vahel, osaliselt seetõttu, et rikkumiste menetlemiseks ning maksude ja lõivude kogumiseks pole see vajalik, ja osaliselt seetõttu, et mõnikord on äärmiselt raske võltsitud ja originaalsigarette eristada.
Me ergutame liikmesriike jätkuvalt täielikumaid andmeid avaldama.
Lõpetuseks, komisjon on valmis koostama sel teemal OLAFi raport, nagu on ette pannud parlament, kuid olen arvamusel, et kõikehõlmava ülevaatega oleks kasulikum oodata aastani 2010.
See tuleneb asjaolust, et palju olulisi muutusi ootavad tolli valdkonnas teostamist ja 2008. aastal koostatud raport saaks olla ainult ajutine, kajastades selle ajahetke olukorda.
fraktsiooni PPE-DE nimel. - (FR) Härra juhataja, volinik, daamid ja härrad, kõigepealt lähevad minu õnnitlused raportöörile, Bart Staesile, kes on suutnud koostada suurepärase raporti sellisel raskel teemal nagu vead meie ühenduse transiidisüsteemis.
Samuti olen väga tänulik Euroopa Kontrollikojale, kes oma 2006. aasta detsembri aruandes probleemi ulatuse väga selgelt esile tõstis.
Sellega seoses olen pettunud, et me ajame segi Philip Morrise kokkuleppe mõju, mis, nagu me ei tohi unustada, on kokkulepe kohtumenetluse lõpetamiseks ja mitte partnerlusleping, tõsiste probleemidega ühenduse transiidis.
See on põhjuseks minu poolt fraktsiooni PPE nimel esitatud muudatusettepanekule, mille sihiks on seda segadust vältida.
Tööstusharu kohta teen ettepaneku, et Euroopa Liit ja kogu tubakatööstus rahastaksid ühiselt programmi võitlemaks sigarettide salakaubaveo ja võltsimise vastu.
Siiski soovin hoopis keskenduda vigadele meie ühenduse transiidisüsteemis.
Euroopa Komisjon ütleb meile, et nad on tolli transiidisüsteemi tugevdanud, võttes kasutusele kaasaegse, töökindla arvutisüsteemi.
Nad unustavad, et ehkki arvutisüsteem on vajalik, pole see kunagi piisav, ja tegelikkus on see, et süsteem ise on vigane.
See on vigane, sest see töötab liikmesriikide kontrolli all, mis tähendab seda - nagu raportöör ja Euroopa Kontrollikoda väga õigesti osutavad -, et liikmesriigid rakendavad uusi ühenduse transiidieeskirju väga puudulikult.
1997. aastal lõi parlament uurimiskomisjoni, mis selgelt kinnitas, et EL peaks looma raamistiku ühtse tolliteenistuse toimimise võimaldamiseks.
Sellest oleme me veel väga kaugel.
2005. aastal osutas meie kolleeg Herbert Bösch oma suurepärases raportis probleemide ulatusele ja vajadusele võidelda pettuse ja vigade vastu.
Tegelikkus, daamid ja härrad, on see, et käesolev raport kutsub meid üles mõtlema meie tollisüsteemi kvaliteedist palju laiemalt, samuti meie raharinglusest ja üldisemal tasandil Euroopa Liidu finantshuvide kaitsest.
Selles, volinik, on teil Euroopa Parlamendi liikmete täielik toetus.
Härra juhataja, me tervitame avalikult käesolevat raportit, mis on esmaklassiline.
Mõiste "omaalgatuslik raport” pole päris täpne.
Me teeme siin seda, et säilitame parlamendi esimese uurimiskomisjoni teema - ja teeme seda ka edaspidi.
Ma ei soovi kaevelda, kuid kahjuks pean seda nii hilisel tunnil tegema.
Märgin huviga esinejate nimekirjas seda, millised fraktsioonid on täna sel teemal sõna palunud.
Näib, et alati on pisut lihtsam viriseda ELi skandaalide üle kui töötada konkreetsete, positiivsete lahenduste kallal.
Tee sinna on mõnikord pikk - me räägime sigarettidest - kuid õige on alustada.
Me liigume edasi ja hr Staesi raport näitab seda väga selgelt.
Muidugi tuleb meil selles valdkonnas rinda pista Euroopa integratsiooni poolikusega.
Mitmed rahandusministrid ei suuda vastu panna kiusatusele lihtsalt tõsta natuke tubakamaksu, niipea kui riigikassa paistab pisut tühi olevat, teenides protsessi käigus veel alusetult kiitust mõnedelt tervishoiupoliitikutelt või teistelt.
Ütlen alusetult, sest sigarettide tarbijad lihtsalt lähevad üle salasigarettidele või järjest enam ka võltsitud sigarettidele.
Sellise pettuse kasum läheb otse organiseeritud kuritegevusele.
Asjaolu, et meil kõigil on täna õhtul põhjust tähistada edu, sunnib mind isegi rohkem meenutama parlamendile episoodi, mis Euroopast ja eriti komisjonist niipalju head ei kõnele.
On tõendeid selle kohta, et ajavahemikul 1992-2001 veeti ELi Montenegro kaudu salakaubana umbes 10 000 veoautokoormat sigarette, mis eelkõige suundusid Itaaliasse.
See on tõenäoliselt kõigi aegade suurim pettus ELi eelarve vastu.
Saksamaa Augsburgi prokuratuur on sellega seoses esitanud 60 õigusabi taotlust.
Šveitsis on olnud ülestunnistamisi, süüdimõistmisi ja muud taolist.
Siiski pole Euroopa Liit Montenegro Vabariigile esitanud ühtegi nõuet oma rahaliste vahendite tagasisaamiseks.
Volinik, ma soovin, et me saaksime oma maksumaksjatele silma vaadata ja öelda: "ka meie oleme seda asja uurinud”.
Saksamaal, Austrias ja Kesk-Euroopas leidub alama astme tolliametnikke, kes on selles asjas suure töö ära teinud, kuid kelle Euroopa Komisjon on üksi jätnud.
Peame tegelema selle hiiglasliku afääriga, mille lõppu pole veel näha.
See oleks minu soov selle, lõppkokkuvõttes suure ja tähtsa sündmuse puhul, milleks on tänane arutelu.
(DE) Härra juhataja, volinik, daamid ja härrad, parlament eelistab palju rohkem tegeleda kulude kui tuludega - ja selle eest tuleb kiita hr Staesi, et me täna lõpuks hakkame tegelema tulude tüütu küsimusega.
Kokkuvõttes puudutab see küsimus 17 miljardit eurot käibemaksu ja omavahendite näol ja 14 miljardit eurot tollimaksudena - mis on peaaegu 30%.
Minu arvates on hea, et me täna selle küsimusega tegeleme.
Ilmselt saavad siin olla ainult võitjad ja ka volinik väärib sel puhul õnnitlemist.
Meil on väga hea meel, et meil on õnnestunud leida tee edasiminekuks - koostöös liikmesriikidega.
See on möödapääsmatu selleks, et kindlustada OLAFi, Euroopa Pettustevastase Ameti tulevikku ja võimaldada sel täita oma rolli ELis veelgi paremini ja tõhusamalt.
Palju õnne selle puhul, mida OLAF on seni suutnud ja mida me nüüd enda ees näeme.
Me oleme kõik väga uhked nende edu üle, kuna muidugi olid just need eksperdid need, kes selle võimalikuks tegid.
Mitte miski polnud ette kindel, eriti selles osas, et saavutame tõelist edu võltsitud tubakatoodete küsimuses, või et ka liikmesriigid teevad koostööd.
Me sooviksime, et see stsenaarium korduks muude toimikutega, mis käsitlevad liidu finantshuvide kaitset, näiteks võitluses käibemaksupettuste vastu.
Siis oleksid meil tegelikud võitjad: Euroopa maksumaksjad, kes on meid siia saatnud ja kellel on teatud ootused.
Ma usun, et sigarettide salakaubaveo vastase võitluse jätkamine on tähtis ülesanne, et on tungiv vajadus nimetada OLAFi uurija Pekingisse ja et me peame tugevdama oma pettusevastast kohalolekut kogu maailmas.
Küsimus komisjonile oleks nüüd selline: kuidas tugevdada survet teistele sigaretitootjatele, et sundida neid Philip Morrise ja ühenduse vahelise kokkuleppega liikmesriikides ühinema.
Minu arvates peame me väga konkreetselt kaaluma, kuidas sellega edasi minna ja tööd selles küsimuses jätkata, sest siin läbikukkumine seaks ohtu meie enda usaldusväärsuse.
(PT) Raportöör ja ka Euroopa Komisjon on kõik õnnitlused täielikult ära teeninud.
See on minu mälu järgi suurim edu, mida Euroopa Liit kunagi võitluses salakaubaveo ja maksupettuse vastu saavutanud on.
Sõnum, mille juba on esitanud raportöör ja mida esinejad on toetanud, on see, et me peame selle võitluse ka muudesse valdkondadesse üle kandma.
Fundamentaalselt on küsimus selles, et mis tahes kauba liikumisel läbi kogu tollisüsteemi peaksid Euroopa Liidu ja kõigi liikmesriikide finantshuvid tõhusalt kaitstud olema, ja seda silmas pidades usun, et tuleb veel palju ära teha.
Seepärast sooviksin eelkõige kutsuda Euroopa Komisjoni üles küsimusega veelgi tõsisemalt tegelema.
- (RO) Euroopa Komisjoni ja Philip Morrise vaheline kokkulepe on väga heaks näiteks ühenduse finantsinstrumendist, millega taotletakse samaaegselt mitut eesmärki.
Esiteks ei piirata tootva tööstuse vaba juurdepääsu turul, samas kui maksude vältimist nende poolt, kes võltsitud tooteid impordivad, takistatakse programmi abil, mille mahuks on 1,25 miljardit dollarit, mida täies ulatuses rahastab Euroopa äriühing.
Siiski peaks palju rohkem liikmesriike sõlmitud lepingus osalema.
Kokkulepe sõlmiti 2004. aastal ja vahepeal on Rumeeniast ja Bulgaariast, kes mõlemad asuvad Euroopa Liidu piiril, saanud liikmesriigid.
Pärast seda, kui turule on sisenenud tooted, mis pole liidu kõigis liikmesriikides lubatud, on Euroopa eelarve oluliselt kaotanud aktsiisimaksude osas ja riikide eelarved tasumata tulumaksude osas.
Tõsiasi on see, et need, kes püüavad võltsitud kaupu ühendusse sisse tuua, valivad Euroopa sadamad, mis pole kõrgeltarenenud tehnoloogiga, näiteks skaneerimisseadmete ja kaubapakkide registreerimisseadmetega varustatud.
Kuna see olukord mõjutab Euroopa Liidu tollimaksutulu, pean õigustatuks sadamarajatiste kaasajastamist ühenduse rahalise abiga.
Tänu turuleviidud odavatele võltsitud toodetele on järjest enam noori hakanud suitsetama, mis muidugi mõne aja pärast hakkab liikmesriikide sotsiaalkindlustus- ja tervishoiusüsteemidelt nõudma märkimisväärseid summasid.
Maailma Terviseorganisatsiooni aruanded näitavad, et enamikul juhtudel sisaldavad võltsitud sigaretid 75% rohkem tõrva, 28% rohkem nikotiini ja 63% rohkem süsinikoksiidi.
Kuna me näeme suitsetamise hävitavaid tagajärgi üldiselt, sõltumata sellest, kas sigaretid pärinesid ebaseaduslikust või seaduslikust allikast, siis peaks me mõtlema ka ühe teise küsimuse peale: samal ajal kui Euroopa Liit edendab suitsetamisvastast poliitikat, toetab ta teisest küljest oluliste summadega tubaka kasvatamist, mis minu arvates on Euroopa tervishoiupoliitikaga vastuolus.
(HU) Tänan teid esinemisvõimaluse eest, härra juhataja.
Väga austatud volinik Kallas, daamid ja härrad, hr Staesil on õigus ja sooviksin siinkohal teda õnnitleda tema tööstiili puhul, mis on kindel, kuid siiski valmis kompromissideks, ja selle raporti puhul.
Euroopa Liit ja selle institutsioonid - sealhulgas komisjon, kontrollikoda, OLAF, Euroopa Parlament ja, mitte viimasena, eelarvekontrollikomisjon - peavad Philip Morrisega 2004. aastal sõlmitud kokkulepet ja selle edasist toimimist tõeliseks edulooks, ja õigusega.
Võitluses salakaubaveo ja pettuse vastu suutsime me siin saavutada tõsiseltvõetava tulemuse, mitte ainult tarneahela lõpus asuvate kaupmeeste ja tarbijate jaoks, vaid ahela alguses asuva suure rahvusvahelise tootja jaoks.
See kokkulepe katab rahaliselt mitte ainult mineviku kaotused, vaid ka nende tulevase vältimise.
Me oleme suutnud panna Philip Morrise mõistma, et ka nende huvides on koostada ühine salakaubaveo ja pettuse vastane strateegia ning tagada rahastamisvahendid, et see võiks vilja kanda.
On eriti meeldiv, ja meile, äsjaühinenud riikidele, väga oluline, et koostöö hõlmaks mitte ainult kümmet kokkuleppes osalenud liikmesriiki, vaid ka uusi liikmesriike, keda salakaubavedu ja pettus eriti ohustavad, ning samuti tagada rahalised salakaubaveo ja pettuse vastase võitluse tehnilised tingimused, olgugi et erineval määral edukalt.
Tänan teid.
- (PL) Härra juhataja, härra volinik, ma nõustun ja kiidan heaks hr Staesi raporti, mis eelkõige toob kaasa salakaubaveo võimalikult suure piiramise.
See on raporti tugev külg.
Teiseks annab see olulist nõu, kuidas tollimakse tõhusamalt koguda.
Mina, kes ma olen pärit riigist, millel on väga pikk idapiir, s.o Poolast, sooviksin siiski juhtida tähelepanu välispiiridele.
Herbert Böschil on täiesti õigus, kui ta räägib kogenud tolliametnike kasutamisest.
Need inimesed loevad tegelikult palju rohkem kui seadmed ja süsteemid ja seega, volinik, paluksin siiralt, et te piisavalt põhjalikult ettepanekuid ning soovitusi uuriksite ja neid tõsiselt võtaksite.
Salakaubaveo vastase võitluse tõhusus ja tulemuslikkus on meie ühenduse maine näitajaks.
Euroopa Komisjoni asepresident. - Härra juhataja, tänan teid pideva toetuse eest tõstatatud küsimustes.
Pean ütlema, et suurim probleem seisneb selles, et kogu pädevus tolli- ja käibemaksu osas on liikmesriikide kätes.
Ma tõesti ei mõista, miks mõned liikmesriigid on nii vastu sellele, et anda rohkem võimalusi Euroopa Liidu institutsioonide vahendite kasutamiseks.
Näiteks OLAF on mitmel korral äärmiselt tõhus olnud, Philip Morrise operatsioonis ja Diabolo operatsioonis võltsingute vastu, ja see ei oleks võimalik ilma Euroopa tasandi koostööta ja ilma konkreetsete komisjoni talituste toeta.
Kuid juriidiliselt on see täielikult liikmesriikide kätes, samuti nagu tolli tugevdamine vajalike vahendite lisamisega.
Komisjon teeb kõik mis võimalik selle koostöö edendamiseks.
Pean ütlema, et ilma liikmesriikidevahelise koostööta pole võimalik tõhus ja tulemuslik võitlus sigarettide salakaubaveo ja eriti käibemaksupettuse vastu.
Ma arvan, et meil on siin ühised huvid ja me peaks seda küsimust pidevalt esil hoidma, et koostööd suurendada.
Samuti - ja võib-olla ma sain tõlkest valesti aru - sõlmiti Philip Morrise kokkulepe ühelt poolt 10 liikmesriigi ja Euroopa Komisjoni ning teiselt poolt Philip Morrise vahel, mis on üsna unikaalne.
Need olid komisjon, selle õigustalitus ja OLAF, kes selle kokkuleppe saavutasid ja see jätkub koos pr Gräßlega.
Seega ma arvan, et tulevikus on meil midagi teatada.
Kuid peamiseks küsimuseks on tegelikult mõnede liikmesriikide vastuseis nõustumisele vastastikuse haldusabi ettepanekuga, mis on esitatud ja mida võiks kasutada platvormina.
Me pakume koostööplatvormi ja ikka leidub liikmesriike, need on mõned suuremad liikmesriigid. (Olen isiklikult püüdnud veenda mõnede suurimate liikmesriikide ministreid olema selle ettepaneku suhtes avatumad.)
Miskipärast on palju umbusku; kuid samal ajal tean ma endise rahandusministrina, et käibemaksupettuse ja tollipettuse vastu saab võidelda ainult liikmesriikidevahelises koostöös.
Arutelu on lõppenud.
Hääletamine toimub neljapäeval, 11. oktoobril 2007.
Kirjalikud avaldused (kodukorra artikkel 142)
kirjalikult. - (IT) ELi pettusevastase võitluse raportöörina tervitan Philip Morrisega saavutatud tähtsat sigarettide salakaubaveo vastast kokkulepet.
Tollipettus on üks ühenduse finantshuvide peamisi kahjustajaid ja sigarettidega seonduv pettus on üks kõige tundlikumaid valdkondi.
OLAFi hiljutised operatsioonid - näiteks operatsioon Diabolo, mille käigus konfiskeeriti 135 miljonit sigaretti (hinnanguline kahju 220 miljonit eurot) - on näidanud, et tollipettuse vastu saab ja tuleb võidelda: tähtis on tugevdada Euroopa asutuste tegutsemisvõimet.
Kokkulepe Philip Morrisega võib olla eeskujuks mitte ainult tubakasektoris, vaid ka muudes sektorites võltsingute vastu võitlemisel.
Philip Morrise makstavast hüvitisest saadav tulu, suurusjärgus umbes 1 miljard eurot, tuleks kasutada ELis võltsimisvastase võitluse tugevdamisele.
Järgmise istungi päevakord (vt protokoll)
Istungi lõpp
(Istung lõppes kell 23.40)
Istungi algus
(Istung avati kell 9.00.)
Esitatud dokumendid (vt protokoll)
EÜ-USA lennutranspordileping (arutelu)
Järgmine küsimus on hr El Khadraoui poolt transpordi- ja turismikomisjoni nimel esitatud raport ettepaneku kohta võtta vastu Euroopa Liidu Nõukogu ja nõukogus kokku tulnud liikmesriikide valitsuste esindajate otsus Euroopa Ühenduse ja selle liikmesriikide ning Ameerika Ühendriikide vahelise lennutranspordilepingu sõlmimise kohta [8044/3/07 - - C6-0210/2007 -.
komisjoni asepresident. - (FR) Proua juhataja, daamid ja härrad, hr El Khadraoui, parlamendil oli suur poliitiline roll 30. aprillil Washingtonis esimese EÜ-USA vahelise õhutranspordilepingu sõlmimisele kaasaaitamisel.
Toetades 14. märtsil lepingu sõlmimist, isegi enne transpordi- ja turismikomisjoni teadaannet, mängis parlament ülimalt otsustavat rolli, et ajakohastada kokkuleppeid, millega reguleeritakse Atlandi-ülest lennundust, ning pakkuda Euroopa kodanikele uusi võimalusi.
Leping jõustub järgmise aasta märtsis ning Euroopa ja USA ettevõtted on valmis avama uusi Atlandi-üleseid ühendusi.
Lepingu opereerimiseks moodustatud ühiskomitee kohtus juba juunis.
Sujuva rakendamise kindlustamiseks ning olulistes küsimustes (nagu konkurents ja turvalisus) töö alustamiseks on järgmine kohtumine kavandatud novembrisse.
Te tõite täna lepingut käsitleva ametliku arutelu käigus välja rea punkte, millega ma nõustun.
Te rõhutate teise etapi kokkuleppe saavutamise vajadust, et edendada juurdepääsu USA turule, mis on Euroopa investeeringute USA-sse viimise vahend.
Rõhutate meie eeskirjade koondamise vajadust, eriti seoses turvalisusega, et saavutada ühekordne kontrollimine.
Rõhutate keskkonnaaspekti olulisust ning eriti CO2 heitega kauplemist.
Jagan teie poliitilisi prioriteete samuti.
Tervitan kahe institutsiooni vahelist kokkulepet küsimustes, mis on nii Euroopas kui ka Ameerika Ühendriikides poliitiliselt niivõrd tundlikud.
Olen samuti ülimalt rahul, et parlament annab eurooplaste arvamuse Ameerika Ühendriikidele edasi pideva dialoogi abil USA Kongressi ja valitsusega.
Me peame tegema järelejätmatut koostööd küsimustes, mis on Washingtonile probleemiks.
Septembris Montrealis toimunud Rahvusvahelise Tsiviillennundusorganisatsiooni assamblee valmistas pettumuse.
Nagu te teate, olid EL ja naabrid 42-st Euroopa riigist sunnitud välja ütlema oma eriarvamuse seoses CO2 heidetega kauplemise resolutsiooniga, kuna me oleme selles küsimuses USA ning muu maailmaga opositsioonis.
Esindajatekoda võttis samuti vastu muudatuse, et vähendada USA ettevõtete väliskontrolli alla sattumise võimalust.
Kuigi muudatusettepanekud ei ole veel Senatis hääletusel olnud, heidavad need kevadel algama pidavatele teise etapi kokkuleppe läbirääkimistele varju.
Nagu minagi, on Euroopa Parlament kongressi ja USA valitsust sellest asjaolust teavitanud ning me peame kasutama kogu oma energiat, et ära hoida mis tahes suundumused, mis lennundussektori normaliseerimist kahjustavad.
Olgugi et need sündmused osutavad kerkivatele raskustele, ei tohi me siiski unustada kõige olulisemat.
Et kohelda teineteist võrdsena, on meil nüüd Euroopa ja USA vahelise koostöö kindel lähtealus.
Kuus kuud tagasi ei olnud olukord selline.
Me peame seega sellele nelja-aastase töö tulemuseks olevale saavutusele toetuma.
Proua juhataja, daamid ja härrad, hr El Khadraoui, endastmõistetavalt soovin ma teile teada anda, et ma olen valmis ning soovin arvesse võtta nii parlamendi kui nõukogu poliitilised eesmärgid, ning et ma olen ülimalt rahul Euroopa ühtsusega selles küsimuses, eurooplaste liiduga.
raportöör - (NL). Proua juhataja, komisjoni asepresident, daamid ja härrad, kui me lõpuks anname sellel pärastlõunal ELi ja USA vahelisele õhutranspordilepingule rohelise tule, siis me ei tähista mitte ainult menetluse lõppemist, mis on kestnud aastaid ja kulgenud suurte raskustega, vaid me tähistame ka uue peatüki algust õhutranspordi ajaloos ja tohutute tagajärgede - mis ei ole lõpuni ettenähtavad - saabumist.
Samal ajal me teame, et see on üksnes vaheetapp ning meil seisab ees veel palju tööd, et saavutada meie sihiks olev enam-vähem integreeritud Atlandi-ülene lennundusturg.
Mõned liikmed usuvad, et me oleme juba esimesel etapil teinud ameeriklastele liialt palju mööndusi.
Nad usuvad, et läbirääkimiste vaim vaibub, eriti kui USA lennukompaniid on juba de facto alustanud lende ühest liikmesriigist teise, mida aga meie USA territooriumil teha ei saa.
Mõlemad lepinguosalised saavad niinimetatud õhuruumi viienda vabaduse, mis annab Ameerika lennukompaniidele võimaluse lennata Euroopa kaudu Aasiasse või Aafrikasse.
Võimalik on ka lendamine vastassuunas, kuid see on USA geograafilist asendit arvestades vähem tähtis.
Veelgi enam, järgmise aasta märtsist kaotatakse senini eksisteerivad juurdepääsupiirangud teatavatele lennujaamadele: mõelge vaid Heathrow peale, mida praegu tohib kasutada vaid kaks Ameerika lennukompaniid.
Mõnes mõttes seega reaalne tasakaal puudub, kuid teisest küljest, volinik, on leping kahtlemata samm edasi ning edendab praegust olukorda.
Esiteks lõpeb tänu lepingule õiguslik ebakindlus, mis tekkis 2002. aasta Euroopa Kohtu otsuste järel, milles leiti, et olemasolev kahepoolne avatud õhuruumi leping sisaldab elemente, mis on õigusega vastuolus ja mida tuleb muuta.
Teiseks on muutus tarbijate poolt tulevikus tunnetatav.
Kui seni on liikmesriikidest Ühendriikidesse saanud lennata üksnes riiklikud lennuettevõtjad ja Ameerika lennukompaniid, siis tulevikus saavad mis tahes punktist Euroopas mis tahes punkti Ühendriikides lennata kõik Euroopa lennuettevõtjad, et lennata edasi näiteks Mehhikosse või Lõuna-Ameerikasse.
See tähendab kahtlemata tarbijale suuremat valikuvõimalust ning tõenäoliselt ka madalamaid hindu.
Kolmandaks, ühiskomitee loomisega - millele te, volinik, samuti viitasite -, kusjuures esindajad on mõlemalt poolelt, loome me institutsiooni, kes arutab lepinguga seotud küsimusi ning samuti küsimusi, mis puudutavad sotsiaal-, keskkonna- ja ohutuseeeskirju jms.
See on järelikult dokument, mille abil võib suurendada kindlust ja arusaamist mõlemal poolel.
See on väga tähtis, kuna paralleelselt Atlandi-ülese turu avamisega on samuti hädavajalik, et järk-järgult ühtlustataks ning viidaks üksteisega kõrgel tasemel kooskõlla ka eeskirjad.
Ametiasutuste koostöö paranemisega ning tihedamast koostööst tuleneva kasu nähtavuse suurenemisega võivad ameeriklased olla enam valmis uute möönduste tegemiseks juurdepääsu alal Ühendriikide siseturule.
Lõppude lõpuks on paljud küsimused endiselt lahenduseta: te olete neile juba viidanud.
Ma räägin kabotaažist, asutamisõigusest Euroopa lennundusettevõtjatele, reeglitest seoses kontrolli ja omandiõigusega ning muudest piirangutest, mis kehtivad endiselt.
Teades seega, et teise etapi läbirääkimised algavad õige pea - õieti järgmisel suvel -, on komisjonil vaja praegu mõelda heale läbirääkimisstrateegiale.
Mida me tegelikult soovime saavutada?
Millised on meie prioriteedid?
Kuidas me saame veenda ameeriklasi uusi samme astuma?
Kus saab veel teha mööndusi, ilma et need muutuksid meile ebasoodsaks?
Ma ei pea teile, hr volinik, ütlema, et teema on ülimalt problemaatiline.
Järgmisel aastal toimuvad presidendivalimised.
Ühendriikides on kolmandatele isikutele strateegiliste tööstusharude üle, nagu lennundus, kontrolli andmise lubamise suhtes levinud kuni kongressini ulatuv üldine usaldamatus.
Samuti kardavad Ameerika ametiühingud kaotada välissekkumiste tõttu sektori haarde - eelkõige kuna kardetakse, et need võivad osutuda edukateks, ning kuna eeldatakse, et Euroopa lennundusettevõtted on paremini korraldatud ja suudavad kergelt saada sellel turul suure turuosa.
Seejärel toimuvad muidugi ka meil Euroopa valimised.
Samuti on juba praegu esinevaid probleeme.
Te viitate meie USA ametivenna, kongressi liikme Obestari katsele anda mitmele lepingu elemendile erinev tõlgendus.
Märkinud seda, annavad raportöör ja parlament sellele siiski täna pärastlõunal rohelise tule.
Hääletame puhtsüdamlikult "jah”.
Muidugi jälgime me ettevalmistusi tähelepanelikult.
Me loodame olla väga tihedalt kaasatud, nagu see on ka varem toimunud.
Me arvestame sellega.
fraktsiooni PPE-DE nimel - (DE). Proua juhataja, parlament ja eelkõige fraktsioon, millesse ma kuulun, PPE-DE, hääletab täna suure enamusega selle lepingu poolt, sest lõppkokkuvõttes saavutasime me hea vahetulemuse.
Kuid see on siiski vaid vahetulemus: nagu nii asepresident Barrot kui ka meie raportöör El Khadraoui on öelnud, on endiselt vaja lahendada olulised küsimused seoses avatud õhuruumi lepinguga: sellised küsimused nagu kabotaaž, asutamisvabadus, omandiõigus, riigiabi ja ka mitmesugused muud küsimused.
Jättes kõrvale asjaolu, et me suutsime saavutada võrdlemisi hea vahetulemuse, paljastab leping rea puudusi meie süsteemis.
Ka puudustele on juba tähelepanu juhitud.
Tulevikku silmas pidades peame me tegema pingutusi, et tagada, et meie parlamendil - nagu meie ametikaaslased USA Kongressis, kes, nagu võiks öelda, on nõutanud endale viimaste sajandite jooksul mitmesugused õigused - oleks lepingu sisu mõjutamiseks enam võimalusi.
Seekord on meil õnnestunud saavutada edasiminek süsteemi teatud määral üle kavaldades - sekkudes enne, kui nõukogu oma arvamuse avaldas -, aga pikas perspektiivis on meil vaja paremaid reegleid sisu kujundamiseks.
Praegusel otsustaval hetkel tahan ma veel kord juhtida tähelepanu olulisele küsimusele lennutranspordis, konkreetsemalt Euroopa ja USA vahel.
Ohutusklauslid ja turvalisuse kontrollid on olulised, et reisijad saaksid tunda end seda olulist transpordiviisi kasutades muretult.
Ometi ei tohi turvalisuse tagamise meetmeid valesti tõlgendada millenagi, mis põhjustab reisijatele üksnes ebamugavust, ilma et tegelikkuses nende julgeolekut suurendataks.
Sel põhjusel, korrates juba must miljon korda öeldut, tuleb muuta reegleid vedelike pardale viimise kohta!
fraktsiooni PSE nimel. - Proua juhataja, esmalt soovin ma vabandada teie, komisjoni asepresidendi ja austatud parlamendiliikmete ees, kuna pärast oma kõne lõppu pean ma istungisaalist intervjuu andmiseks lahkuma.
Selline teguviis ei ole mul kombeks ja ma vabandan, et ma ülejäänud arutelul ei osale.
Ma soovin tänada oma kolleegi El Khadraouid tema raporti eest ning teda hoiatada, et kui ta jätkab selle konkreetse toimikuga, võib ta purustada minu poolt püstitatud kõige kauem ametis olnud raportööri rekordi parlamendi ajaloos!
Olgem ausad!
Euroopa Liidu ja Ühendriikide vahel sõlmitav abielu esialgse tsiviillennunduse õhutranspordilepingu vormis on mõistusabielu, kus EL on agar peigmees ja Ühendriigid on väga vastumeelne pruut.
Nüüd, kui me oleme abielu sõlmimas, saame me teada, et Ühendriikidest pruut leiab, et EList peigmees ei ole eriti köitev, ning nähes pulmapäeval, et ta on saanud tema kõige paremad osad, ei vaevu Ühendriikidest pruut enam abielu sõlmima, sest esindaja Oberstar valvab paari, püss käes.
ELi ja Ühendriikide vahel esinevad lennunduspoliitika valdkonnas suured erinevused ja minu jaoks ei oleks järgmiste nädalate või kuude jooksul üllatav kuulda, et lepingu teise etapi läbirääkimised on katkenud, kuna Ühendriigid ei ole nõus tegema põhiküsimustes edasisi samme.
Minu hirm on, et EList peigmees on niivõrd meeleheitel seda mõistusabielu sõlmima, et me võime taas vastumeelsele pruudile järele anda.
Kuidas on saastekvootidega kauplemise süsteemi ja julgeolekuga, kus ELi ja USA lahkarvamused on mõõtmatud?
Kuidas on lood USA lennundusettevõtete kuulumisega välismaistele isikutele või vastastikuse viienda vabandusega?
Kuidas on lood reisijate nimekirjadega ning 11. peatüki kaitsega?
Need kõik on küsimused, mis meid lahutavad, ja kuna ma nõustun, et on olemas soov maha istuda ja läbi rääkida, toimub see alati, meile näib selliselt, ameeriklaste poolt dikteeritud tingimuste alusel.
Ma soovin kõigile jõudu jõupingutustes ja fraktsioon PSE hääletab poolt.
Siiski loodan ma siiralt, et läbirääkimised on edukad ja et selle teekonna lõpus asub enam tasakaalustatud, vastastikune, aus leping.
Kuid ma sean küsimuse alla, kas see USA suhtumist arvestades juhtub, ning ma küsin, kas tee, mida mööda me tegelikult sammume, viib mõistusabielu lõppemiseni Las Vegase tüüpi lahutusega.
fraktsiooni ALDE nimel. - Proua juhataja, ma asendan oma kolleegi pr in 't Veldi.
Ma austan teiste inimeste teadmisi selle lepingu tehniliste küsimuste alal.
Londonit, mis hõlmab ka peamist lennujaama Heathrow'd, esindava parlamendiliikmena julgustab mind kahtlemata asjaolu, et see leping annab reisijatele enam konkurentsi suurenemisest tulenevaid soodustusi ning seda arvestades on hea, et see sõlmitakse.
Ma soovin käsitleda lepingu turvalisuse aspekte, kusjuures ma saan raportist aru, et see on suures osas jäetud ühiskomitee reguleerida.
Ma nõustun raportis koostöö tervitamisega ELi ja USA ametiasutuste vahel, kes vastutavad lennunduse turvalisuse eest.
Kuid, nagu raportis märgitakse, peaksid julgestusmeetmed põhinema asjakohasel riskihinnangul ja ei tohiks olla ülemäärased või koordineerimata ning reisijate isikuandmete vahetamisel ELi ja USA vahel peaks austama Euroopa ja USA kodanike privaatsust.
Parlamendiliikmed on teadlikud olulistest vaidlustest, mis ümbritsevad lennureisijate registrite (PNR) lepingut.
Euroopa Parlament on väljendanud väga jõuliselt seisukohta, et ta ei omanud selle lepingu koostamisel olulist rolli, mida ta oleks tahtnud.
Muidugi on Euroopa andmekaitseinspektori arvamus, et selle uue lepingu raames on tagatisi võrreldes eelmiste lepingutega oluliselt nõrgestatud ning et uus leping jätab lahtiseks tõsised küsimused ja puudused.
Kui volinik Barrot tervitas olulist rolli, mida parlament on omanud lennunduse äritegevuse teiste aspektide regulatiivse raamistiku moderniseerimises, siis ma kardan, et me peame avaldama pettumust, et meil ei õnnestunud anda sisendit, mida me soovisime, privaatsuse ning isikuandmete tagatiste rakendamise valdkonnas.
PNR lepingu alusel säilitatakse andmeid 15 aastat, mis minu arvates on liigne ja mida me selles raportis öeldu kohaselt ei soovi.
USA-l on juurdepääsu võimalus tundlikele andmetele ning isegi võimalus neid kasutada pisikuritegude puhul, mis ei ole käsitletav terrorismivastase võitlusena.
Kokkuvõttes, kuigi me üldiselt tervitame seda lepingut, kardan ma, et selle raporti püüdlused, et turvalisuse meetmed oleksid kohaselt hinnatud nende riskimaandamise sobivuse alusel, ei oleks ülemäärased ja kaitseksid privaatsust, ei ole lennureisijate registrite vahetamise valdkonnas kindlustatud.
fraktsiooni Verts/ALE nimel - (DE). Proua juhataja, volinik, see ei olnud esimene kord, mil te seisite vastamisi, pehmelt öeldes, väga raske läbirääkimispartneriga, kuna kogemustele tuginedes eeldab ta algatuseks alati, et Euroopa annab igal juhul järele.
Nagu varemgi, kui te loete selle dokumendi läbi, on see ilmselgelt USA-d soosiv.
Kas selles on midagi ka Euroopa Liidu jaoks, selgub hiljem, kuivõrd ühiskomitee ei ole midagi enamat kui võimalus; see ei ole veel edu tagatis, eriti arvestades, et USA seab juba praegu tulemused kahtluse alla.
Ma ei näe veel tasakaalu ning väga vähe hoolimist on meie nõudmiste suhtes.
Eelmise kõneleja poolt tehtud võrdlus üpriski veidra mõistusabieluga on väga tabav.
Lennundusohutuse, keskkonnakaitse ja omandiõiguse küsimused on endiselt lahendamata.
Ohutuse küsimuses ei ole me seni saavutanud seda, mida meil on vaja saavutada.
Andmekaitse küsimuse puhul eriti - Euroopa kodanike kaitse ülemääraste meetmete eest - me ei ole seni saavutanud tulemust, mida me vajame ja mille me peame saavutama.
Lisaks sellele on lennundussektori osa Kyoto eesmärkide läbikukkumises endiselt ülisuur.
USA-ga ühise kokkuleppe puudumisel on Euroopa praeguste kasvumäärade juures silmitsi suurte raskustega ja praegu ei näe ma sellest mingit märki.
Kõige enam näen ma esmaseid kõhklevaid samme, kuid Euroopa peab olema märksa enesekindlam ning rääkima selles läbirääkimisprotsessis ühel häälel, sest seni toimunu annab meile võimalused.
Kuigi me ei ole veel kasu lõiganud, võin ma kinnitada, et Euroopa Parlament ning transpordi- ja turismikomisjon uurivad hoolikalt ühise läbirääkimiste komitee tulemusi.
fraktsiooni GUE/NGL nimel - (EL). Proua juhataja, daamid ja härrad, ELi lennutranspordialase välispoliitika südames asub avatud lennunduspiirkonna loomine Euroopa Liidu ja Ameerika Ühendriikide vahel.
See poliitika on täielikult kapitali huvides.
Seda kasutatakse, et luua surve ning ähvarduste abil ELis kaks või kolm monopoolset lennundusettevõtete gruppi.
Samuti saavad need osa rahvusvahelisest lennutranspordist, samas kui teised lennuettevõtted - need, mis on jäänud - on regionaalse iseloomuga ning nende tegevus piirdub liikmesriikidega.
Alitalia, Olympic Airlines'i ja teiste lennuettevõtete töötajate poolt kogetud tugev surve ja ähvardused on praeguse olukorra tüüpilised näited.
Läbirääkimistel Ühendriikidega olid konfliktid silmanähtavad.
Sõlmitava lepingu iseloomu ning lahkhelide märke võib aimata Airbusile ja Boeingule antud riiklike toetuste pinnalt, USA siselendude nõrgestamise ärahoidmise pinnalt ning USA valitsuse keeldumise pinnalt lubada Euroopa lennuettevõtjatel USA lennunduskompaniides osaleda või isegi neid välja osta.
Leping peegeldab EÜ ja Ühendriikide vahelise kompromissi ulatust.
See on kaugel rahva vajaduste rahuldamisest; see panustab lennundusettevõtete kontsentreerumisele väljaostmiste ning ühinemiste abil.
Kõigis neis valdkondades säilivad tõsised probleemid seoses isikuandmete ning ka keskkonna kaitsega.
Nendel põhjustel hääletame me ettepaneku Ühendriikide ja Euroopa Liidu vahelise õhutranspordilepingu vastu.
fraktsiooni ITS nimel - (IT). Proua juhataja, daamid ja härrad, vastastikkus on oluline väärtus isikutevaheliste suhetes ning veelgi olulisem väärtus riikidevahelistes, isegi ärialastes, suhetes.
Tegelikult püüdsin ma teha El Khadraoui raportis mõningad muudatused, et teadvustada, paraku tulutult, komisjoni kolleege kõnealusest asjaolust ning muustki.
Ajal, mil ühendusteed on üliolulised ja mil õhuühendusteed võimaldavad varem kujutletamatuid reisimisvõimalusi, on õhutranspordikokkulepped riikide vahel ilmselgelt vajalikud ning soovitavad.
Mis on vaatamata sellele ebaselge, on see, miks - nagu ka kõigis teistes Euroopa Liidu poolt vastu võetud õigusaktides - me näime olevat võimetud nõudma vastastikkust, mis hõlmab endas samuti võrdseid konkurentsitingimusi.
Me peaksime arutlema nagu kodanikud, eriti meie, parlamendiliikmed, arvestades, et parlament on ainus ELi institutsioon, mis rajaneb otsesel rahva mandaadil.
Seega, kui parlament soovib demonstreerida iseseisvat võimekust juhtida teiste institutsioonide poliitikaid, peab ta demonstreerima oma õigusaktides ja oma (kuigi piiratud) kaasotsustes, et teda ei saa nii lihtsalt mitte-euroopalike huvide poolt mõjutada.
Selline on täna olukord ka hr El Khadraoui raportiga, mis on muide mitmes aspektis suurepärane, ja ma soovin kasutada juhust ning tänada teda tema töö eest.
Siiski, nagu paljudel teistel juhtudelgi, ei avaldata raportis selgelt, et kui eksisteerib vaba konkurents, siis peavad tingimata eksisteerima võrdsed kabotaažitingimused ja kooskõla sotsiaal- ja keskkonnastandarditega.
Ka ei kohaldata vastastikkust ohutuse ja reisijate õiguste valdkondades.
Lisaks tunnistatakse raportis, et lennundussektor avaldab mitmeid negatiivseid mõjusid, mis aitavad süvendada kliimamuutusi.
Seetõttu ma ei mõista, miks kaasparlamendiliikmed ei toetanud minu esitatud muudatusettepanekut lennuki heitgaasides sisalduvate koostisosade kahjuliku mõju ning tõenäosuse, et see mõju suureneb lennundussektori kasvuga, kohta ja sellest tulenevat üleskutset lisada lennundus Euroopa saastekvootidega kauplemise süsteemi.
Lõpetuseks, mis puutub rahvusvaheliste sotsiaalvaldkonna õigusaktide kohaldamisse, näib mulle, et Euroopa ja USA lennundusettevõtjad ei ole võrdses olukorras ning puuduvad ka kahepoolselt tunnustatud õigused.
Kõik see, ma usun, on piisav, et õigustada hääletamist raporti vastu.
(DE). Proua juhataja, daamid ja härrad, ma soovin pr Lichtenbergeri ja hr Romagnoli avaldustes esitatud seisukohad kategooriliselt ümber lükata.
Muidugi ei ole olemas täielikku õiguste vastastikkust, kuid varasema olukorraga võrreldes on tegemist tasakaalustatud lepinguga, mis on põhjuseks, miks me selle poolt hääletame.
Kui asuda positsioonile, et see ei ole tasakaalustatud leping, siis hääletage sellele igal juhul vastu - kuid me nõustume raportööriga, et see on tasakaalustatud esimene samm ning me nõustume samuti, et järgnema peab teine samm.
Mina muidugi toetan raportööri tema nõudes - nagu mu kolleeg hr Rack on öelnud - et me peaksime alustama teise etapiga kiiresti.
Me peaksime lihtsalt kasutama ära selle, milles praegu on kokku lepitud.
Seetõttu ma kutsun Euroopa lennundusettevõtteid tungivalt üles kasutama neile pakutud uusi võimalusi selle lepingu raames seoses nende omandiõigusega ning kontrolliõigustega ning looma litsentseeritud ettevõtteid ning osalema kaubamärgipoliitika loomises ning osaliselt osalema USA valitsuse programmides.
Nad ei tohiks jääda ootama teist etappi; nad peaksid kasutama praegu esimest etappi, nii et me võiksime teise etapi läbirääkimistega alustamisel toetuda esmastele kogemustele ning välja selgitada valdkonnad, kus on endiselt USA turul osalevate Euroopa ettevõtete õiguste alal puudusi.
Me peame samuti kutsuma parlamendi juhatust ja meie endi komisjoni üles kasutama selle lepingu poolt pakutavaid võimalusi ja näiteks leppima kokku ühekordses kontrollimises pikemas perspektiivis.
Selle saab saavutada ühiskomitee abil ja koostöös parlamendi juhatusega ning me saame näidata kodanikele, et see leping on neile kasulik, eriti kui nad ei pea lennujaamades läbima teist turvalisuse kontrolli.
Minu kolleegid ja mina ise soovime tänada komisjoni hea koostöö eest käesoleval juhul, aga me nõuame tungivalt samasugust head koostööd ka protsessi teises etapis.
Ma hoiatan ameeriklasi hr Oberstari ettepaneku vastuvõtmise eest, sest kui nad soovivad seda lepingut õõnestada ühepoolsete muudatustega, siis me reageerime teravalt.
Seega teatagem ameeriklastele, et me jätkame rõõmuga kõnelusi kongressi ja Euroopa Parlamendi vahel, aga et nad ei tohi õõnestada lepingut oma erapooliku tõlgendamisega.
(DE). Proua juhataja, volinik, esmalt soovin ma tänada raportööri selge olukorra kirjeldamise ning seisukoha võtmise eest.
Kõigepealt positiivsed küljed, mida mainis ka eelkõneleja.
Avatud õhuruumi lepinguga USA ja Euroopa vahel on meil lõpuks ometi võimalus luua õhuühendused Euroopa Liidust läbi Ühendriikide kolmandatesse riikidesse, nagu Mehhiko ja Lõuna-Ameerika riigid.
Samuti annab see võimaluse mis tahes Euroopa Liidus asuvatele lennundusettevõttele lennata mis tahes ELi punktist mis tahes kohta Ühendriikides ilma igasuguste piiranguteta võimsuse või hindade suhtes ning ma nõustun eelkõnelejaga: neid võimalusi peab kasutama.
Samuti saavutatakse selle lepinguga edasiminek USA lennundusettevõtetesse investeerimise valdkonnas.
Avatud õhuruumi lepinguga astutakse seega esimene oluline samm lähemale mõlemal poolel mis tahes piirangutevaba avatud lennunduspiirkonna saavutamisele.
Nõnda saab see luua uusi kasulikke lennuteid ning suure hulga uusi töökohti.
Teisest küljest - nagu juba mainiti - tuleb silmas pidada, et see on üksnes esimene samm ja seda ei või veel käsitleda lõpliku kokkuleppena.
Me ootame, et teisel etapil räägib komisjon USA-ga läbi lahendamata küsimused, nagu kabotaaž, asutamisõigus, omandiõigus ning riigiabi.
Konflikti potentsiaal on voliniku poolt juba väga selgeks tehtud, kuid me loodame väga, et töö Atlandi-üleses komitees toob kaasa edasimineku, nii et me lõpptulemusena saame rakendatavad vastastikused õigused ning avatud õhuruumi lepingu, mis on oma nime vääriline.
Paralleelselt sellega peaks komitee püüdlema selle poole, et lisada lennud USA-st saastekvootidega kauplemise hulka, kuna me teame, nagu te mainisite, ei saavutanud me Rahvusvahelise Tsiviillennundusorganisatsiooniga kohtumisel palju.
Muidugi peaks samuti rõhutama meie nõudmist luua ühekordne kontrollimine.
Daamid ja härrad, ma tervitan hr Georgioud, kes on uus Euroopa Parlamendi liige, ja annan talle sõna.
- (EL). Proua juhataja, viimaste aastate jooksul olen ma näinud eurooplastepoolset meeleheitlikku püüdu sõlmida Ühendriikidega õhutranspordilepingut.
Vaatamata meie suurele valmisolekule olen ma samuti täheldanud ameeriklastepoolset vastumeelsust.
Kui nad soovivad sõlmida ulatuslikuma lepingu, peaksime me eurooplasi hoiatama, et me oleksime valmis üle andma nii-öelda tühja lehe.
Need lepingud, proua juhataja, ei hõlma aga üksnes masinaid, huvisid ja ettevõtteid.
Need lepingud puudutavad inimesi - inimesi, kes reisivad Euroopast Ühendriikidesse.
Mõned on kreeklased, keda koheldakse teistest eurooplastest erinevalt.
Neil on palju rääkida raskustest, mida nad kogevad USA viisa saamisel ning millega nad on silmitsi, kui nad saabuvad, ning kuidas nad on kontrollide ja läbiotsimiste subjektiks, nagu nad oleksid potentsiaalsed terroristid.
Te mõistate muidugi, et see on närvesööv, vähemalt kreeklastele, kes on igal juhul osa Euroopast.
Proua juhataja, juhul kui need valitsuste või parlamentide vahel sõlmitavad lepingud ei puuduta Euroopa rahvaste ja kodanike hinge ja südant, kujunevad need väga lühiajalisteks ja täiesti edututeks.
Ma soovin, et see lisataks meie juhistesse, kui me püüame taas läbi rääkida.
Lepingud peaksid põhinema võrdsusel, aususel ja vastastikkusel.
Proua juhataja, esmalt ma tervitan kokkuleppe põhimõtet.
Ühendriikide ja ELi vaheline leping, kui selle üle on lõpuks läbi räägitud, saab olema suur ja ajalooline areng.
ELi lennundusettevõtete jaoks tähendab see rohkem Atlandi-üleseid lende Ühendriikidesse.
See on samuti hea lennureisijate seisukohalt, kuna see toob kaasa enam lennuliine, suurema konkurentsi ja madalamad lennuhinnad.
Me oleme juba positiivset mõju, mis avaldub tohutus reisijate arvu suurenemises, mida odavlennufirmad lennundussektorile avaldavad, Euroopas näinud.
Ma avaldan austust ELi läbirääkijatele, kes osalevad nendes väga rasketes läbirääkimistes.
Need ei ole veel läbi ning nad nõuavad palju kannatust ning diplomaatilisust, kuid kui need lõpevad, on lõpptulemus loodetavasti ootamist väärt.
Ma loodan siiralt, et esiletõusvad lepinguga seotud probleemid on võimalik ületada.
Ma nõustun nende probleemide suhtes kõigi eelkõnelejatega.
Me peame jääma kindlaks sellele, et see peab olema 50:50 leping ning et päeva lõpuks me võiksime hoida Euroopa lippu kõrgel, jäädes kindlaks sellele, et ükskõik mida nemad püüdlevad, meie püüdleme sama.
Ma usun, et Ühendriikide ametiasutuste piirangud seoses julgeolekukaalutlustel isikuandmete nõudmisega on täiesti ebamõistlikud.
Me peame kindlustama, et sellest ei kujune ELi reisijatele piirangut Ühendiriikidesse minekuks, sest kui me seda konkreetset probleemi ei lahenda, kujuneb sellest peamine tõke.
Ma olen järgnevalt väga kolkalik ja provintslik.
Minu teine mure on see, et Shannoni lennuväli on esimene rahvusvaheline Atlandi-ülene lennujaam Iirimaal.
See oli pikka aega paljudele väravaks Euroopasse, kuid nüüd selle lepingu alusel kohustuslik peatumine Shannonis kaob.
See õõnestab faktiliselt Shannoni lennujaama elujõulisust ning omab suuri tagajärgi Mid-West'i piirkonnale, mis on väga madalalt arenenud piirkond.
Kuid see ei ole Euroopa, vaid Iiri valitsuse mure.
Taas, lõppeks vajab EL seda lepingut ning reisijad vajavad seda lepingut - kuid mitte iga hinnaga.
komisjoni asepresident - (FR). Proua juhataja, ma soovin tänada kõiki sõna võtnud parlamendiliikmeid.
Eeskätt, vastuseks raportöör El Khadraouile, saab siiski öelda, et esimese etapi tulemuseks on tasakaalustatud leping.
Samuti saadi Ühendriikidelt kinnitus, et osaletakse ka teises läbirääkimiste etapis.
On isegi kohustus alustada läbirääkimisi 60-päevase tingimusliku rakendamisperioodi jooksul.
Euroopa pool kiitis vastumeetmed heaks.
Juhul kui teine etapp ei vasta Euroopa huvidele, on teatud möönduste juurde võimalik tagasi pöörduda.
See on kahtlemata üpris tähtis punkt.
Komisjon on juba alustanud liikmesriikidega arutelu seoses eri-läbirääkimiskomiteega, et määrata kindlaks teise etapi läbirääkimiste strateegia.
Rõhutasite, nagu ka hr Jarzembowski, vajadust määrata kindlaks hea läbirääkimiste strateegia.
Ma kahtlemata kavatsen kaasata teid ja parlamenti, et võimaldada meil läbi rääkida nii tõhusalt kui võimalik.
Mis on tõsi, nagu ütles hr Jarzembowski, on see, et praegu on Euroopa ettevõtetel uued võimalused, mida peab ära kasutama.
See leping toob kaasa suurema teenuste hulga ja madalamad hinnad, see loob töökohti ja võimaldab koordineerida meetmeid, mis võivad mõjutada reisijaid: probleemid seoses turvalisuse ja julgeolekuga ning ühekordne kontroll pikemas perspektiivis, lisaks muidugi keskkonnaküsimused.
Ma soovin vastata pr Ludfordile, öeldes, et PNR ei ole lennunduslepingu osa.
Mis tahes PNRiga seotud otsused või meetmed peavad olema lepingu tingimustega kooskõlas.
PNRi küsimust peab siiski vaatlema sobivas kontekstis ning hr Frattini on teie murest selles osas teadlik.
On tõsi, et te olete pannud julgeolekuprobleemile suurt rõhku, ning on tõsi, et selleks, et leida lahendusi positiivsel viisil, peab see dialoog toimuma lepingu ühiskomitees.
Mõlemad osapooled töötavad selle nimel, et saavutada kõrgel tasemel turvalisus, mis ei kahjustaks lennundusettevõtteid ega reisijaid.
Seoses selle lepinguga peab teie muredele olema võimeline andma konkreetsed vastused ilmselt transpordi turvalisuse ja koordineerimise töörühm ning mina võtan need arvesse.
Samuti soovin ma öelda, et meil näib siin olevat kaks probleemi, mis peaksid kaasa tooma mõningad parandused ning lahendused: julgeolekuprobleem ja keskkonnaprobleem.
Seoses keskkonnaprobleemiga on ilmne, et sooviksime näha integreeritud ülemaailmset lähenemist, et kliimamuutuste väljakutsega tegelda.
Samuti, nagu ma ütlesin varem ja ütlen uuesti, Montrealis toimunud Rahvusvahelise Tsiviillennundusorganisatsiooni assambleel kaitsesime me kõik koos saastekvootidega kauplemise süsteemi, meetodit, milles kasutatakse turuinstrumente ning mis näib olevat kõige efektiivsem lahendus.
Praegu on meil vastuseis Ühendriikide ja teatavate Aasia rahvaste keeldumise näol.
Sellegipoolest me tunneme, et see ei välista koostööd.
Te teate, et koostöö USAga edeneb projekti Clean Sky raames.
Huvitav idee on Atlandi koostöötalituse algatus heidete vähendamiseks.
Selle raames tegeldakse uute maandumisprotseduuridega, mis võivad aidata CO2 heite tagajärgi parandada.
Ma soovin öelda, proua juhataja, daamid ja härrad, et muidugi peame me olema teisel etapil edukad.
Euroopa nõuab sellel teisel etapil, mis on ilmselgelt palju tähtsam, kuivõrd selle tulemuseks on kindlasti avatud õhuruumi leping, olulist survet ning kõikumatut pühendumust.
Võite kindlad olla, et parlament kaasatakse läbirääkimistesse tihedalt, mis on kindlasti raske, kuid mis, nagu ma ennist ütlesin, algab ettenähtud ajal, kuivõrd me alles allkirjastame lepingu esimese etapi, kuna sellel on teine järk.
Igal juhul soovin ma avaldada parlamendile laialdase kindla toetuse eest tänu: me vajame seda toetust uuesti, et leping ellu viia ning liikuda edasi teise etapiga.
Arutelu on lõppenud.
Hääletamine toimub täna kell 11.00.
Lennujaamade läbilaskevõime ja maapealne käitlemine (arutelu)
Järgmine küsimus on pr Jenseni poolt transpordi- ja turismikomisjoni nimel esitatud raport lennujaamade läbilaskevõime ja maapealse käitlemise kohta: tõhusama poliitika suunaskohta.
raportöör - (DA). Proua juhataja, volinik, daamid ja härrad, Euroopa lennujaamade koormus on praegu niivõrd suur, et isegi väikseim hilinemine ühes lennujaamas võib põhjustada olulisi hilinemisi teises lennujaamas.
Lisaks suurendab pidev lennuliikluse kasv probleemide esinemist lennujaamades ning see omab ebasoodsat mõju efektiivsusele, konkurentsivõimele ja keskkonnale.
Läbilaskevõime probleemid Euroopa lennujaamades ei ole mitte ainult riikide, vaid ka Euroopa probleem, ning seetõttu tervitan ma komisjoni tegevuskava ja 14-punktilist kava kui esimest sammu Euroopa lennujaamade läbilaskevõime parandamise suunas.
Kuid komisjoni ettepanekud on ebapiisavad ning seetõttu teen ma oma raportis ettepaneku, et komisjon koostaks 2009. aastaks üldkava Euroopa lennujaamade läbilaskevõime tõstmiseks.
Muidugi on see lõpptulemusena liikmesriikide kohustus ehitada ja laiendada lennujaamu.
Üldkava peab olema vahend või meetod, et tagada, et liikmesriigid oma lennujaamade läbilaskevõime edendamise ja tõstmise algatusi koordineeriksid.
Probleemi tuleb uurida piiriülese vaatenurga alt.
Lennujaamadel on erinevad tunnused, erinevad tugevused, kuid oluliseks on nende vastastikune toime.
See ei puuduta mitte ainult vastastikust mõju lennujaamade vahel, vaid ka teiste transpordiviiside ja lennujaamu ümbritseva infrastruktuuri vahel (intermodaalsus).
Ma soovin tänada nii komisjoni kui ka teiste poliitiliste fraktsioonide eestkõnelejaid, hr El Khadraouid, hr Jarzembowskit, hr López-Istúriz White'i ja pr Lichtenbergerit, väga konstruktiivse koostöö eest selle raporti koostamisel ning mul on hea meel, et parlament saab edasi anda selge sõnumi, näidates laialdast toetust maapealse käitlemise direktiivile nii võimsuse kui ka liberaliseerimise küsimustes.
Lennujaamu muidugi nii armastatakse kui ka vihatakse.
Nad toovad kaasa kasvu ja jõukuse ning loovad sidemed piirkondade vahel, kuid samuti tekitavad nad müra ja saastet ning võtavad ruumi.
Seetõttu on oluline, et probleeme käsitletaks kõigile osapooltele kohasel viisil.
Esmalt teeme me ettepaneku edendada keskkonnasõbralikku läbilaskevõime suurendamist.
Lennujaamade ummikud omavad iseenesest keskkonnale negatiivset mõju, kui lennukid jäetakse ootele, mis põhjustab ebavajaliku CO2 heite.
Seetõttu tervitan ma samuti algatust lisada lennundus Euroopa Liidu saastekvootidega kauplemise süsteemi.
Siiski soovin ma rõhutada, et meie jaoks on oluline, et meetmed viidaks ellu ka globaalsel tasandil.
Teiseks on komisjoni jaoks oluline jälgida riikide poolt teenindusaegade jaotamise ühiste reeglite elluviimist.
Selles kontekstis palutakse raportis, et komisjon määraks ajaraami ning tähtaja, et suurendada naabriks olevate liikmesriikide vahelist koostööd funktsionaalsete õhuruumiosade (FAB) loomisel.
Selles valdkonnas peavad toimuma olulised parandused aastaks 2008 - see on parlamendile oluline prioriteet.
Kolmandaks on teostamatu soovunelm ette kujutada, et lennujaamade läbilaskevõime tõstmine saab toimuda, ilma et kaasataks ja tehtaks koostööd kohalike ja piirkondlike omavalitsustega.
Seetõttu on oluline algatada nende Euroopa piirkondade vahel, kus lennujaamad asuvad, dialoog läbilaskevõime suurendamise koordineerimiseks.
Piirkonnad saavad vahetada kogemusi ja õppida üksteiselt (millist keskkonnamõju lennujaam naabruses elanikele omab; millised on ruumilise arengu plaanid; millist tähtsust lennujaam üldiselt selles piirkonnas seoses majanduskasvu ja tööhõivega omab) ning ehk saavad arendada sellest välja head tavad.
Ma loodan, et nõukogu toetab selle raporti alusideed, täpsemalt, et komisjoni tegevuskava ei ole piisav, et on vaja luua juhised lennujaamade läbilaskevõime optimeerimiseks ja arendamiseks, et lisaläbilaskevõime on sellegipoolest vajalik ning et sõnadega peavad kaasnema ka teod.
Minu raporti teine osa käsitleb maapealset käitlemist - see tähendab kogu käitlemist lennuki ümber ning lennujaamas, alustades kütusega varustamisest ja pagasi käsitlemisest kuni pardalemineku korraldamiseni.
Komisjon valmistab ette olemasoleva direktiivi juurdepääsu kohta maapealse käitluse turule ühenduse lennujaamades muutmist, mis, nagu me teame, on keeruline küsimus.
Ma soovin korrata tänusõnu eestkõnelejatele konstruktiivse koostöö eest, mida me nautida saime.
Me nõustume, et komisjon peaks läbi viima praeguse maapealse käitlemise direktiivi rakendamise ja mõju ajakohastatud analüüsi, enne kui me lisame päevakorda mis tahes uue liberaliseerimise küsimuse.
Meil peab olema täielik ülevaade mõjust kasutajatele, reisijatele ja personalile ning tulevane direktiiv peab kindlustama maapealse käitlemise kvaliteedi ning nõuetekohased töötingimused personalile.
Me peame kindlustama, et puuduvad monopoolsed tingimused ning et kasutajate kaasamiseks oleksid pakkumiskutse reeglid selged.
Ma loodan, et see raport inspireerib komisjoni jätkama nii maapealse käitlemise direktiiviga kui ka 14 punkti plaaniga.
komisjoni asepresident - (FR). Proua juhataja, daamid ja härrad, ma soovin teid, pr Jensen, ning transpordi- ja turismikomisjoni tänada.
Tänan teid komisjoni tegevuskava toetamise ning pühendumuse eest ühenduse õhutranspordipoliitikale.
Üks lennunduspoliitika väljakutseid on ummikute ärahoidmine Euroopa lennujaamades.
Meie tegevuskava keskendub sidusa globaalse lennujaamapoliitika loomisele.
See hõlmab olemasoleva lennujaamade läbilaskevõime kasutamise optimeerimist ning uue infrastruktuuri planeerimise parandamist, vältides nii puhtalt lokaalseid lahendusi kui ka nii-öelda pudelikaela teket.
Nagu EP väga hästi mõistab, saab Euroopa lennujaamade võrgustiku optimaalset funktsioneerimist tagada üksnes siis, kui kohalikud tegevused moodustavad sidusa globaalse poliitika osa.
Komisjoni poolt välja pakutud tegevuste kava on loodud realistlikuna, kuivõrd see arvestab majanduslikke ja keskkonnaalaseid piiranguid, mida peab arvesse võtma.
See on põhjus, pr Jensen, miks põhirõhk asetatakse tänu uue tehnoloogia arengule ning selle ühtlustatud rakendamisele esialgu olemasolevate lennujaamade läbilaskevõime paremale ärakasutamisele.
On ilmselge, et kui me saavutame ühtse õhuruumi koos funktsionaalsete õhuruumi kontrolli osadega, suudame me olemasolevat infrastruktuuri palju paremini kasutada.
On tõsi, et uue infrastruktuuri ehitamine põhjustab veel enam probleeme, eriti suurtes linnapiirkondades, kus õhutranspordi nõudlus on suur.
Meie tegevuskavas tegeldakse siiski uue infrastruktuuri loomisega, mis on tihtipeale hädavajalik, ning me loodame planeerida uue infrastruktuuri, mis arvestab enam selle kasutatavuse aspektiga ning asukohaga, et muuta see keskkonnasõbralikumaks.
Proua juhataja, 2. oktoobril võttis transpordi- ja turismikomisjon vastu järeldused, mis on parlamendi järeldustest vähem edasipürgivad.
Suur hulk liikmesriike, kes on ehk liialt altid kuulama neid, kes nende lennujaamu juhivad, on vastu ühendusepoolsele koordineerimisele ning eelistavad jätkata eelisõiguse andmisega kohalikele lahendustele, mida rakendatakse igas üksikus lennujaamas.
Selline vastumeelsus muudab tegevuskava elluviimise raskemaks, kuid EP toetus võimaldab komisjonil just pr Jenseni panuse põhjal töötada algatuste suunas edasi.
Ma tänan teda ning samuti soovin tänada transpordi- ja turismikomiteed, töö kvaliteedi eest ning osutatud abi eest selles küsimuses edasiliikumiseks, mis on väga oluline kogu õhutranspordisektori harmoonilise jätkusuutliku arengu jaoks.
majandus- ja rahanduskomisjoni arvamuse koostaja. - Proua juhataja, edasiminek lennundustööstuses on andnud suure panuse majanduslikku progressi ning üleüldisesse heaolusse ja see on jätkuvalt nii.
See tööstusharu ei vääri keskkonnakaitsjate vaenulikkust, millega see tihtipeale üle külvatakse.
Selline suhtumine on ka poliitiliselt ebamõistlik, kuivõrd kõik meile mandaadi andnud saavad sellest nii tööalaselt kui ka vabal ajal ülisuurt kasu.
Lennundus on teinud palju, et vastata keskkonnanõuetele, arendades ja võttes kasutusele uusi tehnoloogiaid ning parandades tegevuse efektiivsust.
Poliitilisel võimul ning haldus- ja õigusloomega tegelevatel ametiasutustel lasub kohustus etendada oma osa, et lubada ja innukalt julgustada jätkuvat täiustamist.
Pr Jenseni suurepärane raport sisaldab enamikku minu komisjoni ettepanekutest.
Kuid on kolm asjaolu, mille majandus- ja rahanduskomisjon oma arvamuses esile tõi, kuid mida lõplikku raportisse ei lisatud.
Esiteks, vaiksemate lennukite saabumisega peaks leevendama piiranguid lennujaamade lahtiolekuaegade suhtes ning liikuma pea kõikjal 24-tunnise käigusoleku suunas.
See edendaks oluliselt lennujaamade infrastruktuuri ning lennukite endi kapitali ja läbilaskevõime kasutamist, aidates kaasa tootlikkuse paranemisele ja odavamate teenuste kujunemisele, kusjuures keskkonnamõju on proportsionaalsest väiksem.
Teiseks võib tootlikkust tõsta ka efektiivsete maapealsete käitlejate valimine, parandades lennujaama infrastruktuuri kasutamist, nimelt kui nad kiirendavad lennukite uuesti lahkumist ning aitavad kaasa heale tähtaegade järgimisele ning reisijate rahulolule.
Kolmandaks propageerisime me turujõudude rakendamist teenindusaegade avatud oksjonite abil, eemaldudes õigusjärglusel põhinevatest õigustest, kuid samal ajal säilitades sõlmlennujaamades kindlaksmääratud osa teenindusaegadest olulise tähtsusega regionaalsetele teenuseosutajatele.
Organid, kes vastutavad keskkonna loomise eest, milles lennuliinid tegutsevad, peavad adekvaatse ja efektiivse infrastruktuuri loomise ning üksnes asjakohaste regulatiivsete tingimuste kohaldamise abil aitama kaasa suurema tootlikkuse saavutamisele.
tööhõive- ja sotsiaalkomisjoni arvamuse koostaja - (DE). Proua juhataja, daamid ja härrad, paljud teist on lennanud siia Brüsselisse minu kodulennujaama, Frankfurt am Main'i kaudu.
Kiire käitlemine, mis on vastutav peale- ja mahalaadimise, koristamise ja lennuki kütusega varustamise eest ning reisijate suunamise eest läbi vastava süsteemi, on maapealse käitlemise kvaliteedi võtmeteguriks.
Kuid need tööprotsessid peavad sobima kokku ideaalselt.
Selleks et kõik Euroopa lennujaamad vastaksid headele kutsestandarditele, on Euroopa Parlament võtnud 1996. aastal vastu otsuse, mille kohaselt on lennujaamade operaatorite kõrval lubatud lennujaamades töötada üksnes nendel teenuseosutajatel, kes suudavad tegutseda efektiivselt järjepidevalt.
Kuid selliste teenuseosutajate arv on piiratud.
Siis, nagu ka praegu, olin mina tööhõive- ja sotsiaalkomisjoni arvamuse koostaja ning olin võimeline nende teenuste liberaliseerimise ära hoidma.
Kuigi samaaegselt täielikult hinnates konkurentsi vajadust, saab seda aktsepteerida üksnes siis, kui see on aus ning see ei ole töötajatele või julgeolekule kahjulik.
Mitte iga pakkuja ei suuda garanteerida nõutaval kõrgtasemel koolitust, kohaseid palgatasemeid või head teenust.
Karm hinnakonkurents tähendab, et püsivad töökohad asendatakse madalakvaliteedilise ajutise või agentuuride tööjõuga.
Ma soovin avaldada tänu Anne Jensenile.
Minu tööhõive- ja sotsiaalkomisjon ning sinu transpordi- ja turismikomisjon on ühendanud jõud ning nõudnud, et komisjon tagaks, et esmajärjekorras rakendataks 1996. aasta direktiivi kõigis ELi liikmesriikides nõuetekohaselt.
Meile avaldatud andmed on vananenud.
Need kajastavad kogemusi üksnes 15 liikmesriigis.
Me soovime tähelepanelikku liberaliseerimise soodustavate ning ebasoodsate külgede analüüsi nii töötajate kui reisijate jaoks.
Maapealse käitlemise teenused annavad olulise panuse lennundusohutusse ja julgeolekusse.
Tundlikud infrastruktuurid, nagu sõlmpunkt Frankfurt am Main'is ja mujal, on täiesti sobimatud nendele indiviididele, kes võitlevad harmoneerimise nimel Euroopas sundkorras.
regionaalarengukomisjoni arvamuse koostaja - (PL). Proua juhataja, volinik, ma soovin õnnitleda pr Jensenit regionaalarengukomisjoni nimel tema suurepärase töö puhul.
Tehnilised ja organisatsioonilised küsimused on lennujaama läbilaskevõime puhul väga olulised.
Küsimusele tuleks läheneda terviklikult, kuid arvestades ka lennujaamade kohalikku ja piirkondlikku keskkonda.
Lennutransport on aidanud parandada territoriaalset, majanduslikku ja sotsiaalset ühtekuuluvust, eriti aladel, mis asuvad keskustest kaugel.
Selliste ühenduste olemasolu on tihtipeale määrav investeeringute tegemise otsustamisel ning turistide vastuvõtmisel.
Kokkuvõttes on need ühendused piirkonna arengu jaoks eluliselt tähtsad.
Lennujaamad on samuti olulised töökohtade loomise aspektist.
Liikmesriigid, piirkondlikud ja kohalikud omavalitsused peavad kindlustama, et lennujaamad, olenemata nende valitsevatest organitest, oleksid lülitatud piirkondlikesse ruumi planeerimise plaanidesse ning riiklikesse arengustrateegiatesse.
Koordinatsioon peaks toimuma Euroopa võrgustike tasandil.
Lennujaama asukohta ei peaks niivõrd määratama osalevate ametiasutuste ambitsioonide alusel, vaid iga olukorra loogika alusel.
Liidus esineb juhtumeid, mil küllaltki suured liitlinnad, mis asuvad teineteisest vähem kui 100 kilomeetri kaugusel, omavad eraldi lennujaamu.
Oleks mõistlik, kui mõlemaid linnu teenindaks üks lennujaam.
Lennujaamade asukoht peaks olema valitud selliselt, et see võimaldaks neil teenindada naaber- ja piirialasid.
Kui võimalik, peaks looma intermodaalsed lahendused, sest kiired raudteeühendused lennujaamade vahel suurendavad nende suutlikust märkimisväärselt.
Muidugi on samuti hädavajalik luua hea transpordiühendus lennujaamade ja linna keskuste vahel sisemaal.
Olemasolevate lennujaamade hooldus ja laiendamine ning uute ehitamine peab toimuma asjakohaste territoriaalse mõju hinnangute alusel.
Arvestades müra, saasteainete emissiooni, lennujaama läheduses liikluse tihedust, kütusepaakide lähedust, on see eriti vajalik seoses looduskeskkonnaga ning samuti seoses meteoroloogiliste faktoritega.
Lõpetuseks soovin ma märkida iseenda kogemuste ning samuti oma valijate avalduste pinnalt, et lennujaama läbilaskevõimega seotud küsimused hõlmavad märksa enamat kui seda on tehnilised küsimused, lennujuhtimissüsteemid ning koordineeritud õhkutõusmised ja maandumised.
Samuti on oluline asjassepuutuvate ülesannete täitmise korraldamine ning liiga tihti on see tõesti väga kesine.
Üks näide on reisijate personaalne kontrollimine.
Hr Mann viitas Frankfurdi lennujaamale, kus reisijaid kontrollitakse kaks korda, samas kui piisav võiks olla ka ühekordne kontroll.
Samuti raisatakse palju aega pagasi kogumisel.
Isegi mainekate lennuliinide puhul on väidetavalt tehnilistel põhjustel hilinemised pidevad.
Võib-olla on tegelik põhjus lihtlabane ebakompetentsus?
Tavatu ei ole, et reisijad tunnevad, et nad pole lennujaamas teretulnud ning et nad on nuhtluseks.
Neile jäetakse mulje, et nad on lihtsalt personalil jalus ning et nad rikuvad oma kohaloluga töökorraldust.
Kuid inimestel, sealhulgas puuetega inimestel, on vaja ja nad tahavad lennata.
Lennutransporditeenuseid, mida pakuvad lennukid ja lennujaamad, peaks pakutama ohutult ja täpselt.
Reisijaid peaks igal ajal kohtlema lugupidamisega.
Sellisel juhul oleksid mõlemad osapooled õnnelikud.
Voliniku avaldus annab mulle lootust, et ühel päeval see nii ka on.
kodanikuvabaduste, justiits- ja siseasjade komisjoni arvamuse koostaja. - Proua juhataja, kodanikuvabaduste, justiits- ja siseasjade komisjoni arvamuse koostajana on mul selles arutelus teha vaid üks märkus ning see puudutab komisjoni ettepanekut raadiosagedustuvastuse märgiste osas.
Esialgne ettepanek märgistada nii reisijate pagas kui ka iga reisija pardakaart kujutab minu jaoks olulist või võimalikku kodanikuõiguste rikkumist.
Ma näen vähe kasu, mis tuleneb võimalusest märgistada reisijate liikumine lennujaama terminalides, samuti seaksin ma küsimuse alla, kui palju selliste meetmete rakendamine lennujaamadele maksma läheb.
Võimalusel selgitada raadiosagedustuvastuse märgiste abil mis tahes ajal kiiresti välja, kus konkreetsed pagasi või käsipagasi esemed asuvad, on selged eelised, kuid siin tõmban ma ka piiri.
Minu muudatusettepanek piirata pagasi märgistamist, mis võeti vastu nii kodanikuvabaduste komisjonis kui ka transpordikomisjonis, loob õige tasakaalu lendude hilinemise vähendamise ning läbi lennujaamade ja terminalide kulgevate reisijate isikuvabaduste austamise vahel.
Seda silmas pidades toetan ma täna meie ees olevat teksti täielikult.
fraktsiooni PPE-DE nimel - (ES). Hr juhataja, ma usun, et me peaksime olema selles raportis saavutatud kokkuleppega rahul.
See on ilmselgelt tasakaalustatud raport, mis on konsensuse ja küsimuse sügavuti käsitlemise tulemus.
Ma soovin õnnitleda raportöör Anne Jensenit eelkõige tema valmiduse puhul astuda selle raporti koostamiseks dialoogi ning otsida konsensust.
Euroopa Parlament hääletab täna raporti üle, mis näitab selgelt tema toetust komisjonile lennujaamade läbilaskevõime probleemi leevendamisel.
Nagu komisjon ise hoiatab - ning asepresident Jacques Barrot on ise sama öelnud -, kujutab see endast ohtu kõigi õhutranspordisektoris osalejate efektiivsusele, julgeolekule ja konkurentsivõimele.
Statistika kohaselt võib 2025. aastaks toimuda pea 4 miljonit lisalendu aastas ning seetõttu saab enam kui 60 Euroopa lennujaama täiskoormuse.
Alates esimestest kontaktidest seoses selle raporti ettevalmistamisega on oluline meeles pidada, et nagu me teame, ei ole Euroopa Komisjon lennujaamade konkurentsi eest vastutav ning ei saa seetõttu kahjuks nõuda liikmesriikidelt seoses lennujaamade läbilaskevõimega rea meetmete võtmist.
Vaatamata sellele mõistavad transpordi- ja turismikomisjoni liikmed koos komisjoniga, et on ülioluline viia ellu üldkava lennuliikluse korraldamiseks ning pakkuda liikmesriikidele välja meetmed, mis on vajalikud Euroopa lennujaamade läbilaskevõime optimeerimiseks, vähendades selle abil läbilaskevõime kriisist tingitud probleeme.
Raportis pakutakse sealhulgas välja järgmised meetmed: maapealse käitlemise teenuste kasutamise parandamine; intermodaalsuse propageerimine; tegevuste planeerimise parandamine; väljumiste tiheduse optimeerimine; eelkõige seoses kuulsate teenindusaegadega, kusjuures tagatakse sidusus teenindusaegade ja lennuplaanide vahel.
Seda silmas pidades toetame me Euroopa Lennuläbilaskevõime Seirekeskuse loomist komisjoni egiidi all.
Ma loodan siiralt, et selle ettepanekuga minnakse edasi.
fraktsiooni PSE nimel - (NL). Hr juhataja, volinik, daamid ja härrad, ma soovin alustada pr Jenseni õnnitlemisega.
Ta on koostanud suurepärase ja erakordselt tasakaalustatud raporti.
On selge, et mõlemad teemad, mida tuli käsitleda, on erakordselt tähtsad ning nõuavad komisjonilt edasist tööd.
Seoses lennujaamade läbilaskevõimega on selge, et me vajame üldist perspektiivi.
Silmapaistev kasv põhjustab probleeme, mis on juba praegu ilmselge, ning neid ei saa lahendada lihtsalt siia ja sinna uute lennujaamade ehitamisega.
Piirkondades, kus neid kõige rohkem vajatakse, on see rahvastiku tiheduse ja kohalike elanike vastuseisu tõttu väga raske või isegi võimatu.
Esmane on seega olemasoleva läbilaskevõime optimaalne kasutamine.
Seda on võimalik teha mitmel viisil, kuid integreeritud lähenemine on absoluutselt hädavajalik.
Vaja on mitmesuunalist poliitikat, mis ühendaks erinevate tasandite jõud.
See puudutab infrastruktuuri, nagu ühendused kiirraudteega, häid ühendusi linnade ja lennujaamade vahel.
See puudutab tehnoloogiat.
Te viitasite juba CESARile, funktsionaalsetele õhuruumiosadele, ühtsele õhuruumile, aga ka vaiksematele lennukitele, mis võimaldavad kohalikel elanikel taluda suuremat lendude arvu.
See ei ole lihtne.
Kuid võttes kõik need meetmed koos tarvitusele, on nad üliolulised. Vahepeal on oluline samm edasi idee kõik probleemid kaardistada ning koostada üldkava lennujaamade läbilaskevõime kohta aastaks 2009.
Me eeldame, et komisjon teeb seda.
Hinnang esimestele sammudele maapealse käitlemise liberaliseerimiseks, mis on praegu väldanud juba aastaid, ei ole lõpuni positiivne.
On selge, et hinnad on langenud ning et lennuliinid on sellest kasu saanud.
Teisest küljest on problemaatilised selle mõjud töötajatele.
Ametiühingud kogu Euroopas kaebavad madalamate palkade, halvemate töötingimuste ja vähenenud tööga kindlustatuse üle.
Te olete teadlikud, et iga seitsme aasta tagant viiakse läbi avalik pakkumismenetlus: maapealse käitlemise ettevõtted võidakse asendada, kuid personalil puudub igasugune kindlus, et koostööd nendega jätkatakse.
Ametiühingud teavitavad, et palgad on langenud keskmiselt 20 %.
Samuti teavitatakse, et tööõnnetuste arv on tõusnud.
Need on küsimused, mida me peame lähemalt uurima.
Sellest tulenevalt näib mulle, et me vajame uut uuringut, ning seda mitte ainult selleks, et saada töötamiseks värskemaid andmeid, vaid ka selleks, et hinnata töökohtade arvu ja kvaliteeti.
Lühidalt, volinik - need on kaks tähelepanuväärset küsimust, mille juurde me tahame lähitulevikus veel korduvalt tagasi pöörduda, ning ma arvan, et see raport on hea alus tulevikus järgnevale.
fraktsiooni ALDE nimel - (LT). Esiteks soovin ma tänada sõnavõtjat koostöö eest ning avatuse eest erinevate ettepanekute suhtes.
Oma kõnes soovin ma väljendada oma mõtteid seoses maapealse käitlemise direktiiviga.
Ma olen mures, kuna mõni aasta tagasi, kui komisjon oli koostanud ettepaneku projekti, blokeerisid huvitatud riigid direktiivi uuesti läbivaatamise.
Turul osalejate mured ning täna väljapakutud paranduste sisu näitavad direktiivi muutmise vajadust nii ruttu kui võimalik.
Lisaks ei või me unustada, et pärast 2004. aastat lisandusid ELi lennundusturule iseärasused, mis kaasnesid uute liikmesriikidega, mida ei ole komisjoni dokumendis sel korral kahjuks hinnatud.
Ma soovin keskenduda mõnele konkreetsele märkusele.
Praegu kehtiva direktiivi eesmärk on reguleerida kolmandatest isikutest käitlejate ning omakäitlust teostavate ettevõtete konkurentsitingimusi.
Samas tuleb arvestada, et kuni hiljutise ajani olid maapealse käitlemise teenused endistes Nõukogude Liidu vabariikides riigi monopol.
Seetõttu tekkisid iseseisvad teenuseosutajad, kui turutingimused hakkasid funktsioneerima.
Lennujaamad, mis samaaegselt kontrollivad ning kasutavad neile kuuluvat infrastruktuuri, jätkavad oma tegevusi, osutades lennuliinidele samu teenuseid, ja seega konkureerivad oma rentnikega.
Huvide konfliktist tingituna viib selline konkurents enamikul juhtudel õiguste võrdsuse ning läbipaistvuse põhimõtete rikkumiseni.
Konfliktid süvenevad ka seetõttu, et lennujaamade kasutajate komitee ei loo maapealse käitlemise teenuse osutajatele erivaldkonda.
Selleks et kaitsta erapooletuse põhimõtet, on vaja lennujaama kasutajate õigusi laiendada: lennujaam peaks valima teenuseosutaja, kes ei vasta mitte lennujaama administratsiooni huvidele, vaid kasutajate, see tähendab lennuliinide huvidele.
Turvalisuse nõuetele vastava varustuse hinna tõus suurendab omakorda vajalike investeeringute kogusummat.
Teenuseosutajate valimine seitsmeaastaseks perioodiks sunnib teenuseosutajaid tegema kasvavaid investeerimiskulusid tasa varem, tihtipeale kokkuhoiu teel personali töötingimuste ning palkade arvelt.
Seetõttu ma arvan, et perioodi maapealse käitlemise teenuse osutajate valimiseks tuleb pikendada.
Ma julgustan komisjoni, arvestades Euroopa Parlamendi ettepanekuid, esitama muudetud direktiivi projekti niipea kui võimalik (selle ametiaja jooksul), ning seega hoidma kokku aega nii, et ei tuleks teha korduvaid parandusi tulevikus.
fraktsiooni UEN nimel - (PL). Hr juhataja, Jenseni raport kujutab endast mõistlikku ja põhjalikku ülevaadet lennujaamade läbilaskevõime ja maapealse käitlemise küsimustest.
Lennuliikluse järsk suurenemine Euroopa Liidu liikmesriikides toob kaasa vajaduse uute lennujaamade ehitamiseks ning olemasolevate laiendamiseks ja moderniseerimiseks.
Pr Jensen märgib õigesti, et lennujaama ehitamise asukoha valimine nõuab raskete otsuste langetamist, mis puudutavad nõutavat ala, vajadust vastata reale tehnilistele, organisatsioonilistele ja sotsiaalsetele tingimustele - näiteks kohalike omavalitsuste ja elanike nõusolek -, samuti nõuded seoses turvalisuse ja keskkonnakaitsega.
See on põhjus, miks suurte ja keskmise suurusega lennujaamade ehitus peaks olema piisavalt ette planeeritud ning sisalduma liidu õhutranspordi arengu üldises kavas.
Sellise iseloomuga lennujaamade ehitamine on väga kallis investeering.
Paljudel juhtudel on vajalik liidu toetus.
Näib, et aktsepteeritud hinnangulist lennureisijate arvu ei ole võetud arvesse kiirraudtee ühenduste loomisel.
Kuni 500 kilomeetri kauguste reiside puhul on viimased hindu ning reisiaega arvestades reisijatele väga atraktiivne valikuvõimalus.
Hea näide on ühendus Brüsseli ja Pariisi vahel.
Tegemist on otseühendusega kesklinnade vahel, mis võimaldab reisijatel vältida lisanduvaid reise ning kõiki lennuliiklusega seotud kontrolle.
Maksud ja lennukikütuse lisatasud, mis põhjustavad hindade tõusu, mõjutavad tõenäoliselt suhtarve samuti.
Sektori ja reisijate jaoks on oluline, et latentseid võimalusi, mis hõlmavad paremat ja efektiivsemat lennukorraldust ning maapealset käitlemist, kasutataks täielikult.
Nagu me omaenda kogemustest teame, erineb lennujaamateenuste ja lennukite kvaliteet oluliselt.
Teatud miinimumstandardid peaksid olema garanteeritud ning liidu õigusaktidega reguleeritud.
Heaks mooduseks, kuidas teenuste kvaliteeti parandada, oleks liidu institutsioonide poolt lennujaamade vahel heade tavade vahetamise algatamine ja sellele kaasaaitamine.
Raport ja arvamused on väga vajalikud dokumendid.
fraktsiooni Verts/ALE nimel - (DE). Hr juhataja, daamid ja härrad, selles raportis juhitakse tähelepanu mõningatele probleemidele, täpsemalt ummikutele, mida meie inimestena, kes peavad lendama võrdlemisi tihti, väga sageli kogeme, kuid mis loomulikult mõjutavad lennundust tervikuna, mitte üksnes ärilende, vaid ka puhkuselende.
Ma soovin tänada raportööri eelkõige püüdluse eest lepitada komisjonis selles küsimuses kerkinud kahte seisukohta.
Ühelt poolt oli kasvu väljavaatest põhjustatud eufooria, mis näis rajanevat üksnes uute lennujaamade ehitamisel, et vanade koormust leevendada; teiselt poolt oli mure korralduslike aspektide pärast ning muidugi küsimus vastutusest kaitsta nii keskkonda kui ka kohalikke elanikke.
Me oleme silmitsi olukorraga, kus oluliselt kahjustatakse kas suuremate lennujaamade ümbruses elavate inimeste elukvaliteeti või, tõesti, kehvasti asetsevaid piirkondlikke lennujaamasid.
Meil lasub vastutus ka siin.
Me ei saa selle küsimusega tegelda lihtsalt uute kasvuväljavaadete seisukohast.
See on korraldamise küsimus.
Keskuste ja teenindusaegade süsteem Euroopa lennunduses ei ole nii hea, kui see võiks olla.
Mõnes piirkonnas on meil niivõrd suured keskused, et sellega kaasnev ühendatud lendude keerukus tähendab, et üks väike viga ei või potentsiaalselt omada tohutuid tagajärgi mitte ainult ühele lennujaamale, vaid tervele lennuruumile.
See probleem on vaja lahendada ning raportis tehakse siinkohal mõningad olulised ettepanekud.
Kuid neid lahendusi ei tohi ellu viia reisijate arvel ning eriti ei tohi seda teha töötajate arvel, kes osutavad lennujaama teenuseid, sest ka nemad omavad õigust elukvaliteedile.
fraktsiooni IND/DEM nimel - (NL). Hr juhataja, lennundussektor on olnud viimaste kuude jooksul rambivalguses.
Ettepanekud lisada see sektor kasvuhoonegaaside saastekvootidega kauplemise süsteemi, leping Ühendriikidega ning maandumisõiguste reform on mõned näited.
Pr Jenseni raport lisab sellele nimekirjale uue mõõtme: lennunduse korraldamine maa peal.
See käsitleb osutatavaid teenuseid, aga ka müra ja olemasolevat läbilaskevõimet.
Mis puutub maapealse käitlemise teenustesse, siis me tõesti peame ootama komisjonilt uut hinnangut, mis hõlmaks kõiki liikmesriike.
Ma nõustun komisjonile tehtud ettepanekutega selle kohta, milliseid aspekte on vaja tulevikus uurida.
Ma olen veidi enam kriitiline nende osade suhtes, milles käsitletakse läbilaskevõimet.
Tekstis soovitatakse komisjonil tungivalt võtta ette suuremahulisemaid tegevusi.
Üldkava peaks olema lennunduse läbilaskevõime probleemi lahendamise võtmeks maa peal.
Üldkava annab praegusest olukorrast tõesti hea ülevaate ning osutab probleemsetele valdkondadele.
Kuid mulle ei ole meeltmööda, kui komisjon sunniks sellise kavaga liikmesriike astuma konkreetseid samme või tõesti takistama neid.
Üldkava peaeesmärk on edendada rahvusvahelist koostööd kõikide asjaosaliste vahel, nii et heade konsultatsioonide abil ning austades olemasolevaid institutsioone oleks võimalik leida konkreetsetele probleemsetele valdkondadele integreeritud lahendused.
Mul on hea meel, et mõned osad sisaldavad selles suhtes mõistlikke märkusi.
Minu järeldus, hr juhataja, on seega, et ma toetan pr Jenseni raportit.
Ma nautisin koostööd temaga väga.
(DE). Hr juhataja, hr komisjoni asepresident, daamid ja härrad, seoses lennujaamade läbilaskevõime teemaga on vaja eristada kahte küsimust.
Me soovime leevendada lennunduse negatiivseid mõjusid, mis on põhjuseks, miks me oleme nõus saastekvootidega kauplemisega lennundustööstuses.
Me ei pruugi nõustuda selle metoodika või ajalise raamistikuga, pr Lichtenberger, kuid põhimõtteliselt me nõustume, et lennundustööstus peaks andma omapoolse panuse, et leevendada mõju keskkonnale.
Samas peab meil olema ka julgust, pr Lichtenberger, öelda, et majanduslikel põhjustel vajame me lennundussektori kasvu, nii liidusiseselt kui ka kolmandatesse riikidesse.
Adekvaatne lennujaama läbilaskevõime on hädavajalik majandusele, tööhõivele ja kodanike mobiilsusele ning samuti on see muu seas hädavajalik keskkonnaalastel põhjustel.
Kui lennuk ei peaks niivõrd kaua enne õhkutõusmist maa peal ootama ja ei peaks niivõrd kaua lennujaama kohal enne maandumist koos teiste lennukitega tiirutama - te vaid kujutage ette, kuidas see aitaks keskkonda hoida!
Me peame tunnistama asjaolu, et me peame oma lennujaamasid arendama.
Hr Bloklandil on täiesti õigus: me ei soovi võtta kasvuhoonegaaside saastekvootidega kauplemise süsteemi kohustust liikmesriikidelt või piirkondadelt ära, kuid meie kogemused näitavad, et paljudes Euroopa osades esineb lennujaamade laiendamisega raskusi.
See on põhjus, miks meie lähenemine on õige: me palume, et komisjon esitaks ühtse ettepaneku selle kohta, kuidas koostada Euroopa üldkava ning kuidas me saaksime võtta kasutusele head tavad, nii et me kõik võiksime üksteiselt õppida ning järgida seda laiendamist tõhusalt.
Minu teine seisukoht puudutab maapealse käitlemise teenuseid.
Ma arvan, et me peaksime ootama uut analüüsi.
Ma arvan, et alusdirektiiv on väga edukas, kuivõrd viimastel aastatel on maapealse käitlemise teenuste tõhusus paranenud ning kulusid reisijatele on vähendatud.
Edasiste muudatuste vajadus on lahtine küsimus.
Ma ei sooviks täna lõplikult otsustada.
Ma arvan, et me peaksime ära ootama sel talvel saadavad komisjoni analüüsi tulemused ning alles siis otsustama, kas vajadus muudatuste järele on olemas.
Täna ei peaks otsustega tormama.
(ES). Hr juhataja, ma alustaksin pr Jenseni õnnitlemisega tema suurepärase raporti puhul.
Ma arvan, et see on väga kasulik, et parandada komisjoni ettepanekuid ning et parandada lennujaamasid, kus Euroopa kodanikud on üha enam sunnitud n-ö laagrisse jääma; muidugi on lennujaamad parlamendiliikmetele peaaegu teine kodu.
Samuti soovin ma eriti õnnitleda hr Barrot'd ning tema talitusi selle õigusakti ettevalmistamise edendamise menetluse eest.
Tavaliselt, ning selle keerukuse tõttu aina enam, põhjustab selline õigusakt konflikte ja võib tekitada kahtlusi ning on saanud tuntuks ähmase meetodi nime all.
Teiste sõnadega on hea pidada väga karme laialdasi konsultatsioone, et määrata kindlaks tugevad küljed ning takistused, mis tuleb kõrvaldada, kasutades samaaegselt maksimaalselt kättesaadavaid häid ideid.
Pr Jenseni raport on selliseid häid ideid täis.
Eriti tervitan ma nende meetmete ettevalmistamisel Eurocontroli tugevat kaastööd ning mandaati, mis Eurocontrolile anti.
Oluline on ära hoida mis tahes pisimadki vastuolud nende väheste organite vahel, kes vastutavad õhutranspordi korraldamise eest.
Samuti usun ma, et on äärmiselt tähtis tugevdada selles valdkonnas kõiki jälgimissüsteeme, alustades CESARi liikluse juhtimissüsteemist, mis ei aita meil mitte ainult liiklust parandada, vaid ka nii palju kui võimalik vähendada selle keskkonnamõju.
Ma olen ka väga lootusrikas, et tulevane tegevuskava aitab anda märgatava tõuke Galileo süsteemile.
Lisaks olen ma väga huvitatud, millist rolli mängib territoriaalne sidusus piirkondlike lennujaamade puhul, kuigi ma mõistan ja ühtlasi jagan reservatsioone seoses laiaulatuslike kohalike lennujaamadega, mis ei ole piisavalt tõhusad või ligipääsetavad.
Seega on samuti vaja kindlustada, et me käsitleksime eesseisvaid lahkhelisid naabritega müra, saaste, isegi ruumikasutuse osas, ning ma arvan, et selles suhtes oleks huvitav hinnata uusi nõudmisi lennukitüüpide, eralennukite, vabaõhupuhkuse aspektist jne.
Veelgi enam, ma toetan ettepanekuid tugevdada maapealse käitlemise valdkonnas sotsiaalse kaitse standardeid, sest allhanked, mida kasutatakse selles sektoris aina enam, ei kindlusta alati piisavat sotsiaalstandarditele vastavat kaitset.
Samuti tervitan ma pr Jenseni ettepanekut tagada kasutajatega konsulteerimine, et saavutada maapealse käitlemise valdkonnas tõeliselt efektiivne konkurents.
Muidugi toetame me ka lennuläbilaskevõime seirekeskuse loomist, sest me usume, et komisjoni toetusel on see tulevikus positiivne tööriist.
Lõpuks soovin ma lihtsalt, et komisjon võtaks oma tulevases töös arvesse logistilisi tegureid ja suhteid kaubalennundusega, mis on muutumas aina populaarsemaks ning mis on võimalikuks alternatiiviks intermodaalsusele, nagu on pakutud valge raamatu läbivaatamisel.
Hr juhataja, selles raportis leitakse mõistlikult, et lennujaamade lisanduva läbilaskevõime probleemile peaks olema üleüldine ELi lähenemine.
See võib tähendada, et kõigi lennujaamade, kes näevad end suuremate keskustena, laiendamine võib olla vähem põhjendatud.
Kui vaadata Pariisi Charles De Gaulle'i, Schiphol'i, Frankfurti ja Londoni Heathrow'd koos, siis võib järeldus olla näiteks, et kolmanda hoovõturaja ehitamine Heathrow'le ei olnud õigustatud.
Kuid ma ei soovi, et raporti üleskutset koostada lennujaamade läbilaskevõime suurendamise üldkava mõistetaks valesti kui Brüsseli jõuvõtet ning ettekirjutust riiklikele, piirkondlikele ja kohalikele ametiasutustele, kuhu uusi lennujaamasid ehitada; ilmselt tähendab see üksnes andmete ja eesmärkide ühendamist.
Iga otsuse suhtes, kas lennujaama laiendada või mitte, kehtib subsidiaarsuse põhimõte.
Valesti mõistmise oht on siiski veel olemas.
Raportis tsiteeritakse prognoose nõudluse kasvu suurenemise kohta umbkaudselt 5 % võrra aastas ning öeldakse, et aastaks 2025 on nõudlus lendude järele kaks ja pool korda suurem kui aastal 2003.
See, ma olen kindel, ei tohiks õigustada diskrediteeritud "ennusta ja selle põhjal varusta” poliitika kohaldamist.
Ma ei ole veendunud, et raporti üleskutse koos õhutranspordi kasvuga võtta tarvitusele meetmed, mis vähendaksid selle väliseid hindu, on piisav, sest me teame, et on palju, mida me saame teha ja peame tegema, et viia lennunduse kasv säästliku tasemeni - kas saastekvootidega kauplemise, nõuetekohase ja ausa maksustamise, kiirraudtee alternatiivide ehitamise jms abil -, selleks et võidelda globaalse soojenemise vastu ning kaitsta õhusaaste ja müraohu eest.
Ma olin üllatunud, nähes, et puudub keskkonna-, rahvatervise- ja toiduohutuse komisjoni arvamus, niisiis olen ma kindel ja loodan, et kooskõla puudumise riski selle raporti ja eelmise aasta resolutsiooni (lennunduse mõju vähendamine kliimamuutustele) vahel välditakse.
Seda raportit peab käsitlema selle resolutsiooni valguses ja mitte mingil juhul - ja ma olen kindel, et see ei olegi kavatsus, vähemalt mitte raportööril - ei tohi anda ruumi ideele, et lennujaamasid võib ehitada lihtsalt suurenevat nõudlust käsitlevate prognooside alusel, millest paljud pärinevad lennuliinidelt, ilma teiste meetmeteta, mille puhul me teame, et me peame neid säästva lennunduse saavutamiseks võtma.
(SV). Lennujaamade läbilaskevõime ja maapealse käitlemise raport on omaalgatuslik raport, milles sisalduvad ELi-poolsed kõrgelennulised tsentraalse planeerimise plaanid.
Seetõttu peame küsima, millist ühiskonda me soovime: kas turumajandust või plaanimajandust?
Vastavalt raportile on Euroopa silmitsi märkimisväärse lennujaamade kasutamise kasvuga ja vaja on optimeerida olemasolevaid ressursse.
Euroopa Parlament leiab aga, et komisjon ei ole seoses lisaläbilaskevõimega veel täielikult uurinud globaalse lähenemise võimalikkust.
Märgitakse tulevikuinvesteeringute kavandamist ja strateegiliste sildade loomist.
Arvatakse, et läbilaskevõime languse riske on võimalik ette näha.
Euroopa Parlament soovitab komisjonil tungivalt kasutada ülalt alla lähenemist.
Juhul kui liikmesriikide poolt ei ole selles küsimuses 2008. aastaks olulist edasiminekut saavutatud, tuleb meetmed kasutusele võtta.
Põhimõtteliselt ma sellesse globaalsesse lähenemisse ei usu.
Ma arvan, et sellised tsentraalselt planeeritud projektid on ette läbikukkumisele määratud.
Suuremal hulgal juhtudest eksisteerib riikide vahel konkurents õhutranspordi nõudlusele vastamiseks.
Mõned riigid tulevad hästi toime, teistel riikidel läheb halvasti.
Riigid, mis on edukad, tõmbavad ligi turismi ja äri.
Las riigid võistlevad omavahel.
Samuti tean ma omast kogemusest, et paljudes riikides laiendavad lennujaamade läbilaskevõimet erainvestorid ning nemad juhinduvad investeerimisotsustest, mis erinevad täielikult otsustest, mida võtavad vastu riigiorganid.
Mõningatel juhtudel langetatakse otsuseid ka piirkondlikult.
Neid kolme tüüpi otsuseid - era-, avalikke ning piirkondlikke - on võimatu koordineerida.
Seetõttu peaksime lubama arengutel minna omasoodu ning reguleerima üksnes siis, kui see on hädavajalik, nimelt kui õhutranspordi juhtimine on vajalik, et saavutada organiseeritud õhutranspordisüsteemi loomine ELis.
Minu kogemused kinnitavad, et lennujaama läbilaskevõime suurendamist ei tehta kunagi tasa.
Tihtipeale on hind kolm kuni neli korda hinnatust kõrgem ja projektid võtavad kaks korda kauem aega, kui esialgu ette nähti.
Ebakindlust tekitavad ka tehnilised arengud.
Nõudlus muutub kiiresti.
Äkitselt vajavad transpordiühendust täiesti uued piirkonnad.
Äkitselt soovime me uut tehnoloogiat kiirraudtee näol, mis muudab õhutranspordiühendused vähem huvipakkuvaks.
Seega ärgem uskugem globaalsesse lähenemisse.
Ma arvan, et me ei tohiks pöörduda tagasi sellise tsentraalse planeerimise juurde, nagu seda tehti endistes Nõukogude Liidu vabariikides.
Seetõttu ma seda esildist ei toeta.
(RO). Ka mina soovin pr Jensenit selle raporti puhul õnnitleda.
Euroopa vajab majanduslikku arengut ning ilmselgelt õhutranspordi arengut.
See on põhjus, miks ma usun, et Euroopa programmid, nagu Caesar ja Clear Sky, annavad Euroopa lennundussektori arengusse olulise panuse.
Ainuüksi eelmise aasta esimese üheteistkümne kuu jooksul loodi 225 uut liini, mis tähendab tegelikult 1800 uut lendu iga nädal.
Seega on õhutransport edasi arenenud ning õhutranspordi läbilaskevõimet on vaja arendada.
Kahjuks on suured lennujaamad liialt rahvarohked, tuleb ette palju lendude hilinemisi, oodata tuleb nii maa peal kui õhus, mis ühelt poolt soodustab saastamist ja teiselt poolt omab teatud sotsiaalseid mõjusid.
Sellegipoolest ei tohiks me unustada, et lennujaama infrastruktuuri arendamine nõuab palju aega - 5-10 aastat - ja olulisi investeeringuid.
Seepärast ma usun, et liikmesriikidele on oluline - ja ma viitan samuti uutele liikmesriikidele -, et neid aidataks struktuurifondide ja regionaalse arengu fondide kasutamisel uute lennujaamade loomiseks.
Samuti peaks samaaegselt käsitlema uut raamplaani Euroopa lennujaamade läbilaskevõime kohta või kui mitte, siis pärast tegevuskava koostamist olemasoleva lennujaamade läbilaskevõime kohase ja tõhusa korraldamise kohta.
Lähenemine lennujaamade lisaläbilaskevõime vajadusele Euroopas peaks olema osa reisijate ja kauba lennutranspordi arengu strateegiast, mitte ainult Euroopa ja kontinendi kontekstis, vaid ka laiemas plaanis.
Samuti peaksid lennujaamasid käsitlevad direktiivid ja määrused jääma vastavusse standarditega, mis sätestati ja võeti vastu Chicago konventsiooni lisas nr 14.
Juhul kui komisjonil on ettepanekuid nende standardite parandamise kohta, peaks need esitama ja neid põhjendama ka Rahvusvahelises Tsiviillennundusorganisatsioonis (ICAO).
(HU). Tänan, hr juhataja, ma õnnitlen teid auhinna puhul.
Lennutransport areneb märkimisväärselt ning viimase 20 aasta jooksul on liiklus suurenenud.
Oodata on sellise arengu jätkumist ning seetõttu on Euroopa lennujaamade läbilaskevõime optimeerimine edasilükkamatu vajadus.
Euroopa lennujaamade läbilaskevõime, tõhususe ja turvalisuse strateegias tähtsustatakse olemasoleva läbilaskevõime optimeeritud kasutamist ja arendamist, abi kombineeritud transpordile ning keskkonnakoormuse vähendamist.
Soovitus on kompleksne ja nõuab pragmaatilist suhtumist ning dialoogi asjakohaste professionaalsete osapoolte ja ametiasutuste vahel.
See võib osutuda teetähiseks standardiseeritud Euroopa regulatiivse raamistiku kujundamises.
Kooskõlas Lissaboni strateegiaga mängivad Euroopa lennujaamad regionaalses arengus ühenduse majandusliku ja sotsiaalse konkurentsivõime säilitamises olulist rolli ning võrreldes varasemaga võivad nad nüüd Euroopas kohaldada standardiseeritud eeskirju.
Läbilaskevõimet optimeerides on oluline pöörata tähelepanu lennujaama rajatistele, reisijaid transportivatele sõidukitele ning tagada puuetega inimeste pääs lennukile, kuivõrd see on ainus moodus, kuidas kindlustada lennutranspordi võrdsus.
komisjoni asepresident - (FR). Tänan, hr juhataja.
Olen kõike öeldut muidugi väga hoolikalt kuulanud.
Esmalt soovin ma siiralt tänada pr Jensenit raporti eest; ma näen, et see on teeninud kojalt suure toetuse.
Pr Jensen, me kasutame teie tähelepanekuid, mida ma pean väga huvitavaks, parimal viisil.
Ma soovin lisada, nagu ka mitmed sõnavõtjad märkisid, et lennutransport areneb väga kiires tempos, ning kuigi teatud juhtudel võib kiirrongiliiklus osa turust üle võtta, jääb lennutransport reisimise mooduseks, mille areng aastate jooksul jätkub: ma arvan, et kindlasti nii juhtub.
Seega peame me arengutega lennutranspordis kaasa minema ning tegelikkuses aina enam kohandama seda kasutajate vajaduste ja soovidega.
Samuti soovin ma öelda, et kogu lennujaamade infrastruktuuride parema kohandamise probleem sõltub peamiselt kolmest küsimusest.
Esimene küsimus on muidugi infrastruktuur.
Ilmselgelt, hr juhataja, daamid ja härrad, ei saa ma endale lubada seda öelda, et lahendus peitub tsentraliseerimises.
See ei ole tsentraliseerimise, vaid pigem koordineerimise ja heade tavade vahetamise küsimus.
Ma arvan, et kõik see on meie kodanike jaoks esmatähtis ning seetõttu peame püüdma olemasolevate infrastruktuuride kasutamist optimeerida, enne kui me saame mõelda uutele investeeringutele.
Mida me vajame, on parem koordineerimine ning, hr juhataja, ma soovin tänada selles küsimuses arvamuse esitanud parlamendikomisjone: majandus- ja rahanduskomisjoni, tööhõive- ja sotsiaalkomisjoni, regionaalarengukomisjoni ning kodanikuvabaduste, justiits- ja siseasjade komisjoni.
Ma tunnen, et kõigi nende panus on heitnud sellele raportile vajalikku valgust.
Esimene küsimus on seega infrastruktuur.
Teine küsimus, nagu pr Ayala õigesti rõhutas, on satelliitjuhtimise tehnoloogia kasutamine, lennuliikluse juhtimise moderniseerimine, ja see on hädavajalik.
Lennuliikluse juhtimiseks funktsionaalrühmade olemasolul saame tegelikkuses võimaluse vähendada hilinemisi ja nende taevas tiirutavate lennukite arvu, mis ei saa maanduda.
See teine küsimus on äärmiselt tähtis.
Kolmas küsimus puudutab maapealse käitlemise teenuseid, mis peavad olema tõhusad ja produktiivsed.
Nende kolme küsimuse põhjal peame püüdma optimeerida lennutranspordiga, mis on kiirelt arenev sektor, seotud rajatiste kasutamist.
Ma kavatsen vastata mõnele küsimusele, hr juhataja, ja ma vabandan, et ma ei vasta kõigile.
Ma soovin vastata hr Bradbourni küsimusele andmete kohta.
Seoses raadiomärgistega: nende kasutamine on piiratud terminali alaga, andmete salvestamist ei toimu, kõige tähtsam aga - raadiomärgiseid kasutatakse täielikult kooskõlas ühtsete isikuandmete kaitse eeskirjadega.
Nende eeskirjade puhul ei teki erandi tegemise küsimust.
Regionaalarengukomisjoni nimel esinenud hr Janowskile: ilmselgelt ei saa suuremad keskused lõputult kasvada.
Mida nõutakse, on olemasoleva läbilaskevõime parem kasutamine.
Piirkondlike lennujaamade rolli suurendatakse.
Samuti nõudsite te, ja õigesti, lennujaamadevahelisi ühendusi nende oma piirkonnas, sisemaal, rea kiirete transpordiviiside, eriti raudteetranspordi abil.
Mõned teist küsisid minult maapealse käitlemise kohta.
Nagu ütles hr Jarzembowski, ei saa me ilmselgelt täna pühenduda uuele direktiivile, millega reguleeritaks maapealse käitlemise teenuseid, kuivõrd meil ei ole seni mõju analüüsi ning me eelistame keskenduda olemasoleva direktiivi kohaldamisele.
Me keskendume seega olemasoleva direktiivi nõuetekohase kohaldamise jälgimisele.
Seoses uute liikmesriikidega oleme palunud täpset lennujaamadepõhist informatsiooni teenuse osutajate kohta, nende sõltuvuse kohta lennujaamast ning lepingu sõlmimise eeltingimuste kohta ning kui me ei ole nende vastustega rahul, võime alati algatada rikkumise menetluse, mida selliste juhtude puhul kohaldatakse.
Ma pean samuti ütlema, et juhul, kui me tõesti oleme sunnitud direktiivi maapealse käitlemise teenuste kohta muutma, siis me pöörame eeskirjade muutmise sotsiaalsetele mõjudele suurt tähelepanu.
Samuti on mainimist leidnud - majandus- ja rahanduskomisjoni poolt - vajadus kasutada vaiksemate lennukite puhul infrastruktuure öisel ajal paremini.
Mul on kiusatus nõustuda, kuid üksnes keskmise või pikema aja pärast.
Nii kaugele pole me veel jõudnud.
Ma soovin lõpetada mainitud keskkonnaprobleemidega: me peame lennuliikluse arenedes ilmselgelt tegema kõik, mis me suudame, et kindlustada, et see ei takistaks võitlust globaalse soojenemise vastu.
Seetõttu on Euroopa võtnud üpris avangardistliku lähenemisviisi, toetades ideed, et lennutransport ühineks saastekvootide kauplemise süsteemiga.
Mis puutub lennujaamade infrastruktuuri, siis oleme samuti mures siin tekkida võivate probleemide pärast, konkreetsemalt kohalike elanike häirimine ja müratase.
Hr juhataja, selline produktiivne arutelu ei ole andnud vastuseid kõigele, kuid, nagu mitmed kõnelejad on öelnud, pr Jenseni raport on ilmselgelt suurepärane alus, mille pinnalt edasi minna.
Ma järgin parlamendi palveid suure huviga, püüdes anda kohase vastuse.
Ma lisaksin veel, et ma olen igal juhul rõõmus, et ma töötasin EP-ga tihedas koostöös meie kodanike heaks.
Arutelu on lõppenud.
Hääletamine toimub hääletamiseks ettenähtud ajal mõne minuti pärast.
Kirjalikud avaldused (artikkel 142)
, kirjalikult - (HU). On üldteada, et lendamisest põhjustatud keskkonnakahju, jättes kasvuhoonegaasid kõrvale, tekib suures ulatuses õhkutõusul, maandumisel ja ruleerimisel.
Peamiselt mõjutab see lennujaamade ümbruse alasid ja inimesi, kes seal elavad.
Nende nõudmised lennuliikluse vähendamiseks on põhjendatud.
Ühelt poolt on lendamine meie igapäevase elu osa ning meie eluviis on muutunud seoses selle kättesaadavaks muutumisega madala sissetulekuga inimestele - pensionäridele ja õpilastele.
Isegi Euroopa Liit ei saaks töötada, kui me ei saaks Budapestist, Ateenast või Helsingist mõne tunniga Brüsselisse.
Seega on lahenduseks lennuliiklus keskkonnateadlikult ümber korraldada.
Lennukite ebavajalik ruleerimine maal ning pikk tiirutamine lennujaamade kohal tuleb lõpetada.
Lennujaamade ümbruse saastatust saaks oluliselt vähendada, kui miljonid reisijad kasutaksid lennujaama minekuks autode asemel rongi- või metroosüsteemi.
Paralleelselt lennujaamade arendamisega tuleb seega ehitada rongi- ja metrooliinid lennujaamadesse ning ühtegi uut lennujaama ei tohiks ehitada ilma sobilike raudteeühendusteta.
, kirjalikult - (RO). Tohutu lennuliikluse kasv suurendab probleeme, mis on seotud ummikutega lennujaamades ning lennujuhtimissüsteemi ülekoormamisega.
Euroopa lennuruumi fragmentaarsus, mis toob kaasa hilinemised ja ebatõhususe, põhjustab suuri probleeme.
Suured lennujaamad on oma maksimaalse läbilaskevõime piirile lähemal kui kunagi varem, mõned on selleni juba jõudnud ning praeguste tingimuste juures on raske uskuda, et uued lennuliinid suudaksid turule siseneda.
Sellegipoolest saaksime me tagada kõikidele olemasolevatele ning potentsiaalsetele operaatoritele tõhusa juhtimise ning integreeritud arengu abil võrdse ja mittediskrimineeriva juurdepääsu lennujaama infrastruktuuridele.
Nende probleemide lahendamine, eriti lisanduva läbilaskevõime loomine või olemasoleva laiendamine, nõuab pikaajalist strateegilist lähenemist.
Sel põhjusel on väga oluline koordineerida riiklikke ja piiriüleseid algatusi: et optimeerida olemasoleva läbilaskevõime kasutamist, parandada uute lennujaama infrastruktuuride võrgustiku ehitamist, arendada uusi tehnilisi lahendusi, edendada intermodaalsust erinevate transpordiviiside ühendamise teel ning tagada kõikide ohutuse ning keskkonnakaitse valdkonna õigusnormide järgimise teel ohutu transport.
Lennujaamade läbilaskevõime laiendamine on vältimatu ning peaks olema kohustuslikus korras seotud nii rangete müra vähendamise kui ka lennukitest pärineva heite vähendamise eeskirjade kehtestamisega.
(Istung peatati kell 10.50 ning istungit jätkati kell 11.00)
Eelmise istungi protokolli kinnitamine (vt protokoll)
1.
Lepingute sõlmimine GATSi XXI artikli alusel 1995 ja 2004 aasta laienemisest tulenevate vajalike kompenseerivate täpsustuste kohta (hääletus)
- Raport: Helmuth Markov
2.
Bulgaaria ja Rumeenia ühinemine lepinguliste kohustuste suhtes kohaldatava õiguse konventsiooniga (hääletus)
- Raport: Cristian Dumitrescu
3.
Ühise kalanduspoliitika kohta andmete kogumine ja haldamine (hääletus)
- Raport: Paulo Casaca
4.
Ühise põllumajanduspoliitika rahastamine (hääletus)
- Raport: Jorgo Chatzimarkakis
- Enne viimast hääletust:
(DE). Proua juhataja, selles kojas ei tööta ei lift ega ka häiresüsteem.
See on põhjus, miks paljud meist ei jõudnud siia õigeaegselt, seega võime me ehk paluda asjaomastel teenistustel häirekell töökorda seada.
Hääletus oli planeeritud algusega kell 11.00 ja me oleme püüdnud alustada õigeaegselt.
5.
EÜ-USA lennutranspordileping (hääletus)
- Raport: Saïd El Khadraoui
6.
Euroopa Parlamendi koosseis (hääletus)
- Raport: Alain Lamassoure, Adrian Severin
- Enne hääletust:
raportöör. - Proua juhataja, ma soovin lihtsalt anda selgituse, sest raportis ja muudatusettepanekutes on kasutatud erinevaid termineid, ning ma soovin, et kõik teaksid, mille üle me hääletame.
Hr Tajani ja teised on esitanud rida muudatusettepanekuid, kus kodanikest rääkides ei peeta silmas mitte Euroopa kodanikke, vaid liikmesriikide kodanikke.
Ühe või teise muudatusettepaneku osas hääletades pidage palun meeles, et need ei räägi Euroopa kodanikest, vaid liikmesriigi kodanikest.
Ma olen kindel, et kõik saavad aru, et see on oluline erinevus.
Tänan teid teie selgituse eest.
(IT). Proua juhataja, daamid ja härrad, ma paluksin raportööridelt ja parlamendi ametnikelt mõningaid selgitusi.
Ma soovin teada, kas juhul, kui muudatusettepanek nr 1, esimesena alla kirjutatud hr Mayor Oreja poolt, vastu võetakse, siis muudatusettepanek nr 51 võetakse maha.
Ma arvan, et see on viga ning et kui hr Mayor Oreja poolt esitatud muudatusettepanek nr 1 võetakse vastu, siis muudatusettepanekut nr 51 ei võetaks maha; kuid see muudaks Itaalia delegatsiooni soovi, kuidas hääletada.
Hr Tajani, üks kaasraportööridest räägib selles asjas ning me tegelema sellega.
Ma arvan, et teil on õigus, kuid praegu jätkakem.
(IT). Proua juhataja, daamid ja härrad, ma soovin esile tuua, et alates Maastrichti lepingust on Euroopa kodakondsus liikmesriigi kodakondsusega kõigis lepingutes kattunud.
Nad on üks ja sama, identsed.
Kas see asjaolu on mu kolleegile hr Severinile selge?
(Tehniliste probleemide tõttu hääletamine mõneks hetkeks peatati)
Proua juhataja, ma hoidsin alles kahe viimase salvestatud hääletuse "poolt” ja "vastu” tulemused ning need olid samased.
See oli esimese probleemi esinemise ajal.
Te võite soovi korral saada IND/DEM fraktsiooni hääletustulemused muudatusettepaneku nr 21 osas uuesti.
Ma arvan, et teil on täiesti õigus.
Ka mina olin mures selle pärast, mis tollel etapil toimus.
(Hääletamine katkestati mõneks hetkeks taas)
(FR). Proua juhataja, teiste raportite osas meil nimelist hääletamist ei toimu.
Ehk saame alustada raportite hääletamisega, mis ei nõua nimelist hääletamist, kui teil selle vastu midagi ei ole, nii et me saaksime istungiga edasi minna?
Probleem on selles, et me oleme raporti keskel, mistõttu ma kardan, et me peame sellega lõpetama enne, kui me saame millegi muuga alustada.
- Enne muudatusettepaneku nr 1 osas hääletamist:
raportöör. - (FR) Proua juhataja, ma vabandan kõigi ees oma kogenematuse tõttu esitatud küsimuse pärast: see on alles minu kolmas ametiaeg kojas.
Kui ma õigesti aru saan, siis muudatusettepaneku nr 1 vastuvõtmise korral säilitatakse muudatusettepaneku lõikes olev tekst ning raportis märgitud kohtade numbritele vastavad arvud jäetakse ära.
Kas me pean sellest niimoodi aru saama?
Ma küsin muudatusettepaneku autoritelt: kas nii saavad kõik aru?
See tähendab, et ma olen teinud vea, mistõttu ma vabandan asjaosaliste ees.
Ma soovitasin PPE-DE hääletamise nimekirja koostamise puhul poolt hääletada, sest ma arvasin, et muudatusettepanek puudutas ainult teksti.
Kui arvud on näidatud, muutub siiski PPE-DE fraktsiooni juhis, nähes ette vaba hääletamise ning koos minu kaasraportööriga kutsun ma kõiki üles toetama põhiseaduskomisjoni ettepanekuid ning hääletama raportööre muudatusettepaneku nr 1 vastu.
(Aplaus)
(IT). Proua juhataja, daamid ja härrad, ei ole selge, kas muudatusettepanek nr 1 on kooskõlas muudatusettepanekuga nr 51.
Juhul kui muudatusettepanek nr 1 on muudatusettepanekuga nr 51 kooskõlas, nagu ma seda usun, hääletab Itaalia delegatsioon muudatusettepaneku nr 1 poolt, kuid me vajame selles osas selgitust.
Selle muudatusettepanekuga kaotatakse kõik teised.
Meie õnnitlused meie kaasraportööridele ning tänu meie tehnikutele.
Hääletused
Järgmisena toimub hääletamine.
(Tulemused ja muud hääletamist puudutavad asjaolud (vt protokoll)
Tervitus
Mul on hea meel täna siin tervitada parlamendisaadikute delegatsiooni ning teisi külalisi Uus-Meremaa parlamendist ja Uus-Meremaa missioonist Euroopa Liidu juurde, kes viibivad praegu koos meiega ja on aukülaliste loožis.
(Aplaus)
Delegatsiooni liikmed on Brüsselis, et kohtuda oma ametivendadega Euroopa Parlamendis 14. Euroopa Parlamendi ja Uus-Meremaa parlamendi vahelise kohtumise raames.
Pärast kohtumisi sel pärastlõunal lahkuvad nad Brüsselist ning suunduvad Lääne-Flandriasse, kus nad osalevad mitmel üritusel, mis on korraldatud Passchendaele lahingu 90. aastapäeva mälestamiseks.
Ma soovin delegatsioonile nende ülejäänud viibimise ajal Euroopa Liidus kõike head.
1.
Humanitaarolukord Gazas (hääletamine)
- Resolutsiooni ettepanek: humanitaarolukord Gazas
- Enne lõike 5 osas hääletamist:
Proua juhataja, ma soovin lisada lõikesse 5 pärast sõna Iisrael sõna riik.
Selle põhjus on asjaolu, et mõned parlamendiliikmed, sealhulgas hr Davies, teavitavad mind, et Hamas tunnustab Iisraeli, kuid mitte Iisraeli riiki.
Kuid just Iisraeli riik vajab tunnustamist.
(Suuline muudatusettepanek võeti arvesse)
2.
Naiste mõrvad Mehhikos ja Kesk-Ameerikas (hääletamine)
- Raport: Raül Romeva i Rueda
- enne muudatusettepaneku nr 6 osas hääletamist:
(FR). Proua juhataja, palun lubage mul esitada fraktsiooni PPE-DE nimel suuline muudatusettepanek muudatusettepanekule nr 6.
Me soovime lisada põhjenduse R lõppu sõnad: see otsus on käimasoleva apellatsiooni ese.
(Suuline muudatusettepanek võeti arvesse)
- Enne põhjenduse S hääletamist:
Proua juhataja, see on suuline muudatusettepanek muudatusettepanekule nr 7 põhjenduse S osas ning see tehakse, et asendada sõnad "kuritegude autorid” sõnadega "kuritegude ettevalmistajad”.
See on vajalik, kuna vastasel juhul ei oma lause inglise keeles mingit tähendust.
(Suuline muudatusettepanek võeti arvesse)
3.
Sigarettide salakaubaveo vastane võitlus (EÜ ja Philip Morrise vaheline kokkulepe) (hääletamine)
- Raport: Bart Staes
4.
Lennujaamade läbilaskevõime ja maapealne käitlemine (hääletamine)
- Raport: Anne E. Jensen
Hääletused (jätkamine)
Selgitused hääletuse kohta
, kirjalikult - (PT). Merendusalase tegevuse kohta kogutavate andmete ja informatsiooni ühtlustamine ning usaldusväärsus on kalandussektorile kriitilise tähtsusega ning kõiki jõupingutusi nende kvaliteedi parandamiseks peaks toetama.
Arvestades kõnealuse sektori praegusi vajadusi ning muresid ökosüsteemi pärast, tegi Euroopa Komisjon ettepaneku muuta nõukogu määrust (EÜ) nr 1543/2000, samal ajal kui Euroopa Parlament hindab ettepanekut võtta vastu nõukogu määrus kalandussektori andmete kogumist, haldamist ja kasutamist käsitleva ühenduse raamistiku loomise kohta.
Seega on vaja olemasolevat nõukogu määrust (EÜ) nr 1543/2000 muuta, et vältida vana ja uue määruse kattumist.
Praeguse komisjoni ettepanekuga tehakse need vajalikud ja loogilised muudatused ning see kiideti kalanduskomisjoni poolt ühehäälselt heaks.
Samuti väärib see täiskogul minu poolthäält.
kirjalikult. - Ma hääletasin selle raporti poolt, millega kiidetakse heaks komisjoni ettepanek muuta määrust 1543/2000 (millega kehtestatakse ühenduse raamistik ühise kalanduspoliitika elluviimiseks vajalike andmete kogumiseks ja haldamiseks) (ning valmistada ette selle kehtetuks tunnistamine).
Komisjoni eesmärk on kehtestada 2008. aastal uus, laialdasem määrus andmete kogumise kohta; see muudatusettepanek võimaldab paremat üleminekut, kusjuures loobutakse olemasolevatest nõudmistest esitada kuue-aastased riiklikud programmid andmete kogumise ja haldamise kohta aastatel 2007-2012.
Selle asemel tuleb koostada üleminekuprogrammid, mis hõlmavad aastaid 2007 ja 2008.
kirjalikult. UKIP soovib ühise põllumajanduspoliitika tühistamist.
Seepärast ei saa me mingil juhul hääletada raporti poolt, mis isegi lisab volitusi komisjonile, mille õiguspärasust me ei tunnusta.
kirjalikult- (FR). Ma hääletasin Chatzimarkakise raporti poolt, millega püütakse parandada ühise põllumajanduspoliitika eelarve täitmist ning läbipaistvust, teiste sõnadega selgitada välja põllumajanduse abi saajad.
Ma tunnen, et ühise põllumajanduspoliitika, ühe suurema ELi kuluartikli legitiimsus on seatud liialt tihti küsimuse alla läbipaistmatuse tõttu, millega põllumajandusabi hallatakse.
Selle raporti väärtus on, et see selgitab olukorda.
Ma olen väga rahul kõigi ELi otseste toetuse saajate riiklike nimekirjade avaldamisega Internetis ning samuti linkide loomisega komisjoni ja liikmesriikide makseasutuste kodulehtede vahel.
Ühise põllumajanduspoliitika rahastamise jälgimist peab siiski ellu viima ranges kooskõlas andmekaitse eeskirjadega.
See on põhjus, miks ma hääletasin muudatusettepanekute vastu, milles nõuti andmeid vaadanud kasutajate registreerimist ja salvestamist, kuivõrd läbipaistvus peab olema tagatud mõlemal poolel.
Samuti usun ma, et Maaelu Arengu Euroopa Põllumajandusfondi makseid käsitlevad andmed peaksid olema korraldatud selliselt, et suuremaid kasusaajaid oleks võimalik kindlaks teha.
kirjalikult - (PT). Me peame sama tähtsaks komisjoni ettepanekus väljendatud vajadust, mida tõsteti esile parlamendi raportis: suurendada läbipaistvust nii ühise põllumajanduspoliitika rahastamises kui ka ELi institutsioonide raamatupidamises kulude kajastamise kohta.
Samuti on oluline parandada eelarve kontrolli.
Siiski oleme me pettunud ettepaneku piiratud reguleerimisala tõttu ning seetõttu, et Euroopa Parlament ei ole oma raportis ega oma muudatusettepanekutes olnud piisavalt edasipürgiv.
Meie arvates esineb endiselt ettepanekuid, millel puudub praktiline väärtus ja mis tegelikult piiravad kodanike õigusi ja tagatisi, nagu näiteks nõue "need, kes andmeid kasutavad või vaatavad [Internetis], peavad end kirja panema või registreerima”.
Lisaks esineb nii komisjoni ettepanekus kui ka EP raportis ebamäärasust seoses informatsiooni jätkuva avaldamisega.
Kohe algusest peale on pakutud välja läbi, et tulevikus "antakse hinnang nende andmete avaldamise eeliste ja puuduste kohta”.
Teine vaieldav küsimuseks on komisjoni kontrolli tugevdamine liikmesriikide üle.
Lõpetuseks me leiame, et parim viis suurendada ühise põllumajanduspoliitika läbipaistvust ja üldsusele mõistetavust - mis on ettepanekus väljendatud eesmärk - on selle täielik läbivaatamine.
. Komisjoni ettepanek teha teatavaid muudatusi nõukogu määruses (EÜ) nr 1290/2005 ühise põllumajanduspoliitika rahastamise kohta on vajalik selleks, et teha see menetlus läbipaistvamaks.
Ma usun, et parandatud läbipaistvus koos põllumajanduse rahastamisvahendite parema kasutamisega aitaks kõrvaldada Euroopa elanikkonna usaldamatuse ühise põllumajanduspoliitika ning Euroopa institutsioonide suhtes.
Seetõttu hääletan ma hr Chatzimarkakise raporti poolt, milles korratakse komisjoni seisukohta ning lisatakse teatavad muudatusettepanekud, mida ma pean oluliseks.
kirjalikult. - Ma hääletasin selle raporti poolt, milles tehakse ettepanek ühise põllumajanduspoliitika läbipaistvuse parandamiseks.
Selles kutsutakse üles avaldama Internetis riiklikud ELi otsese põllumajandustoetuse saajate nimekirjad.
Ühendkuningriigid juba teevad seda ning ma sooviksin näha ka teisi riike seda tegemas.
Raportis nõutakse samuti efektiivsemate meetmete võtmist, kui avaldamise nõudeid ei järgita, ning andmekaitse lisamist komisjoni enda määrusesse.
kirjalikult - (DE). Meie põllumehed, maa sool, on uppumas ebaolulise bürokraatia merre ning allutatud satelliitidega järelevalvele ning häda neid tabagu, kui nende aed peaks seisma liialt palju paremal või vasakul.
On aeg pöörata taas tähelepanu inimlikkusele, selle asemel et peksta meie kõvasti tööd tegevad väikepõllumehed bürokraatia vemmaldega oimetuks.
Süüpinki tuleks panna need mustad lambad, kes avaldavad põldude ja tegevuste kohta valeinformatsiooni ning kes põhjustavad BSE ja teisi skandaale.
On siiski lausa irvitamine öelda, et hindade tõusu tõttu on toetuste vähendamine põhjendatud.
Austria mahepõllundusega tegelevad põllumehed said umbkaudu seitse šillingit - mis võrdub umbkaudu 95 sendiga -piimaliitri eest enne ühinemist.
Praegu saavad nad üksnes 30 senti, mis tähendab, et nad kaotavad tuhandeid eurosid ning samal ajal peavad nad võitlema alalõpmata muutuvate bürokraatlike määrustega, mis muudavad nende elu veelgi raskemaks!
Ettenähtud "tervisekontroll” peab seega täitma ainult ühte otstarvet - luua parem, usaldusväärsem ning pikemaajalisem raamistik - ning mitte tooma kaasa vägivaldse reformi ja sundima meie viimaseid olemasolevaid põllumehi loobuma.
Silmas pidades massiivset väljarännet Euroopa põllumajandusest, tuleks idee, et kasutamata jäänud põllumajanduse rahastamisvahendid tuleks kasutada prestiižikate projektide, nagu näiteks Galileo jaoks, tarmukalt tagasi lükata.
Me peame iga hinna eest säilitama oma isevarustamisvõime ning ei tohi lasta juhusel anda endid geenitehnoloogia ettevõtetele pantvangi.
kirjalikult - (SV). Jorgo Chatzimarkaki raport tugevdab veelgi komisjoni algatust ELi poliitikate legitiimsuse suurendamiseks rea muudatuste abil, teiste hulgas põllumajandussektoris, kulude tegemise kõikide üksikasjade avaldamise ja parema raamatupidamise ning eelarve kontrolli abil.
Ma toetasin raporti osi, mis puudutasid seoses ühenduse rahastamisvahendite kasutamisega avaliku läbipaistvuse parandamist ning toetusesaajate kohta informatsiooni avaldamist.
Samamoodi toetasin ma vajadust tagada liikmesriikide poolt iga-aastaselt Euroopa Põllumajanduse Tagatisfondist ja Maaelu Arengu Euroopa Põllumajandusfondist toetusesaajate ning iga toetusesaaja poolt nendest fondidest saadud summade tagantjärele avaldamine Internetis.
Vaatamata sellele olin ma vastu tingimustele, mille kohaselt peavad isikud, kes seda informatsiooni vaatavad või kasutavad, peavad end kirja panema või registreerima, sest see on vastuolus Rootsi põhimõttega - õigus anonüümsusele -, mis kehtib sellise avaliku informatsiooni kasutamise korral.
Pärast seda, kui minu hääletamist valesti loeti, on protokollis kajastatud minu kavatsus hääletada muudatusettepaneku nr 20 vastu, arvestades kindlat Rootsi põhimõtet, mis lubab ametlikele dokumentidele avaliku juurdepääsu.
kirjalikult. - UKIP hoidus selle raporti käsitlemisest, kuna me ei tunnista selles osas parlamendi legitiimsust.
See ei kajasta mitte mingil viisil meie vaateid raporti sisule.
UKIP soovib ühise põllumajanduspoliitika tühistamist.
Seepärast ei saa me mingil juhul hääletada raporti poolt, mis isegi lisab volitusi komisjonile, mille õiguspärasust me ei tunnusta.
kirjalikult - (PT). Euroopa Komisjoni poolt nõukogult saadud mandaadi alusel läbiviidavate läbirääkimiste keskne eesmärk on luua avatud lennunduspiirkond ELi ja Ühendriikide vahel, mis läheb kaugemale lepingutest, mis praegu eksisteerivad Ühendriikide ja üksikute liikmesriikide vahel.
Eesmärk on luua ELi ja Ühendriikide vahel lennutranspordi ühtne liberaliseeritud turg, "kus investeeringute tegemist ning Euroopa ja Ameerika Ühendriikide lennuettevõtjate teenuste pakkumist ei takistaks piirangud, sealhulgas mõlema poole siseturul”.
ELi eesmärk on tagada Ühendriikide poolt lennutranspordi liberaliseerimise vastastikkus, eelkõige kõrvaldada olemasolevad õiguslikud piirangud seoses välisomanduse, Ameerika Ühendriikide lennuettevõtjate kontrolli ja kabotaažiga ning samuti seoses asutamisõiguse ja riigiabiga.
See on põhjus, miks me kordame, et sellist liiki lepingu peaksid sõlmima liikmesriigid, mitte ühendus, seda veel enam põhjusel, et see küsimus on strateegilise tähtsusega ning võib osutuda mudeliks edasisele liberaliseerimisele ning ülemaailmsele regulatiivsele ühtlustumisele.
Seetõttu me rõhutame veel kord oma vastuseisu igas riigis selle tähtsa avaliku teenuse liberaliseerimise püüule.
kirjalikult - (PL). Ma hääletasin raporti poolt, mis käsitles ettepanekut võtta vastu Euroopa Liidu Nõukogu ja nõukogus kokku tulnud liikmesriikide valitsuste esindajate otsus Euroopa Ühenduse ja selle liikmesriikide ning Ameerika Ühendriikide vahelise lennutranspordilepingu sõlmimise ja ajutise rakendamise kohta (8044/3/2007 - - C6-0210/2007 -.
Hr El Khadraoui osutas õigesti ELi ja Ühendriikide vahel loodava avatud lennupiirkonna tähtsusele, mis võimaldab ELi ja USA vahel tekkida lennutranspordi ühtsel turul.
Ma toetan seisukohta, et see võimaldaks investeeringutel vabalt liikuda ning ELi ja USA lennuliinidel osutada lennuteenuseid ilma igasuguste piiranguteta, sealhulgas mõlema osapoole siseturul.
See kujutab endast olulist sammu edasi.
Selles kontekstis oli täiesti kohane tõstatada keskkonnakaitse küsimus.
Lennundussektor avaldab mitmeid negatiivseid keskkonnamõjusid, eriti müra allikana ning kliimamuutustele kaasaaitajana.
Seetõttu ma nõustun tingimusega, mis kutsub nii ELi kui ka USAd üles võtma efektiivseid meetmeid lennunduse negatiivsete keskkonnamõjude vähendamiseks.
kirjalikult. - ma hääletasin selle raporti poolt, mis toetab kavasid ELi ja Ameerika Ühendriikide vahel lennutranspordi korra liberaliseerimiseks.
See loob USAsse lendavatele Euroopa lennuliinidele võrdsed tingimused ning peaks võimaldama ratsionaalsemate lennuühenduste loomist, mis omakorda viiks paremate teenusteni ning efektiivsema lennuteekondade kavandamiseni.
Atlandi-üleste lennuühenduste arvu suurenemine võib isegi kaasa tuua madalamad hinnad reisijatele.
kirjalikult - (PT). Selle lepingu sõlmimisega püütakse vastata pikaajalistele vajadustele mõlemal pool Atlandi ookeani - sellest tulenev liberaliseerimise edendamine ning ülemaailmne õigusnormide lähendamine toob tarbijatele kaasa silmanähtava kasu.
ELile tagab see ka kooskõla ühenduse õigusaktidega.
Lepingu sõlmimiseks tehtud töö peab seega heaks kiitma, kuivõrd uus õiguslik raamistik tagab integreeritud Atlandi-ülese lennundusturu loomist käsitleva laiaulatusliku lepingu, mis on kasulik nii tarbijatele kui ka ettevõtetele.
Siiski on seoses selle lepinguga ilmne, et USA lennuliinidelt väliskontrolli piirangute eemaldamine on mõnevõrra ebaproportsionaalne ning lisaks ei ole hõlmatud kabotaaži küsimust.
Euroopa Parlamendi ettepanek käsitleda selles lepingu sõlmimise etapis ka järgmisi etappe, sõlmimise tähtaegu ning kohustuste järgimata jätmise tagajärgi, on seega ülioluline ning tuleks heaks kiita.
Veelgi enam, juhul kui läbirääkimistel mõlemale poolele vastuvõetavat tasakaalu ei saavutata, on sätestatud tingimused ELi ja USA vahelisel lennundusturul täieliku vastastikkuse taastamiseks.
Kokkuvõttes on see hea algus seni saavutamata eesmärkide suunas.
kirjalikult. - Ma olen veendunud, et vajadus sellise lepingu järele on olemas, kuid see peab olema niisugune, mis on vastuvõetav mõlemale poolele.
Kagu-Inglismaa lennujaamades ning potentsiaalselt ka paljudes teistes lennujaamades on USA partnerlennuliinidele olnud vabad lennuki teenindusajad.
Vastupidist USA-s aga ei ole.
Euroopa lennuliinidele USA-sisestel lendudel "vabadusõigusi” ei pakuta.
See tähendab, et Gatwickist algavad lennud New Yorki ei saa edasi minna Los Angelesi, kuigi USA lennud Gatwicki saavad minna edasi ükskõik kuhu ELis.
Samuti ei ole mingeid järeleandmisi seoses USA lennuliinide suhtes kehtivate reeglitega välismaiste isikute omandiõiguse suhtes.
Esimese etapi lepingus puudub ilmselgelt tasakaal; seda tasakaalu puudumist ELi kahjuks peab teise etapi läbirääkimistes kohe käsitlema.
Ma otsin viise selle püüdluse tugevdamiseks Atandi-ülese seadusandjate dialoogi raames.
(NL). Proua juhataja, ma ei kavatse taas korrata eilset arutelu.
Ma selgitasin, et Lamassoure'i raport on meie jaoks sama, mis rakendada vanker hobuse ette, kuivõrd meil puudub endiselt kehtiv üleminekuleping, puudub meil ka uus leping.
Selle raporti probleem on, et see laseb taas vabaks tüüpiliseks Loch Nessi koletiseks kehastunud euroföderalistid, tõstatades taas riikidevaheliste nimekirjade küsimuse, mille alusel valitaks teatud osa Euroopa Parlamendi liikmeid.
Hea küll, ma lähtun siiski eeldusest, et meie oleme liikmesriikide valijaskonna esindajad, meie rahvaste esindajad liikmesriikides, mitte üksnes abstraktsete Euroopa Liidu kodanike esindajad.
(PL). Proua juhataja, ma usun, et maja tuleks ehitada vundamendist, mitte vastupidi, mis on faktiliselt see, mida tehakse hr Lamassoure'i ja hr Severini raportis.
Euroopa Liidu lepingus sätestatakse aluspõhimõtted.
Leping kuulub esmalt ratifitseerimisele ning ma usun, et ratifitseerimine peaks leidma aset järgmise paari nädala jooksul.
See on üks põhjus, mis ma hääletasin raporti vastu, kuigi see sisaldab mitmeid häid seisukohti.
Teine põhjus, miks ma hääletasin selle vastu, on see, et ma ei nõustu sellega, et minu riiki esindaks võrreldes praegusega kolm parlamendiliiget vähem.
Poola parlamendiliikmete arvu vähendataks 54-lt 51-le.
Need on minu raportile vastuhääletamise põhjused.
(ES). Tegelikkuses esitasin ma oma kirjalikud selgitused hääletamise osas eile ning ma sain vastuse, et sellega veel tegeldakse, jne.
Seda esiteks.
Kuid minu nimi on Irujo Amezaga.
Amenaza tähendab hispaania keeles hoopis midagi muud: see tähendab ohtu, ning ma arvan, et seda ma veel endast ei kujuta.
Igal juhul minu selgitus hääletuse kohta puudutas Lamassoure'i raportit.
Ma hääletasin selle raporti vastu ning ma tunnistan, et Euroopa Parlamendi koosseisu küsimus on raske küsimus.
Minu muudatusettepanek riigiüleste valmisringkondade kohta, mis arvestaksid poliitilise ja kultuurilise reaalsusega ning mis hõlmaks praeguste liikmesriikide piire ületavaid alasid, lükati komisjonis tagasi.
Kui me tõesti soovime Euroopa rahvaste liitu, nagu on sätestatud asutamislepingus, peaks see parlament olema avatud teistsugust liiki reaalsustele.
Ma vabandan oma häälduse pärast - minu hispaania keele õpingud on pooleli.
kirjalikult. - Seoses Euroopa Parlamendi koosseisuga tulevikus hääletasin ma põhjendamatu katse (muudatusettepanek nr 26) vastu suurendada Iiri Vabariigi parlamendiliikmete arvu 13 liikmeni.
Põhja-Iirimaa rahvaarv on 1,7 miljonit, millele vastab kolm parlamendiliiget; Iiri Vabariigi rahvaarv on 4,3 miljonit, ometi vastavalt muudatusettepanekule nr 26 tähendaks see 13 parlamendiliiget, mis tähendab omakorda ühte esindajat iga 330 000 kodaniku kohta, samas kui Põhja-Iirimaal oleks see suhe üks parlamendiliige iga 630 000 kodaniku kohta.
Iiri Vabariiki koheldakse juba väga heldelt ning ta peaks pidama end oma 12 kohaga õnnelikuks.
kirjalikult - (SV). Meie, Rootsi sotsiaaldemokraadid, hääletasime raporti poolt.
Me usume, et kahaneva proportsionaalsuse põhimõte on mõistlik ning on tõenäoline, et ELi riigi- ning valitsusjuhid toetavad seda.
Puudub reaalne võimalus, et teisi esitatud ettepanekuid tippkohtumisel aktsepteeritaks.
Raporti kohaselt saab Rootsi 20 kohta 18 koha asemel, juhul kui kohaldataks Nice'i lepingut.
Seetõttu on lepingu vastuvõtmine oluline.
Vastasel juhul kohaldatakse Nice'i lepingut, mis tähendaks, et kõik liikmesriigid peale Saksamaa kaotaksid kohti.
Uurima peab küsimusi, kuidas sisustada kodaniku kontseptsiooni ning kuidas määrata kohtade jagamise aluseks olevat rahvastiku baasi.
Me oleme riikidevaheliste nimekirjade alusel Euroopa Parlamendi valimise suhtes väga kahtlevad.
Samas, kui küsimust uuritakse, võime me seda tunnustada.
kirjalikult - (FR). Ma hääletasin oma kolleegide Alain Lamassoure'i ja Adrian Severini Euroopa Parlamendi koosseisu käsitleva raporti poolt.
Nad mõlemad teadsid, et praegust EP koosseisu, mis sätestati 2005. aasta Bulgaaria ja Rumeenia ühinemisaktiga, tuleb muuta, isegi kui see tähendaks tagasiminekut Nice'i lepingu sätete juurde.
Ma kiidan Alain Lamassoure'i ettepaneku heaks ning kahetsen, et rida nõukogu otsusega vastuolus olevaid liikmesriikide hoiakuid on tekitanud veidra arutelu ning lõppkokkuvõttes viinud arbitraažimenetluseni täiskogul.
Mõningatel juhtudel on see arutelu paljastanud rahvusliku isekuse.
Kuigi mul on omad reservatsioonid seoses ideega uurida mõnede parlamendiliikmete valimise võimalikkust riikidevaheliste nimekirjade alusel, olen ma rõõmus resolutsiooni 2. lisa üle, millega sätestatakse IGC-le kohustus küsida parlamendilt projekti selle liikmete valimiseks otseste ühetaoliste valimiste teel, mis annab Euroopa Liidu lepingu artikli 9a lõikes 2 sätestatud mõistele "kodanik” täpsema sisu.
Euroopa kodaniku kontseptsiooni peab kindlasti määratlema.
kirjalikult. Ma hääletasin 25. muudatusettepaneku vastu, sest seni, kuni Ühendkuningriik on veel ELi liige, ei tohiks üldse vähendada Ühendkuningriiki esindavate Euroopa Parlamendi liikmete arvu.
Seepärast oleks 74 Euroopa Parlamendi liikme poolt hääletamine tähendanud nelja võrra vähendamise poolt hääletamist.
Väljapakutud, alles määratlemist vajava "kahaneva proportsionaalsuse” põhimõtte kohaselt oleksid väikesed riigid ja mikroriigid ebaproportsionaalselt esindatud, samas kui suuremad riigid, näiteks Ühendkuningriik, oleks alaesindatud.
Arvestades, et pärast 2004. aastat on arvukalt Ida-Euroopa elanikke Ühendkuningriiki sisse rännanud ja neil on praegu õigus Euroopa Parlamendi valimistel osaleda, peaks Ühendkuningriiki esindavate Euroopa Parlamendi liikmete arv jääma vähemalt praeguse 78 juurde, kui mitte suurenema.
kirjalikult. - Lamassoure'i raporti osas hääletamisel oleme me pidevalt hääletanud kohtade võrdse jaotamise poolt liikmesriikide vahel, eriti 13 Iirimaale ettenähtud koha poolt.
Terve selle protsessi vältel taotlesime me oma riigile 13 kohta.
Poolt argumendid on hästi teada.
Iirimaa rahvastik kasvab kiiresti - tegemist on kõige kiiremini kasvava rahvastikuga Euroopas, seda nii rahvastiku naturaalse kasvu mõistes kui ka üleüldise kasvu mõistes.
Samuti olime me Nice'i lepingu alusel suurimaks kohtade arvu kaotajaks Euroopa Parlamendis.
Kahjuks tegi Iirimaa valitsus vähe, et toetada meie kampaaniat, et meie praegused 13 kohta säilitada.
Vähemalt kindlustab meie tänane hääletamine, et Iirimaa kohtade arv ei lange järgmise mandaadi ajal alla 12, tingimusel et enne 2014. aastat viiakse läbi täielik uuesti läbivaatamine, sealhulgas paljuvaieldava "rahvastik versus kodanikud” küsimuse arutamine seoses statistilise baasi kasutamisega liikmesriikide parlamendiliikmete arvu määramiseks.
kirjalikult - (FR). Ma hääletasin Lamassoure'i raporti poolt, milles käsitletakse EP kohtade jaotust pärast 2009. aasta parlamendivalimisi.
Uus jaotus tasakaalustab kohtade arvu demograafiliste muutustega liikmesriikides.
Mul on hea meel, et Prantsusmaa saab läbivaadatud Nice'i lepingus ettenähtule lisaks täiendavat parlamendikohta.
Samuti toetan ma ideed, et uue jaotuse peaks piisavalt enne 2014-2019 parlamendi ametiaega läbi vaatama, et kindlustada demograafilisi muudatusi arvesse võttev parlamendikohtade aus ning objektiivne jaotuse süsteem, mis hoiaks ära tavapärase liikmesriikidevahelise kaikaveo.
kirjalikult - (PT). Kuigi sotsiaaldemokraatliku partei (SDP) poolt valitud parlamendiliikmed leiavad, et see ei ole ideaalne lahendus ning et see ei sätesta nõudeid edasisteks läbirääkimisteks tuleviku laienemiste korral, toetavad nad hr Lamassoure'i raportit Euroopa Parlamendi koosseisu kohta kolmel põhjusel:
1.
Mõned liikmesriigid ei ole lihtsalt nõus üldiste põhimõtete kindlaksmääramisega ning nõuavad heakskiidu eeltingimusena EP koosseisu ranget määratlemist enne, kui nad on nõus reformilepingut tunnustama.
See võib kahjustada nõukogu peamisi prioriteete Portugali eesistujariigiks olemise ajal.
2.
Hr Lamassoure pakkus välja kompromisslahenduse, mis annab minimaalse piiri, et tagada paljude väiksemate riikide esindamine, ning mis võtab teiste riikide demograafilise suuruse arvesse kahaneva proportsionaalsuse põhimõtte alusel, kindlustades riikide vahel õiglased suhted.
3.
Seega tõkestab see Saksamaa, Poola, Hispaania ning Itaalia parlamendiliikmete vastuvõetamatud katsed suurendada suurema rahvastikuga riikide kaalu keskmise suurusega riikide, nagu Portugal, esindatuse vähendamise abil.
kirjalikult. - Ma pean väljendama oma ärevust põhimõtte osas, mis sisaldub sellessamas täiskogule raportit esitlevas arvamuses.
Mulle tundub põhimõtteliselt vale see, et parlament määrab omaenda koosseisu alused.
Nagu üks mu Iiri kolleege arutelu käigus ütles: kalkunid ei hääleta jõulude toimumise küsimuses.
Ma olen olnud selle koja liige alates 1984. aastast, mil meil oli 434 parlamendiliiget, nüüd on meil 785 parlamendiliiget.
Iga järgmise parlamendiliikmete arvu kasvuga on töörühmad, parlamendikomisjonid ja täiskogud muutunud kohmakamaks ning aina ebaefektiivsemaks.
Praegu soovitakse institutsionaliseerida väidetavat "vähendamist” 750 parlamendiliikmeni, arvuni, mis on endiselt tõhususe saavutamiseks 30-40 % ulatuses liiga suur - seda eeldusel, et me ei soovi endist kujundada Hiina tegelikult dekoratiivset 3000-liikmelist rahvakongressi.
Teine mind rabav anomaalia on, et kuigi meil lubatakse määrata omaenda koosseis, mis on kõigi Euroopa institutsioonide ja liidu enda jaoks eluliselt tähtis institutsionaalne küsimus, ei lubata meil valida omaenda kohtumispaika ühe liikmesriigi põikpäisuse pärast ning selle asemel müüakse meid kui kutsikat asbestist läbiimbunud Strasbourgi linnale.
kirjalikult - (PL). Mul on kahju, et seni ei ole uue ja püsiva lahenduse leidmine Euroopa Parlamendi kohtade jaotamiseks erinevate liidu liikmesriikide vahel osutunud võimalikuks.
Praegune jaotussüsteem on ajutine ning kehtib üksnes järgmise parlamendi ametisoleku ajal.
Meetod, mida kasutatakse kohtade jaotamiseks, ei ole ELi kodanikele selge ja arusaadav.
Lisaks kahaneva proportsionaalsuse põhimõtte kohaldamisele omasid samuti olulist mõju parlamendi kohtade jaotamisele poliitilised kriteeriumid.
See, mis pidi olema tegelikkuses valitsevaks põhimõtteks, oli kodanike esindamisele kahjulik.
Veelgi enam, väljapakutud kohtade jaotamine põhineb vastava liikmesriigi elanike arvul, mitte aga asjaomase riigi kodanike arvul.
Näiteks minu riik Poola kaotaks seetõttu, kuna ajutise majandusliku migratsiooni tõttu töötab praegu umbkaudu kaks miljonit selle kodanikest teistes liidu liikmesriikides.
Muu hulgas tuleks märkida, et see on ebaloogiline, kuivõrd EL julgustab töötajate mobiilsust.
Me sooviksime korrata oma hoiatust, et põhimõtted, mille alusel liitu valitsetakse, näivad selle kodanikele ülemäära keerulised.
Seetõttu on viimased liidu institutsioonide suhtes üha kahtlevamad.
kirjalikult - (SV). Me oleme rangelt ELis ühe valimisringkonna, mille alusel täidetaks ehk 10 % parlamendi kohtadest, idee vastu.
Eraldi ELi valmisringkonna loomine on püüd luua kunstlikult Euroopa rahvas.
Euroopas puudub ühine poliitiline areen selle juurde kuuluva meedia või aruteludega, mis ulatuks üle kõigi liikmesriikide.
Igal riigil on oma poliitikakava.
Püüd kaotada täielikult ELi abist sõltuvate ELi parteide kaudu keelebarjäärid ning traditsioonid on läbikukkumisele määratud.
Meenutame, et 54,4 % valijatest jäi 2004. aasta Euroopa Parlamendi valimiste ajal koju.
"Koju jääv partei” on Euroopa Parlamendi valimistel suurim partei.
Samuti puudub Euroopa Parlamendi valimiste suhtes entusiasm uutes liikmesriikides.
Slovakkias oli 2004. aastal osalemisaktiivsus 16,96 %.
Mis tahes ELi laienemisega riikidesse, nagu näiteks Ukraina ja Türgi, praeguste liikmesriikide delegatsioone kärbitakse.
See mõjutab väiksemaid fraktsioone ning vähendab poliitilist mitmekesisust.
Euroopa Parlamendis ei saa olema kohta piirkondlikele parteidele või vähemusparteidele.
Nii kristlikud demokraadid / konservatiivid (PPE-DE) kui ka sotsialistid (PSE) näivad omavat salaplaani Euroopa Parlamendis kahe partei süsteemi loomiseks.
Me hääletame raporti poolt, ja mitte sellepärast, et see on suurepärane, vaid sellepärast, et see esitab paranduse.
kirjalikult - (PT). Me ei tohi teha vigu, sest see sisaldab palju arve:
1.
See ettepanek tähendab, et alates 1999. aastast on Portugal liikunud 25 parlamendiliikmelt 24-le, ning nüüd vähendatakse seda 22-ni, samas kui Saksamaa säilitas oma 99 parlamendiliiget, mida nüüd vähendatakse 96-ni.
Teiste sõnadega on Portugal kaotanud 12 % ja Saksamaa on kaotanud 3 %.
2.
Kuus kõige suurema rahvastikuga riiki omavad praegu umbkaudu 56 % Euroopa Parlamendi kohtadest.
Selle ettepanekuga nende kontroll 56 % juures säilitatakse täielikult.
Teiste sõnadega ei ole nad mitte midagi andnud.
Praeguse lepingute reformimise abil suurvõimud seega kinnitavad taas oma kontrolli nõukogus, kohaldades demograafilist kriteeriumi ilma igasuguse kaalumiseta, ning säilitavad oma täieliku kontrolli EP üle.
Portugal on kaotamas!
Kui ühed kontrollivad, siis teised ....
Selleks et varjata sellisele vastuvõetamatule olukorrale läbi sõrmede vaatamist, ütlevad mõned, et võiks olla ka palju halvem.
Teised arvavad, et on loomulik, et mõned riigid on võimelised oma huvisid kaitsma - teiste huvide arvel.
Lõpetuseks, unustamata teisi olulisi aspekte - nagu riikideülese valimisorgani loomise tagasilükkamine või asjaolu, et mida vähem parlamendiliikmeid Portugalil on, seda vähem esindavad nad meie riigis eksisteerivat poliitilist paljusust -, me kordame, et õiglane lahendus institutsionaalsel tasemel peab ilma igasuguse küsimuseta austama võrdseid õigusi omavate suveräänsete riikide vahelise koostöö põhimõtet.
kirjalikult. - Ma hääletan muudatusettepaneku nr 26 poolt, milles väidetakse, et Iirimaa peaks säilitama praegused 13 kohta.
Nice'i lepingu alusel eraldati Iirimaale 12 kohta; kuid alates Nice'i lepingust on Iirimaa rahvastik suurenenud 12 % võrra.
See on kodanike arvu kasvu ning üldise rahvastiku kasvu mõttes Euroopa kõige kiiremini kasvav rahvastik.
See raport annab Iirimaale 12 kohta - kolme võrra vähem 15-st, mis oli Iirimaa kohtade arv aastatel 1999-2004, mis tähendab, et me kaotame 2004. aasta kvoodist 20 %.
kirjalikult. - Briti konservatiivid on ELi põhiseadusele ning ELi reformilepingu projektile vastu.
Me ei nõustu Euroopa Ülemkogu poolt esitatud IGC mandaadi projekti tingimustega ega 5. oktoobril avaldatud lepingu projekti tekstiga.
Nõukogu poolt esitatud palve kontekstis Euroopa Parlamendi arvamuse esitamiseks Euroopa Parlamendi koosseisu kohta tulevikus on Briti konservatiivid Lamassoure'i ja Severini raportist keeldunud.
Me oleme selliselt käitunud, kuna me ei nõustu kaasraportööride poolt väljapakutud mudeli ja meetoditega, mis meie arvates on pikaajaliselt sobimatu.
Samuti ei nõustu me üleskutsega parlamendiliikmete valimiseks riikidevahelise nimekirja alusel.
Samuti kahetseme me sügavalt asjaolu, et selles küsimuses on Ühendkuningriigi, Prantsusmaa ja Itaalia vahel eksisteerinud tähtis ajalooline võrdsus hüljatud.
Sellegipoolest me jätkame otsusekindlalt Ühendkuningriigi rahva, kes on praegu meie arvates Euroopa Parlamendis arvuliselt alaesindatud, parimate huvide taotlemist.
Need faktorid on määranud meie positsiooni selle raporti osas hääletamisel.
kirjalikult - (FR). Kuidas saab liikmesriikide esindajatele esitada raportit, milles kasutatud õiguslikud ja institutsionaalsed mõisted on samaaegselt hägused, uued, ohtlikud ja utoopilised?
Kahanev proportsionaalsus, selle raporti põhiline eripära, ei tähenda mitte midagi peale fakti, et suuremad riigid kaotavad taas väiksematele kohti.
On tõsi, et selle protsessi algatas Euroopa Ülemkogu kohtumisel Nice'is hr Chirac, nõustudes esimest korda siduma Prantsusmaa Saksamaast lahti, sattudes vastuollu lepingute olemusega.
Mis puudutab parlamendiliikmete valimisse riikidevaheliste nimekirjade alusel, siis on selle eesmärk siin ilmne: vabaneda poliitiliselt ebakorrektsetest parteidest, mis ei tunnusta roiutavat sotsiaaldemokraatlikku konsensust, ning eemaldada mis tahes viide millelegi, mis on endiselt rahvusriikide õiguslikus reguleerimisalas.
Ilmselgelt ei saa me seda aktsepteerida.
Raportööride poolt väljapakutud Euroopa kodaniku mõiste on nii ohtlik kui ka utoopiline ning tegelikkuses on see ka totalitaarne.
See annab mõista, et rahvuslus kuulub minevikku ning et vapper uus maailm koosneb uutest "denatsionaliseeritud” inimestest, kes on kaotanud oma juured, oma ajaloo ja oma kultuuri.
Kõigil nendel põhjustel me tunneme, et Lamassoure'i raport on vastuvõetamatu õiguslik, poliitiline ja institutsionaalne regressioon.
kirjalikult - (NL). Parlamendikohtade jaotus liikmesriikide vahel ei põhine objektiivsel rahvastiku arvul, vaid minevikus tehtud lubadustel ja läbirääkimistel, mis on võidetud või kaotatud.
See on põhjus, miks suured riigid - Prantsusmaa, Itaalia ja Ühendkuningriik - omavad alati sama kohtade arvu rahvaarvu erinevustest olenemata, kuigi viimane võetakse arvesse Hispaania ja Poola puhul.
Sama kehtib Kreeka, Portugali, Belgia, Tšehhi Vabariigi ja Ungari kohta.
Mõned riigid on alaesindatud, nagu Madalmaad, kes oli 2000. aastal piisavalt rumal ja nõustus kohtade arvu vähendamisega parlamendis häälte arvu suurendamise vastu nõukogus.
Me toetame raportööride ettepanekut, kuna see on lähemal õiglasele jaotusele kui varasemad ettepanekud.
Me lükkame tagasi kõik muudatusettepanekud, milles pakutakse vähem õiglast jaotust, olenemata sellest, keda nad soosivad või et nad teevad iga riigi rahvaarvu lugemisel vahet "kodanike” ning teiste elanike vahel.
Me toetame muudatusettepanekuid, milles seostatakse kohtade jaotus tulevikus automaatselt liikmesriikide rahvaarvuga.
Me lükkame tagasi kohtade arvu tulevase vähendamise liikmesriigi kohta, juhul kui see ei ole põhjustatud rahvastiku vähenemisest, vaid kohtade maksimaalarvu kehtestamisest, milleks on 750 kohta, või püüdlusest valida osa parlamendiliikmeid riikidevaheliste nimekirjade alusel.
Sel lisatingimusel hääletame me poolt.
kirjalikult. - Ma hääletasin Lamassoure'i ja Severini raporti Euroopa Parlamendi koosseisu kohta poolt ja ma tervitan seda.
Siiski pean ma üpris kummaliseks, et parlamendil on õigus otsustada oma kohtade jaotuse üle, kuid ei ole õigust otsustada oma asukoha üle.
On selge, et nõukogu ei ole suuteline seda segadust, kui parlamendil on kolm asukohta, lahendama, ning ma kutsun nõukogu üles järgima loogikat, millega parlamendile on antud õigus jaotada oma kohad ning anda talle õigus otsustada, kus ta kohtub.
Selles raportis soovitatakse 2009.-2014. aasta parlamendi suhtes kohaldada uut, õiglasemat Euroopa Parlamendi koosseisu.
Raporti kahaneva proportsionaalsuse põhimõte, mis kutsub suuremaid liikmesriike üles leppima väiksema arvu parlamendiliikmete kohtadega kui range proportsionaalsus seda võimaldaks, on printsiip, millega ma nõustun.
See kindlustab, et väiksematel liikmesriikidel on elujõulised parlamendidelegatsioonid ning et parlament saab tagasi pöörduda veidi mõistlikuma suuruse, 750 koha juurde.
kirjalikult - (PT). Arvestades varasematest ja tuleviku laienemistest põhjustatud Euroopa Parlamendi koosseisu muutmise vajadust, usun ma, et selles raportis toodud lahenduse heaks omaduseks on kooskõlas juba Nice'i lepingus kokkulepituga see, et kõige suurema rahvastikuga riikide kontrolli teiste üle ei suurendata, luues selliselt riikide vahel tasakaalumudeli, mis on küllaltki arusaadav ning aitab vähendada reformilepingu vastuvõtmisega seotud raskusi.
Seetõttu, hoolimata sellest, et olles eelistanud, nagu on ilmne hääletustulemustest, mudelit, mis põhineb kodaniku ja mitte püsielaniku kontseptsioonil - arvestades, et seos kodanike ja Euroopa Liidu vahel peab põhinema just kodakondsusel, mitte aga püsival elamisel -, hääletasin ma selle raporti poolt.
kirjalikult. - Tänane hääletus oli EP tulevase töökorralduse seisukohalt ülioluline.
Sellises tundlikus küsimuses vajas Euroopa Ülemkogu EP-lt kindlat poliitilist vihjet, mis näitaks, et Nice'i lepingus sätestatust paremas süsteemis kokkuleppimiseks on riiklikud huvid võimalik ületada.
Isegi kui täna tehtud ettepanek on kaugel täiuslikkusest, on see õiglasem kui Nice'i lepingu kohane kohtade jaotamine.
Pärast seda, kui EP kutsus nõukogu ühehäälselt üles defineerima piisavalt enne järgmisi valimisi 2014. aastal artikli 9a lõikes 2 sätestatud mõistet "kodanikud”, otsustasin ma oma riigi ja EP töö huvides hääletada raporti poolt, kuivõrd see peegeldab varem kokkulepituga võrreldes teatavat edasiminekut.
kirjalikult - (SV). Selle küsimuse tähtsust ei tohiks üle hinnata.
Uus parlamendiliikmete jaotus liikmesriikide vahel ei muuda praegusi arenguid ELis.
Parlamendi enamuse moodustavad jätkuvalt majandusliberaalid ning föderalistid.
Siiski tuuakse raportis selgelt välja jaotuse aluseks olevad printsiibid, mis on oma iseloomult lõplikus analüüsis umbkaudsed.
Jaotus tuleb isegi parem kui praegu, kuivõrd suurim riik saab vähem parlamendiliikmete kohti, kõige väiksemad saavad neid aga juurde.
Seetõttu hääletasin ma raporti poolt, olgugi et selles on üksikuid lõike, mida ma ei toeta, konkreetsemalt sätted riikidevaheliste valmisnimekirjade ning Euroopa parteide kohta.
kirjalikult - (EL). Kreeka kommunistlik partei Euroopa Parlamendis hääletas Lamassoure'i ja Severini raporti vastu, kuna see süvendab veelgi konfrontatsiooni Euroopa Parlamendis.
kirjalikult. Ma hääletasin 25. muudatusettepaneku vastu, sest seni, kuni Ühendkuningriik on veel ELi liige, ei tohiks üldse vähendada Ühendkuningriiki esindavate Euroopa Parlamendi liikmete arvu.
Seepärast oleks 74 Euroopa Parlamendi liikme poolt hääletamine tähendanud nelja võrra vähendamise poolt hääletamist.
Väljapakutud, alles määratlemist vajava "kahaneva proportsionaalsuse” põhimõtte kohaselt oleksid väikesed riigid ja mikroriigid ebaproportsionaalselt esindatud, samas kui suuremad riigid, näiteks Ühendkuningriik, oleksid alaesindatud.
Arvestades, et pärast 2004. aastat on arvukalt Ida-Euroopa elanikke Ühendkuningriiki sisse rännanud ja neil on praegu õigus Euroopa Parlamendi valimistel osaleda, peaks Ühendkuningriiki esindavate Euroopa Parlamendi liikmete arv jääma vähemalt praeguse 78 juurde, kui mitte suurenema.
kirjalikult - (SV). Selleks et saada erandeid ning nõusolekuklauslit (nagu Ühendkuningriigi puhul), peaks Rootsi korraldama uue põhiseaduse osas referendumi.
Sellise nõusolekuklausli puhul saaks Rootsi näiteks ise otsustada, kas, ning kui jah, siis millal minna üle eurole ning liituda sotsiaalhartaga.
See ei tähenda siiski, et ma ei sooviks ELi alusena selget dokumenti, mis selgesti määraks kindlaks ELi pädevusvaldkonnad.
Selline dokument peab muu hulgas sisaldama eeskirju parlamendikohtade jaotuse kohta.
Seetõttu olen ma valmis seda osa ettepanekust uue ELi põhiseaduse kohta, mis käsitleb konkreetselt kohtade jaotamist, toetama.
Fakt on, et juhul, kui kohtade jaotuse ettepanek vastavalt uue Euroopa põhiseaduse ettepanekule reaalsuseks ei saa, esineb suur risk, et me peame naasma Nice'i lepingu juurde.
Nice'i lepingu tagajärjeks on, et Rootsi saab vaid 18 kohta, mis on kaks kohta vähem, kui Rootsi saab uue Euroopa põhiseaduse ettepaneku alusel, ning kaks kohta vähem, kui Rootsil ELi liikmesriikide suhtelist suurust aluseks võttes oleks õigus saada.
kirjalikult - (FR). Hääletasin Gaza humanitaarolukorra lahenduse poolt.
Olen mures tervisenäitajate allakäigu pärast Palestiinas ning teadlik raskustest, mida on tekitanud piiripunktide sulgemine, piirates seeläbi majandustegevust ja kaupade vaba ringlust, ning ma palun, et takistusteta hädaabi ning humanitaarabi andmine jätkuks.
Mõistan hukka Gazas valdavaks olevad aina halvenevad elamistingimused: inimeste ja kaupade liikumist takistava blokaadi; osalise veele, toidule ja elektrile juurdepääsu privatiseerimise; põllumajandusliku maa hävitamise; ja asjaolu, et põhilised teenused, nagu prügivedu, ei tööta enam nõuetekohaselt ja on kokkuvarisemise äärel.
Tunnen, et esineb edasilükkamatu vajadus inimõiguste täielikuks austamiseks Gazas, ning ma soovin kutsuda üles korraldama rahvusvahelise rahukonverentsi, et aidata kaasa õiglase ja püsiva rahu saavutamisele Iisraeli ja Palestiina vahel; rahu, mis põhineks asjakohastel ÜRO julgeolekunõukogu resolutsioonidel, mis puudutavad iisraellaste õigust elada turvaliste tunnustatud piiridega alal ning palestiinlaste õigust elujõulisele riigile.
kirjalikult. - Ma toetan seda resolutsiooni.
Praegune humanitaarolukord Gazas saab põhjustada vaid sügavat muret.
Gaza sektori blokaad Iisraeli poolt tuleb lõpetada ning varustada elektri ja kütusega.
Samuti peab Iisrael tagama 2007. aasta septembris peatatud rahaliste vahendite voo Gaza sektorisse, mille puudumine on mõjutanud tõsiselt palestiina rahva majanduslikku, sotsiaalset ja igapäevaelu.
Nõukogu ja komisjon peavad kasutama kõiki nende kasutuses olevaid survevahendeid, et veenda Iisraeli valitsust tegutsema ning tagama tulevikus põhilise humanitaarabi kättesaadavuse palestiina rahvale.
kirjalikult - (PT). Arvestades kohutavat olukorda, millesse palestiina rahvas on asetatud, on Euroopa Parlament vastu võtnud resolutsiooni, mis, kuigi tunnustades äärmiselt tõsist olukorda mitte ainult Gaza sektoris, vaid ka teistel Palestiina okupeeritud aladel, ei käsitle Iisraeli vastutavana ega mõista seda hukka sügavalt juurdunud vastutuse eest, eriti Palestiina omavalitsuse ja seda toetavate institutsioonide ja infrastruktuuri, sealhulgas nende, mis tagavad rahva baasvajaduste rahuldamise, hävitamise eest ning püüdluse eest takistada suveräänse, iseseisva ja elujõulise Palestiina riigi teket.
Iisrael kohaldab Gaza sektoris ÜRO ametnike poolt juba ammu hukka mõistetud jõhkrat blokaadi, mis on muutnud selle ala palestiina rahva gigantseks vanglaks, jätnud palestiina rahva ilma kõige fundamentaalsematest inimõigustest ja takistab ÜRO organisatsioonide poolt humanitaarabi andmist.
On hädavajalik, et see ebainimlik blokaad lõpetataks, et Iisraeli kohustataks see agressioon palestiina rahva suhtes lõpetama ning täielikult austama ja järgima rahvusvahelist õigust ning ÜRO resolutsioone.
Samuti on eluliselt tähtis palestiina rahvale kiire humanitaarabi andmine.
Õiglase ja püsiva lahenduse saavutamine Lähis-Idas on võimalik üksnes austades palestiina rahva võõrandamatut õigust oma iseseisvale ja suveräänsele riigile 1967. aasta piirides ja mille pealinnaks on Ida-Jeruusalemm.
kirjalikult. Ma hääletasin resolutsiooni poolt, mis juhib tähelepanu Gaza sektori inimeste kannatustele.
Selles palutakse Iisraelil täita Genfi konventsioonide raames võetud rahvusvahelisi kohustusi tagada humanitaarabi ja põhiteenuste, nagu elekter ja kütus, jõudmine Gaza sektorisse.
Kutsudes üles rahvusvahelise rahukonverentsi korraldamisele, blokaadi lõpetamisele ja paludes komisjonil ja nõukogul selleks tööd teha, ühinen ma enamiku teiste Euroopa Parlamendi liikmetega, toetades ideid, mis võivad parandada nende olukorda, kes kohapeal status quo tagajärgede all kannatavad.
kirjalikult - (FR). Ma tervitan EP resolutsiooni Gaza sektori osas.
Iisraeli valitsuse poolt võetud meede, millega Gaza sektor deklareeritakse "vaenulikuks üksuseks”, sillutab teed majanduslikele sanktsioonidele.
Meede võetakse ajal, mil Gaza sektor on vajunud humanitaarkriisi, mida raskendab Palestiina omavalitsusele otsese rahvusvahelise abi peatamine ning Iisraeli jõuetus maksta Palestiina omavalitsusele tagasi silmapaistvat maksuvõlgnevust alates märtsist 2006.
Isegi kui Iisraeli ametivõimud on lubanud toitu vedavaid kaubaautosid Gazasse, raporteerib Palestiina pagulasi Lähis-Idas toetav ÜRO abiorganisatsioon (UNRWA) põhiliste toiduainete puudusest, mida põhjustab Karni piiriületuspunkti sagedane sulgemine.
Me ei oleks silmitsi sellise ulatusega humanitaarkriisiga, kui me ei oleks esiteks lõpetanud palestiina rahvale oma abi andmise.
Paljud teised organisatsioonid jätkasid oma koostööd palestiinlastega, iseäranis suur hulk Euroopa kohalikke omavalitsusi.
Kas praegu ei ole mitte aeg meie Palestiina-vastaste sanktsioonide poliitika läbivaatamiseks selliselt, et see ei takistaks kõige esmasema humanitaarabi andmist kohalikule elanikkonnale?
kirjalikult. - Ma soovin rõhutada humanitaarolukorra tähtsust Gaza sektoris.
Kuigi ma tunnistan, et poliitiline olukord on see, mis määrab Gaza rahva saatuse, on siiski tegemist inimestega - mehed, naised ja lapsed - kes kannatavad, ja jumal teab, milliseid pikaajalisi tagajärgi see omab.
Ma nõustun, et Iisrael peab tundma end omaenda piirides turvaliselt, kuid samuti lasub Iisraelil kohustus kindlustada, et Gaza sektoris antaks humanitaarabi ja toetusi.
Gazal on kohustus lõpetada Iisraeli ründamine ning meil kõigil lasub kohustus toetada elujõulise riigi loomist palestiinlastele, nii et palestiina rahvas saaks elada turvaliselt rahus.
Ma toetan seda raportit, kuna praegu on absoluutselt hädavajalik, et meie ELis teeksime oma hääle Gaza rahva nimel kuuldavaks.
Nad vajavad abi ja meie peaksime seda andma.
kirjalikult. - Ma soovin toetada nende koja liikmete püüdlusi, kes on juhtinud meie tähelepanu kriitilistele probleemidele, millega on silmitsi Gaza sektoris, Iisraeli riigis ja Palestiina aladel elavad inimesed.
Ainus tee edasi on tegutseda ÜRO Julgeolekunõukogu resolutsioonide alusel ja kutsuda kokku nendes sätestatud põhimõtteid silmas pidav rahvusvaheline rahukonverents.
(FR). Proua juhataja, neid tapetakse sellepärast, et nad on naised.
Need mõrvad, mida tuntakse termini "naiste mõrvamised” all, on põhjustatud ühiskondlikust suhtumisest, mida mõjutab patriarhaalne maailmavaade, mis takistab naiste ühiskondlikku iseseisvumist.
Äärmiselt hästi tasakaalustatud hr Romeva raport, kuigi see viitab täpsemalt naiste mõrvamisele Ladina-Ameerikas ja Mehhikos, on osa ülemaailmsest strateegiast kaotada ja hoida ära naiste vägivaldsed surmad kogu maailmas.
See on põhjus, miks ma hääletasin selle poolt: EL peab propageerima ja kaitsma soolise võrdõiguslikkuse väärtusi.
Minu muudatusettepanekud, mille raportöör tegelikkuses arvesse võttis, keskendusid nende ohvriperekondade toetamisele, kes on tihti täiesti abitud ning mis veelgi hullem, nad kannatavad nende mõrvade karistamata jäämisest tingitud valu.
Seega soovin ma kutsuda üles küsimust teadvustama ja looma koolitusprogramme, milles tegeldaks soolise võrdõiguslikkuse probleemidega, ning võtma meetmeid tunnistajatele, ohvritele ja nende perekondadele teatud tõhusate kaitsesüsteemide edendamiseks, psühholoogilise toetuse andmiseks ning tasuta õigusabi võimaldamiseks.
kirjalikult - (FR). Ma hääletasin meie Hispaania kolleegi Raül Romeva i Rueda raporti poolt, milles käsitletakse naiste mõrvamisi Kesk-Ameerikas ja Mehhikos ning ELi rolli selle teemaga tegelemisel.
Mul on kahju, et me keskendume siin Kesk-Ameerikale ja Mehhikole, kuivõrd maailmas on palju kohti, kus naiste mõrvamise küsimus ei ole lahendatud.
Ma toetan mis tahes globaalset strateegiat, mis püüdleb naiste suhtes ülemaailmse vägivalla kaotamise vastu.
Naiste kannatuste suhtes ei saa jääda ükskõikseks ning me peame neid toetama, kuna nende vastuhakk on mitmete geopoliitiliste suundumuste aluseks, mis soodustavad Euroopa Liidu poolt edendatavaid ideaale, nimelt soolist võrdõiguslikkust.
kirjalikult. - UKIP hoidus selle raporti osas seisukoha võtmisest, kuna me ei tunnusta parlamendi legitiimsust selles küsimuses.
See ei väljenda aga vähimalgi määral meie vaateid raporti sisu osas.
kirjalikult - (PT). Hääletasime selle raporti poolt, mis väljendab Euroopa Parlamendi solidaarsust naistega, kes üle kogu maailma vägivalla käes kannatavad, sealhulgas meie endi Euroopa Liidu riikides, kuid erilise rõhuga tõsisele olukorrale Mehhikos ja teatavates Kesk-Ameerika riikides, kus eksisteerib tõeline naiste mõrvamiste kultuur tuhandete vägivaldsete naiste surmadega viimaste aastate jooksul, mida ei saa pidada lihtsalt laialt levinud vägivallale iseloomulikuks.
See olukord on tingitud naistele ebasoodsatest kultuurilistest põhjustest ja sotsiaalmajanduslikust olukorrast ja on halvem põlisrahvaste naiste puhul, kes on suurel määral majanduslikult sõltuvad.
Seda raskendab ka kriminaalsete jõukude tegevus.
Me loodame, et see raport pöörab sellele tõsisele olukorrale tähelepanu ning seega aitab kindlustada, et erinevates puudutatud riikides võetakse vajalikke samme naiste mõrvamiste ja naistevastase vägivalla lõpetamiseks.
kirjalikult - (SV). June List'is ollakse seisukohal, et inimõigusi tuleb austada kõigis ühiskondades üle maailma, nii ELi liikmesriikides kui ka teistes riikides.
Raport on resolutsiooni ettepanek, milles kutsutakse liikmesriike ja puudutatud riike üles töötama naiste õiguste austamise nimel.
See on väärt eesmärk, kuid see ei ole selle küsimuse arutamise õige foorum.
Nagu tavaliselt, on paragrahvid mängus siis, kui EL püüab rääkida välispoliitikas ühisel häälel.
Raporti ettepanekutega uuteks eelarve rubriikideks, kampaaniateks ning suuremaks vastutuseks püüab EL saada enam võimu ning kasutab sellise eesmärgi saavutamise vahenditena just selliseid küsimusi.
Kuriteod naiste vastu on vastuvõetamatud ning suveräänsete riikide vahelist dialoogi selle lõpetamiseks tuleb tervitada, sest haavatavate naiste olukorra parandamine suuremas osas maailmas on oluline.
Samas ei tohi EL püüelda ühtse välispoliitika suunas ning sel põhjusel hääletame me selle raporti vastu.
kirjalikult. - Ma toetan raportit täielikult.
Jätkusuutlik areng on võimatu, kui soolist võrdõiguslikkust, õigust eneseväärikusele ja rahumeelsele eksisteerimisele ei tunnustata.
Selliseid kuritegusid ei tohiks vaadelda kui lihtsalt kultuuri väljendust; samuti ei tohiks neid kõrvale heita, kui need on sooritatud naiste vastu, kes teenivad elatist seksitööstuses.
Juhul kui tõsiseid ja pidevaid püüdlusi kuritegude uurimiseks, kurjategijate kohtu alla andmiseks ja karistamiseks ei tehta, osutab see, et vägivald on aktsepteeritav, ning sellisel juhul ei ole keegi kaitstud.
Raportis toodud ettepanekud väärivad meie toetust ning ma usun, et parlament jälgib nende elluviimise edasist kulgu.
Meie välispoliitika inimõiguste dimensioon on ülioluline: me peame töötama inimeste õiguse nimel elada turvaliselt ja ohutult selleks, et kasutada oma demokraatlikke õigusi ja vabadusi kõigil ühiskonna tasanditel, olenemata töökohast ja staatusest.
kirjalikult. - Hr Raül Romeva i Rueda raport naiste mõrvamise kohta Kesk-Ameerikas ja Mehhikos ning Euroopa Liidu rolli kohta nende ärahoidmisel on väga tasakaalustatud raport.
Ma soovin raportööri tema suurepärase töö ja pühendumuse eest tänada.
Ta juhtis läbirääkimisi väga tundlikus ja positiivses poliitilises stiilis.
Samuti tahaksin ma teda tänada tähelepanu eest, mida ta pühendas selle teemaga tegelemisele.
Inimõigused omavad Euroopa Liidus kõrget positsiooni.
Õnneks omavad inimõiguste teemad ELi ja Mehhiko vahelises suhtluses tähtsat kohta; osana vabakaubanduskokkuleppest omavad nad isegi ametlikku iseloomu ning samuti mängivad nad kriitilist rolli meie parlamentide ühisdelegatsioonis, mille esimeheks olemine on minu meeldiv kohustus ja mille eesistumist teostab praegu Mehhiko poolel senaator José Guadarrama Márquez.
kirjalikult. - Hääletasin selle raporti poolt, mis on osa naiste mõrvamiste likvideerimise ja ärahoidmise globaalsest strateegiast ning milles pakutakse välja ELi tegevused partnerluslepingute raames.
Ma loodan näha, et see küsimus tõstatatakse riikide valitsuste poolt nende kahepoolsete suhete raames Ladina-Ameerika riikidega ja Euroopa institutsioonide poolt nende strateegilise partnerluse raames, et toetada vägivallaga seotud ärahoidmis- ja kaitsepoliitikat.
kirjalikult - (DE). Toetasin Raül Romeva i Rueda raportit, kuna selles on märgitud selgelt, paari punktiga, peamised naiste mõrvade põhjused Mehhikos ja Kesk-Ameerikas: mõrvad toimuvad takistamatult üksnes majanduslikest huvidest juhitud ühiskondlikus ja majanduslikus kontekstis.
Suur osa neist on toimunud niinimetatud vaba kaubanduse tsoonide maquiladora'des (allhanget tegevad tehased, kes toodavad eksporditurgudele), kus sotsiaalse infrastruktuuri puudumisele ja kõrgele vaesuse tasemele lisandub poollegaalsete turvajõudude karistamatus.
Neid struktuure tugevdavad ka ELi suhted Mehhiko ja Kesk-Ameerikaga, mille fookuses on kaubanduse edendamine.
ELi assotsiatsioonileping Kesk-Ameerikaga, mille sõlmimine on ette nähtud enne selle aasta lõppu, näitab praeguses vormis, et EL on peamiselt huvitatud turu liberaliseerimisest ning reguleerimisest vabastamisest.
Kuid kaubandusele ja investeeringutele soodsa kliima loomine, nagu komisjon seda võidukalt kuulutab, juhatab täpselt nende struktuurideni, mida raportis määratletakse õigesti kui ebasoodsa ühiskondliku ja majandusliku konteksti loojaid, mis omakorda viib naiste mõrvade kõrge määrani.
Raport saadab samuti välja olulise signaali, et inimõiguste klauslit, mis nii-öelda globaalses lepingus ELi ja Mehhiko vahel kokku lepiti, peab lõpuks ometi täitma.
Samuti peab tugevdama sugulaste ja ohvrite ühenduste tööd.
kirjalikult. - Hääletasin selle raporti poolt, milles soovitatakse, et selleks, et pettusi ära hoida, tuleks transiitliikumised muuta arvutipõhisteks, õiguslik raamistik läbi vaadata ning komisjon ja liikmesriigid peaksid parandama tavalisel riskianalüüsil põhinevat füüsiliste kontrollide läbiviimist.
Ühendkuningriik on sellest küsimusest mõjutatud: selles valdkonnas kaotatakse kuni 4 % võimalikust käibemaksutulust.
kirjalikult - (DE). Piiride kaotamine annab endast väga kiirelt ja silmnähtavalt märku sigarettide käibe tohutus vähenemises mitte ainult piiri-, vaid ka sisealadel.
Halvad tingimused tööturul ahvatlevad arvukaid eraisikuid viima jalgsi piiri ületades väikseid tubakatoodete koguseid salakaubana üle piiri, et selliselt oma sissetulekuid suurendada.
Fantastilised kasumimarginaalid, hoolimata kõrgetest transpordikuludest, on samuti aidanud viimastel aastatel tohutule tubaka salakaubaveole kaasa.
Tegevus, millest mõnel pool kui pisikuriteost mööda vaadatakse, annab kuritegelikele jõukudele elatise, ja sealjuures väga hea elatise: lõppude lõpuks on neid musta turu tooteid väga lihtne ELi suitsetajatele tuua.
Salakaubavedajad teavad, et on vähe tõenäoline, et teabekampaaniad olukorda muudaksid, kuivõrd uuringud on näidanud, et enamik ostjaid on väga hästi teadlikud kõrgemast ohtlike ainete kontsentratsioonist nendes toodetes ning trahvi kohaldamise riskist.
Eriti kurikuulus on Montenegro, kuna sellest on saanud Euroopa peamine tubaka salakaubavedajate sõlmpunkt, kusjuures riik saab sellest suuremeelse osa.
Praegu toimuvatel läbirääkimistel tuleb avaldada enam survet ja muidugi peab trahve karmistama ning luua tuleb ühetaoline märgistamissüsteem, et tuua lõpp praegusele asjade seisule, kus tubakatootjate tulus ekspordiäri lõpeb illegaalse taasimportimisega.
kirjalikult. - EPLP toetab Philip Morrise kokkuleppe eesmärke võidelda ELis pettuste ja ebaseadusliku sigarettidega kauplemise vastu.
Ühendkuningriigi valitsus ei ole vaatamata sellele lepinguga liitunud, kuna see võib minna vastuollu olemasolevate Ühendkuningriigi tubaka salakaubavedu reguleerivate õigusaktidega.
Olemasolevad õigusaktid kehtivad kõigi tubakatootjate suhtes, mis on oluline, et kindlustada, et salakaubaks ei valitakse lihtsalt mõne teise tubakatootja tooteid, kui vastav tubakatootja on valinud lepingut mitte sõlmida või kes mingil hetkel on otsustanud lepingust taganeda.
Samuti ei sisalda need õigusaktid olulisi erandeid, mis võimaldab Ühendkuningriigil konkreetsete ettetulevate tubaka salakaubaveo juhtudega paremini tegelda.
(CS). Proua juhataja, daamid ja härrad, ma tervitan raportöör pr Jenseni ettevõtlikku raportit, sest maapealse käitlemise teenuste halvenev kvaliteet on viimase aja jooksul muutunud aina edasilükkamatumaks küsimuseks ning tõeliseks lennundustööstuse Achilleuse kannaks.
Sellel on mitmeid põhjuseid.
Ma soovin käsitleda neid, mis on seotud suurendatud julgestusmeetmetega, mida kasutatakse mõningates lennujaamades üle ELi.
Sellised meetmed liginevad inimväärikuse alandamisele ning suurendavad nakkushaiguste levitamise riski, ilma mis tahes tajutava mõjuta turvalisusele.
Viitan näiteks naisreisijatele esitatavale nõudele võtta avalikkuse ees ära mis tahes jaki tüüpi riideesemed, isegi kui seda kantakse üksnes alusriiete peal.
Samasugune on lugu paljajalu külmal põrandal seismisega, mis tihtipeale jalanõude äravõtmisele enne turvadetektorist läbiminemist järgneb.
Lisaks ei austa personal tihtipeale reisijate isiklikke asju uurides põhilisi hügieenireegleid.
On ilmne, et kui me ei pööra nendele küsimustele tähelepanu ja ei nõua paremat reisimise kultuuri ja lisaks ka turvakontrollide ajal maapealse käitlemise personalilt austust ja viisakust, muutub tsiviillennundus, vähemalt maapealse käitlemise teenuse osas, mõnikord kohutavaks ja ebameeldivaks kogemuseks.
kirjalikult - (PT). Osutades kiirele kauba ja reisijate õhutranspordi kasvule, on komisjon otsustanud välja töötada tegevuskava, milles käsitletakse lennujaamade läbilaskevõimet, tõhusust ja turvalisust Euroopas, milles pakutakse välja rida meetmeid.
See Euroopa Parlamendi resolutsioon, olgugi et sisaldades aspekte, millega me nõustume - näiteks selle viited vajadusele austada sotsiaalvaldkonna õigusakte ja kollektiivlepinguid, koolitusele või kõige kaugemate alade vajadustele - soovib saavutada sektori liberaliseerimise kontseptsiooni elluviimise ning niinimetatud ühtse Euroopa taeva loomise.
Kuigi see tõstab esile, et lennujaamade infrastruktuuri planeerimise vastutus peab jääma liikmesriikidele, propageerib see üldist ELi lähenemist seoses lisanduva läbilaskevõime vajadusega, piirangutega tuleviku investeeringutele lisanduva läbilaskevõime loomiseks ning strateegiliste telgedega.
Resolutsioon kinnitab ühenduse konkurentsi valdkonna eeskirjade ülimuslikkust, eriti maapealse käitlemise teenuste, mille edasine liberaliseerimine ei ole välistatud, osutamise osas.
Seega propageerib see lennujaamades tegutsevate teenuse osutajate minimaalarvu tõstmist, kolmandatest isikutest käitlejate kunstliku piirarvu mittemääramist ning maapealse käitlemise teenuse osutajatele turule sisenemise piirangute kaotamist.
See on meie kriitiline positsioon.
kirjalikult - (PL). Hr juhataja, hääletasin pr Jenseni raporti lennujaamade läbilaskevõime ja maapealse käitlemise kohta: tõhusama poliitika suunas poolt.
Raportis käsitletakse lennujaamade nõutava läbilaskevõime tagamise küsimust asjakohaselt.
Õhutransport kasvab igal aastal 5,2 %.
On arvutatud, et 2025. aastaks ei suuda enam kui 60 lennujaama lendude nõudlusele vastata.
Selle välise mõju vähendamiseks tuuakse raportis tehnilised ja regulatiivsed programmid, mida õhutranspordi kasvuga kaasnevalt rakendada tuleks.
Raportöör märgib õigesti, et Euroopa Liit suudab iseenda nõudmisele selles valdkonnas vastata üksnes erinevaid lennujaama tüüpe pakkudes ning vastates iga riigi konkreetsetele vajadustele.
kirjalikult. - Hääletasin selle raporti poolt, mis kutsub komisjoni üles esitama enne 2009. aastat üldkava lennujaamade läbilaskevõime suurendamiseks Euroopas, et edendada ja paremini koordineerida Euroopa algatusi täiendava lennujaamade läbilaskevõime loomiseks seoses rahvusvahelise liiklusega ning et paremini kasutada olemasolevat läbilaskevõimet.
Selles valdkonnas võimaldab ELil oma vajadustele vastata üksnes erinevate lennujaamamudelite samaaegne eksisteerimine vastavalt riiklikule omapärale.
kirjalikult - (SK). Hääletasin Jenseni raporti lennujaamade läbilaskevõime ja maapealse käitlemise kohta: tõhusama poliitika suunas poolt, kuna ma pean seda fundamentaalseks jätkusuutliku piirkondliku arengu kindlustamiseks.
Transpordi infrastruktuur on tihtipeale regionaalse investeeringu asukoha, turismi arengu ning kiire kaubatranspordi jaoks otsustavaks faktoriks.
Õhutransport pakub tähtsat lisandväärtust, eriti vähem arenenud, äärepoolseimatele ja saarte piirkondadele.
Globaliseerumine ja kiire majandusareng põhjustavad ELis lendude nõudluse kasvu.
Praegune ja tuleviku õhutranspordi areng Euroopas nõuab kiiresti visiooni, milles on ette nähtud vajalikud ELi tasandil võetavad sammud ELi kodanike ning üldisemalt ELi majanduse heaks.
Minu arvates on võimalik kõigi Euroopa piirkondade kuvandit parandada uute lennujaamade ehitamise, olemasolevate moderniseerimise ja endiste sõjaväe lennuväljade tsiviillennujaamadeks muutmise abil.
Lennujaama ja logistilise infrastruktuuri ehitamine ja laiendamine nõuab riiklikelt ja piirkondlikelt ametiasutustelt asjakohast abi.
Lennujaamad peavad sisalduma piirkondlikes territoriaalsetes arenguplaanides; samuti peavad need olema piirkondlike arengustrateegiate osaks ning karmi keskkonnamõju hindamisega territoriaalse mõju hinnangu esemeks.
Kõige olulisemaks pean ma lennujaamade infrastruktuuri rahastamist riiklikest ja piirkondlikest rahastamisvahenditest koos vältimatu rahalise toetusega üleeuroopalisest transpordivõrgust, Ühtekuuluvusfondist ja Euroopa Regionaalarengufondist.
kirjalikult - (PT). Märkides ülekoormatud lennujaamade lähedusse abilennujaamade ehitamise ühe lahendusena lennujaamade ülekoormusele, nagu on näha Lissabonis, ja täheldades, et "traditsioonilistel lennundusettevõtjatel, odavlennuettevõtjatel, tellimuslendude osutajatel ning kaubaveo- ja ärilennuettevõtjatel on lennujaama teenustele ja teenindusaegade jaotamisele erinevad nõuded”, edendab Euroopa Parlament neid esitatud valikuvõimalusi kui vähem kulukaid ja samal ajal suutlikena vastama lennuliikluse kasvule, pidades meeles selle kasvu erilisi tunnuseid.
Seepärast hääletasin ma selle raporti poolt, kuivõrd ma leian, et selle põhjendus on vastupidine demokraatliku ja sotsiaalse keskpartei / rahvapartei (CDS-PP) poolt kaitstud positsioonile Lissaboni osas, mis hõlmab valikuvõimalust Portela +1.
kirjalikult - (SV). Omaalgatuslik raport lennujaamade läbilaskevõime kohta sisaldab kõrgelennulisi plaane, mille elluviimine toimuks ELi-poolse tsentraalse planeerimise abil.
Vastavalt raportile on EL silmitsi olulise lennujaamade kasutamise suurenemisega ning esineb vajadus olemasolevate ressursside optimeerimiseks.
Väidetakse, et tuleviku arengud tõstavad esile liidu kodanike ja tervikuna liidu majanduse kasuks sekkumise vajaduse ELi tasandil.
See puudutab isegi infrastruktuure lennujaamadega loodavate ühenduste tarvis.
Enamikul juhtudest on olemas riiklik konkurents riikide ja lennujamade vahel ning strateegilisi otsuseid tuleb langetada riigi tasandil.
Mõnes riigis on lennujaamad eraomandis ning investeerimisotsused tehakse kasumlikkuse hinnangu põhjal, samas teistes riikides on need avalikus omandis.
Idee ELi-poolsest planeerimisest selle valdkonnas on täiesti ebareaalne.
Me ei tea tuleviku nõudlust, see muutub pidevalt ja nihkuv pidevalt erinevate piirkondade ja riikide vahel.
Samuti ei saa me praegu ennustada, kuidas võib kasvu mõjutada tehnika areng.
Samuti ei tea me kaasnevaid kulusid.
Lisaks on üldjuhul infrastruktuuri jaoks kavandatud kulud hinnatust kaks kuni kolm korda kõrgemad.
Samuti peaks maapealse käitlemise teenuste küsimus olema iga konkreetse lennujaama lahendada ning mitte olema reguleeritud ELi tasandil.
Raport on koostatud plaanimajandusliku mõtlemise vaimus.
Ma ei saa seda raportit, mis kõige enam meenutab vanades sotsialistlikes riikides leiduvad süsteeme, toetada ning seetõttu hääletasin ma selle vastu.
Hääletuse parandused ja hääletuskavatsused (vt protokoll)
Parlamendi delegatsioonide koosseis (vt protokoll)
Teatud dokumente puudutavad otsused (vt protokoll)
Istungil vastuvõetud tekstide edastamine (vt protokoll)
Järgmiste istungite ajakava (vt protokoll)
Istungi lõpp
Veel kord tänu meie tõlkidele ja tehnikutele täna.
Ma kuulutan välja Euroopa Parlamendi istungi vaheaja.
(Istung lõppes kell 12.05)
Istungjärgu jätkamine
Kuulutan neljapäeval, 11. oktoobril 2007. aastal lõppenud Euroopa Parlamendi istungi taasavatuks.
Presidentuuri avaldus
Daamid ja härrad, eelmisel neljapäeval ja reedel oli meil Euroopa Liidu riikide riigipeade ja valitsusjuhtide tippkohtumise raames väga edukas kohtumine komisjoni presidendiga, Euroopa Parlamendi presidendiga ja meie valitsustevahelise konverentsi kolme esindajaga.
Ehkki ma ei soovi ennustada homme Euroopa Ülemkogu eesistuja José Socratesega toimuva arutelu sisu, tahaksin rõhutada, et Euroopa Parlamendi arvates oli tippkohtumine tõepoolest väga edukas, sest põhiseaduse lepingu jõustumine, mis on kavandatud 2009. aasta alguseks, annab meie parlamendile võrdsed õigused peaaegu kõigis õigusloome valdkondades.
Meie Euroopa Parlamendis ei ole kõrvale kaldunud kursilt, mille me konvendi jaoks heaks kiitsime ja mida me järgisime, vaatamata Prantsusmaa ja Madalmaade rahvahääletusega tekitatud tagasilöökidele, ja kui see leping nüüd jõustub, täidame selle loomises võtmerolli.
Me loodame, et ratifitseerimisprotsess viiakse Euroopa Liidu kõigis 27 riigis edukalt lõpule.
Põhiseaduse lepingu allkirjastamine leiab aset 13. detsembril Lissabonis, ja sellele eelneval päeval - kaheteistkümnendal detsembril, nagu lepiti kokku Euroopa Ülemkogu ja komisjoni presidentidega - kuulutame ametlikul istungil siin Strasbourgis välja põhiõiguste harta.
See on tähendusrikas sündmus.
Tahaksin väljendada siirast tänu meie kolmele esindajale - Elmar Brokile, Enrique Barón Crespole ja Andrew Duffile valitsustevahelisel konverentsil tehtud töö eest.
(Aplaus)
Mul on hea meel näha, et Enrique Barón Crespo on meiega, kuid ma ei näe teisi esindajaid.
Sel juhul lükkame protokolli heakskiitmise edasi.
(DE) Härra president, mul on küsimus president Pötteringile: kas teil on ikka veel õigus selles parlamendis hääletada?
Tean väga hästi, et härra Cohn-Benditi teadmistejanul pole piire.
Lubage mul teile öelda, et selles pole kogu protsessi jooksul mitte ühekski sekundiks vähimatki kahtlust olnud.
Samuti ei tõstatatud seda teemat mitte ühelgi tippkohtumise avatud istungil.
Kuid seda kuulujuttu levitati teistes ringkondades.
Ma reageerisin võimaluse korral viivitamata selle summutamiseks.
Olukorda, kus Euroopa Ülemkogu või mis tahes muu institutsioon saaks Euroopa Parlamendi presidendilt hääletamisõigust ära võtta, ei saa mitte kunagi tekkida.
See ei puuduta mind isiklikult, vaid on seotud parlamendi presidendi staatusega.
Ma protesteeriksin jõuliselt iga sellele vihjava ettepaneku vastu, ja parlament on üksmeelselt samal seisukohal.
(Aplaus)
(DE) Härra president, ma tahtsin üksnes oma fraktsiooni nimel öelda, et me toetame täielikult teie seisukohta.
Ütlematagi on selge, et igal rahva valitud parlamendiliikmel, kaasa arvatud presidendil, on täielik hääletamisõigus.
Me nõustume sellega täielikult.
Suurepärane!
Ma olen äärmiselt tänulik, et meil on ka selles küsimuses täielik üksmeel.
Eelmise istungi protokolli kinnitamine (vt protokoll)
Parlamendi koosseis (vt protokoll)
Parlamendi komisjonide ja delegatsioonide koosseis (vt protokoll)
Kaasotsustamismenetlusel vastu võetud aktide allkirjastamine (vt protokoll)
Suuliselt vastatavad küsimused ja kirjalikud deklaratsioonid (esitamine) (vt protokoll)
Kirjalikud deklaratsioonid (kodukorra artikkel 116) (vt protokoll)
Assigneeringute ümberpaigutamine (vt protokoll)
Petitsioonid (vt protokoll)
Esitatud dokumendid (vt protokoll)
Tööplaan
Esimeeste konverentsil kolmapäeval, 17. oktoobril kodukorra artiklite 130 ja 131 kohaselt koostatud päevakorra projekti lõplik versioon on laiali jagatud.
Projekti kohta on esitatud järgmised muudatused:
Kolmapäev:
Fraktsioon Verts/ALE on teinud ettepaneku, et resolutsioonide ettepanekute esitamine nõukogu ja komisjoni avalduste kohta, mis käsitlevad EL ja Venemaa tippkohtumist, oleks lubatud arutelu lõpus.
fraktsiooni Verts/ALE nimel. - (DE) Härra president, me arutasime seda esimeeste konverentsil ja arvasime, et pidades silmas ELi tippkohtumist Venemaaga, härra Putini visiiti Iraani ja seal toimuvate arutelude iseloomu, oleks tõepoolest absurdne, kui Euroopa Parlament arutaks neid küsimusi ja ei võtaks vastu resolutsiooni, milles on esitatud parlamendi seisukoht.
Tõepoolest, kes me siis oleme?
Me nõuame alati kaasotsustamisõigust, aga nüüd, kui meil on võimalus otsustada, loobume sellest.
Oleme selle poolt, et võtta vastu resolutsioon enne ELi ja Venemaa tippkohtumist ja kui vaja, veel teinegi resolutsioon pärast tippkohtumist.
Parlamendi kohustus on teraselt kontrollida komisjoni ja sõnastada poliitilised suunised, aga mitte käituda nagu vaidlusklubi.
fraktsiooni ALDE nimel. - Härra president, parlamendil on minevikus tõepoolest tavaks väga tähtsate küsimuste korral, näiteks ELi ja Venemaa tippkohtumine, korraldada enne resolutsiooni esitamist arutelu.
Parlamendil on neile, kes esindavad Euroopa Liitu kõnealusel tippkohtumisel, palju öelda ja palju sõnumeid saata.
Tõepoolest peame venelastele ja meid tippkohtumisel esindavatele inimestele saatma kindla sõnumi, mille taga seisavad parlamendi tõekspidamised.
Seetõttu toetab minu fraktsioon kõnealuse sammu astumist.
(Aplaus)
fraktsiooni PSE nimel. - Härra president, kui keegi teine ei avalda vastuseisu, siis teen seda mina.
Need, kes esitavad käesoleva resolutsiooni ettepaneku, näikse uskuvat, et arutelu on siin täiskogul oluline üksnes siis, kui võtame arutelu lõpus vastu resolutsiooni.
Tegelikult vähendavad nad seega arutelu enda väärtust, kuna kõik nad arutlevad resolutsiooni teksti üle väljaspool täiskogu, selle asemel et olla siin täiskogul ja arutleda selle üle.
Seda, mida nemad ja teised soovivad teha kõnealuse tippkohtumise eel, on võimalik parlamendis saavutada väga jõulise arutelu käigus inimeste abil, kes teevad selgeid ja arukaid tähelepanekuid, selle asemel et minna välja ja töötada terve öö redaktsioonikomisjonis ning lisada tohutule raamatule, mille kirjutame iga osaistungjärgu lõpus, juurde lehekülgede kaupa resolutsioone.
On aeg muuta oma prioriteete ja hakata uuesti hindama arutelusid, mis toimuvad siin, täiskogul.
Palun parlamendiliikmetel pidada parlamendis jõulisemaid arutelusid.
(Parlament võttis ettepaneku vastu.)
(DE) Härra president, mul ei ole tavaks päevakorra osas eriti sekkuda, aga me arutame seda küsimust igal esmaspäeval kell viis pärastlõunal.
Olen hakanud imestama selle üle, miks me korraldame veel ühe arutelu poliitiliselt olulistel teemadel neljapäeva õhtupoolikul.
Võib-olla tuleks seda küsimust uuesti arutada parlamendi praeguse koosseisuga, sest me arutame iga kord ühtmoodi, kas mõni teema, nagu tippkohtumine, mida mõni riik siin või seal peab, tuleks päevakorrale lisada või mitte.
Minu arvates oleks teretulnud, kui sedalaadi küsimus seataks mõnesse täiskogu päevakorda.
Hr Bosch, teie kõik, kõik selle parlamendi liikmed, olete võimukandjad.
Nagu te peagi näete, need, kes ennast mõnikord selleks peavad, hääletatakse hiljem siin täiskogul välja.
See ongi meie demokraatia olemus.
Tänan teid märkuste eest.
Neljapäev:
Fraktsioon PPE-DE on seoses inimõiguste rikkumise juhtumeid käsitleva aruteluga teinud ettepaneku, et päevakorrapunkt "Usbekistan" asendataks päevakorrapunktiga "Pakistan".
fraktsiooni PPE-DE nimel. - Härra president, võtan sõna oma fraktsiooni nimel.
Nagu juba teate, toimus paar päeva tagasi tohutu enesetapurünnak tagasipöörduva Benazir Bhutto toetajaskonna vastu, mille käigus said surma sajad tsiviilisikud.
Hiljuti deporteeris Pakistani valitsus veel ühe tagasipöörduva poliitiku - Nawaz Sharifi.
Kõik nimetatud sündmused toimuvad strateegiliselt väga tähtsas Lõuna-Aasia riigis, mille üle on vaja Euroopa Parlamendis tungivalt arutleda.
Ma ei ole teadlik sellest, et olukord Usbekistanis oleks viimasel ajal muutunud, välja arvatud faktist, et nõukogu arutleb selle üle, kas kaotada Usbekistani liidrite reisikeeld või mitte.
Kuna see kahvatub Pakistanis toimuva kõrval, nõuan tungivalt, et parlament toetaks vajadust arutleda neljapäeval olukorra üle Pakistanis.
fraktsiooni PSE nimel. - (DE) Härra president, alati on nii raske valida poolt- ja vastuväidete vahel.
Oleme selle ettepaneku poolt ja saaksime sellega nõustuda, kui fraktsioon PPE-DE ja teised fraktsioonid oleksid teinud meile ülesandeks nõuda, et Usbekistani küsimus tõepoolest päevakorda võetaks ja seda arutataks esimesel võimalusel.
Teiste sõnadega, päevakorra muutmine ei tohiks tähendada Usbekistani ja seal toimuvate arengute tähelepanuta jätmist.
Kui meile antaks selline kinnitus, saaksime ettepanekut toetada.
See on igal juhul suurepärane kompromiss.
fraktsiooni Verts/ALE nimel. - (DE) Härra president, ei ole mingit kahtlust, et Pakistani küsimus on väga tähtis.
Teema on siiski liiga oluline, et seda arutada vaid ühe punktina neljapäeva pärastlõunal inimõiguste rikkumisi käsitleva arutelu raames.
Pakistani küsimuse arutamine on selgelt mitte ainult inimõiguste rikkumise käsitlemine, vaid hea võimalus arutada kogu selle piirkonnaga seotud ELi välispoliitika aspekte.
Ma usun, et meil oleks mõistlikum võtta Pakistani teema järgmisse päevakorda nõuetekohaseks aruteluks koos nõukogu ja komisjoniga, sest minu arvates vajame just seda kõige rohkem.
Usbekistani küsimus on kiireloomulisem, sest nõukogu kavatseb täna tühistada teatud sanktsioonid.
Usun, et praeguses olukorras peaksime vastu võtma seisukoha, et see, mis toimub Usbekistanis, on inimõiguste küsimus, mis kinnitab, et sanktsioone ei tohiks tühistada.
Selle kohta saab kiiresti otsuse langetada neljapäeva pärastlõunal.
Pakistani küsimus on väga tõsine ja äärmiselt oluline välispoliitiline teema ja see tuleks võtta meie järgmisse päevakorda.
(Parlament võttis ettepaneku vastu.)
(Sellega on tööplaan kinnitatud.)
Üheminutilised sõnavõtud poliitiliselt olulistel teemadel
Järgmine päevakorrapunkt on üheminutilised sõnavõtud poliitiliselt olulistel teemadel.
(BG) Kanalil BBC 4 üle kantud dokumentaalfilm "Bulgaaria hüljatud lapsed", mis kirjeldas Mogilino külas asuva füüsilise ja vaimse puudega laste hooldekodu elanike elutingimusi ja nende kohtlemist, on esile kutsunud tormilise vastukaja nii Bulgaarias kui ka rahvusvahelise üldsuse seas.
Seetõttu tahan selgitada, milliseid meetmeid on võetud olukorra parandamiseks.
Kõigepealt saatsime järelepärimise tööhõive- ja sotsiaalpoliitika ministrile ning riikliku lastekaitseameti juhatajale.
Me nõudsime, et hooldekodu suletaks ja deinstitutsionaliseerimise protsessi kiirendataks.
Ministeerium vastas meie järelepärimisele.
Teiseks pöördusime rahvusvaheliste valitsusväliste organisatsioonide poole, mis pakuvad puuetega inimestele sotsiaalteenuseid.
Nende seas on Betel, suurim heategevusorganisatsioon Euroopas, millel on 150 aasta pikkune vaimse puuetega inimeste eest hoolitsemise kogemus.
Organisatsiooni eksperdid vastasid minu palvele külastada üheskoos Mogilino hooldekodu ja otsida probleemidele konkreetseid lahendusi.
Sellistes hooldekodudes vajalike materiaalsete ja tehniliste tingimuste tagamise ning laste toetamise eest vastutab eelkõige valitsus.
Me vajame siiski uut kontseptsiooni seoses raske vaimse puudega lastele sotsiaalteenuse osutamise ning ühiskonna ja institutsioonide hoiakute muutmisega.
Euroopas on selliste laste eraldamisest vaevu ligipääsetavatesse küladesse ja väikelinnadesse juba ammu loobutud.
Probleeme ei lahendata mitte tõe varjamisega, vaid meie kõigi ühiste jõupingutustega.
(ES) Härra president, see parlament on rahvusvaheliselt tunnustatud kui vabaduse ja inimõiguste institutsioon, mis austab rahvusvahelist õigust ja Ühinenud Rahvaste Organisatsiooni süsteemi.
Seda arvestades tahaksid paljud meist kuulda parlamendi ja parlamendi presidendi hinnangut meelepahatormile, mille kutsus esile presidentide Bushi ja Aznari vahel 2003. aastal Crawfordi rantšos vahetult enne Iraaki sissetungimist toimunud vestluse sisu avalikustamine.
Selle vestluse rõhuasetused on äärmiselt tõsised, sest näitavad austuse täielikku puudumist Ühinenud Rahvaste Organisatsiooni vastu, halvustavad transatlantilisi suhteid ja eiravad rahvusvahelist õigust.
Meil kõigil olid kahtlused, et midagi selletaolist on toimunud, kuid mitte kunagi varem pole tõendid olnud nii selged; nii selged, et see nõuab parlamendilt seisukoha võtmist, isegi kui seda tehakse ainult kinnitamiseks, et nii häbiväärne asi ei tohi enam kunagi juhtuda.
- (LT) Asjaolu, et Euroopa poliitikute aruanded ülemaailmse soojenemise, energiasäästu ja samalaadsete teemade kohta võetakse enamikus Euroopa riikides ükskõikselt vastu, annab põhjust muretsemiseks.
Ka piirkonnad, provintsid ja teised haldusüksused ei osuta nendele probleemidele väärilist tähelepanu.
Kõikjal võib märgata juhtumeid, kus energiat raisatakse ja ülemaailmse soojenemise tagajärjed jäetakse tähelepanuta.
Näiteks näen teel Brüsselist Luxembourgi peaaegu iga päev, kuidas rohkem kui mitmekümne kilomeetri pikkusel teelõigul põlevad tänavavalgustid, aga mitte keegi, ei Valloonia ega Belgia või provintsid ei ole valmis selle eest vastutama.
Teisest küljest ei lange meie sõnad isegi Euroopa Parlamendis väga tihti tegudega kokku.
Ma ei suuda mõista, miks ulatatakse kõikidel istungitel Strasbourgis igale parlamendiliikmele umbes 200-300 lehekülge stenogramme ja protokolle.
Minu arvates peaksime kasutama seda materjali üksnes interneti-keskkonnas ja lõpetama selle väljatrükkimise.
(PL) Härra president, 10. oktoobril arreteeriti Grodnos jälle Valgevenes tegutseva Poola seltsi kaks aktivisti, Angelika Borys ja Igor Bancer.
Neile esitati süüdistus huligaansuses, Bancerile mõisteti kümme päeva vangistust, Borysele aga määrati trahv, mis võrdub viieteistkümnekordse Valgevene keskmise kuupalgaga.
Ometi on hästi teada, et nende kinnipidamise tegelik põhjus oli opositsiooni kavandatud meeleavaldus Aleksandr Lukašenka autoritaarse režiimi vastu.
Valgevene ametiasutused on jälle näidanud, et selles riigis ei sallita organisatsioonilist iseseisvust ja vabadust.
Hirm, arreteerimised ja kõikvõimalikel ettekäänetel lääneriikide laimamine on võtted, mida Lukašenka on pikka aega oma türannia säilitamiseks kasutanud.
Härra president, me ei tohi lubada nii ulatuslikku isikliku väärikuse ja vabaduse inimõiguste rikkumist, mis leiab aset Euroopa Liidu vahetus naabruses.
Euroopa ei saa olla demokraatlik, kui Valgevene ei ole vaba maa.
Suurendagem kulutusi, et aidata Valgevene ühiskonnal pääseda diktatuuri ikkest.
Nõudkem etniliste vähemuste õiguste austamist, põhjendamatute arreteerimiste lõpetamist ja poliitvangide vabastamist.
See on ainus viis Euroopa ainsa türannia ja diktatuuri kaotamiseks.
(SV) Tänan teid, härra president.
Ma tahaksin rääkida Türgi parlamendi otsusest kinnitada Türgi sõjaliste jõudude lähetamine ainsasse suhteliselt rahulikku Iraagi piirkonda.
Praegu näib, et saame käsitleda neid sündmusi koos meie üldise aruteluga raporti üle, mis toimub kolmapäeval.
Ma loodan, et igaühel on võimalus menetluses osaleda ja esitada muudatusettepanekud, sest selle piirkonna rahu on suures ohus.
See tõstatab taas probleemi, mis on seotud surve avaldamise ja otsuste pealesurumisega sõjaliste ringkondade poolt.
Me peame nüüd tagama, et valitsus osutaks vastuseisu, et sinna ei viidaks vägesid ja et mitte kedagi ei provotseeritaks sõjaliste jõududega Iraaki minema.
Kui seal on midagi ülearu, siis on need sõjalised jõud.
Kui seal on midagi puudu, siis on see normaalne arutelu inimeste vahel ja just seda peame toetama.
Tänan teid.
(ES) Härra president, seoses Maroko Kuningriigi toimepandud süstemaatilise inimõiguste rikkumisega Lääne-Sahara okupeeritud aladel tundub peaaegu, nagu oleks Euroopa Liitu hoitud info- ja tegudesulus.
Nad on meid hästi välja õpetanud.
Sellest hoolimata on parlament ära teeninud Maroko Kuningriigi selgituse delegatsiooni kohta, mis ei saanud võimalust külastada kõnealuseid okupeeritud territooriume.
Olemasolevale teabele tuleks lisada veel kaks uudist: esiteks, Maroko ei lubanud Inimõiguste Assotsiatsioonil - assotsiatsioonil CODESA - korraldada oma kongressi okupeeritud territooriumil, ja teiseks ei ole Ühinenud Rahvaste Organisatsioon ikka veel avaldanud ÜRO Inimõiguste Ülemkomissari, kes külastas okupeeritud alasid, aruannet, et koostada sealse olukorra kohta täielik ülevaade.
Tänase kuupäeva seisuga ei ole seda avaldatud.
Ma palun tungivalt Euroopa institutsioone - parlamenti, Euroopa Komisjoni ja nõukogu - teha sellisele olukorrale lõpp.
Härra president, Gordon Brown ütles täna, et uut ELi lepingut ei ole vaja vähemalt kümne järgmise aasta jooksul.
Ta on täiesti teadlik sellest, et tegelikult ei lähe uut lepingut mitte kunagi vaja.
Kavandatud reformileping on ennast muutev leping.
See vähene, mis jääb suveräänsest õigusest järele, on võimalik kanda üle ELile Euroopa Ülemkogu otsustega, pöördumata sealjuures Euroopa Parlamendi poole ja jättes inimesed rahule.
Reformileping määrab ametlikult kindlaks ELi õiguse õiguspärasuse ning ülimuslikkuse riikliku õiguse üle.
Kui Ühendkuningriigi parlament kiidab heaks ja rakendab reformilepingu sätteid ülimuslikuna ja seda kehtiva Inglise ja Šoti õiguse arvelt, siis on see riigireetmine kehtivate riigireetmist käsitlevate seaduste kohaselt.
Iga alamkoja või ülemkoja liige, kes hääletab reformilepingu ratifitseerimise poolt, on seega sõna otseses mõttes oma riigi reetur.
(Naer)
Minge ja lugege riigireetmist käsitlevaid seadusi, kui te mind ei usu!
Me peaksime selliseid termineid ettevaatlikult kasutama, härra Batten.
(EL) Härra president, daamid ja härrad, aasta enne Pekingi olümpiamängude algust jõudsid üldsuseni iga päev murettekitavad teated.
Seekord ei ole tegemist inimõigustega või keskkonnareostusega, vaid korralduskomitee ja Hiina Rahvavabariigi ametiasutuste otsusega keelata olümpiamängudest osavõtjatel mis tahes tüüpi või vormis religioosne tegevus.
Vastuolus kokkulepetega, millest on kinni peetud alates olümpiamängude korraldamisest ning mille Hiina ametiasutused ja Rahvusvaheline Olümpiakomitee on allkirjastanud, keelatakse sellised religioossed sümbolid nagu piibel, Uus ja Vana Testament, palvetamiskohad ja krutsifiksid, mida mees- või naissportlased ketiga kaelas kannavad.
Kristlasena olen selle üle äärmiselt kurb.
Ma loodan, et rahvusvaheline üldsus ja EL takistavad 2008. aasta olümpiamängude korraldajatel selliseid ennenägematuid meetmeid rakendamast.
(Aplaus)
(FR) Härra president, kolleegid, 3. oktoobril teatas Michelini kontsern rehvide tootmise lõpetamisest Touli tehases.
2009. aastaks kaob arvatavasti rohkem kui 800 töökohta, ehkki ettevõtte majandustulemused ega finantsnäitajad ei viita sellele, et koondamise põhjuseks oleks mingi kriis.
Aktsionärid müüvad ümberkorraldamisteadet ära kasutades tulusalt aktsiaid, samal ajal kui tavalised mehed ja naised peavad leppima tõsiasjaga, et olukorra raskus jääb üksnes nende kanda.
Ma tahaksin täiskogu ees väljendada oma sügavat austust ametiühingu esindajate ja töötajate vastu, kes on äärmiselt süngetest väljavaadetest hoolimata algusest peale üles näidanud väga suurt vastutustunnet.
Praegu ei ole küsimus inimliku viisi leidmises tehase sulgemiseks; küsimus on võimaluste leidmises töökohtade säilitamiseks samasugustes valdkondades, mida võib tabada äärmiselt tugev löök.
Touli töötajad ootavad ELilt kaitse- ja korraldusmehhanismi loomist, mis suudab tagada töötajate sotsiaalsed õigused, aidata inimestel uuesti tööd leida ja hüvitusfonde hästi ära kasutada tööstusprojektide taaskäivitamiseks.
Nad vajavad kaitstud paindlikkust, mida meie, Euroopa sotsiaaldemokraadid, oleme tungivalt palunud rakendada; kuid samuti on oluline soodustada kohanemist tööstusliku konkurentsivõimega ning uurida võimalusi integreeritud tööstuspoliitika edendamiseks, mis tuleks kasuks kõikidele valdkondadele Euroopas, mida ümberkorraldused käesoleval ajal mõjutavad.
Härra president, sooviksin Teie tähelepanu juhtida olukorra halvenemisele Iraagi ja Türgi piiril.
Pühapäeva hommikul sai surma 12 Türgi sõdurit ja 32 kurdi kurdide varitsuskohas.
Nagu me juba teame, kiitis Türgi parlament heaks sissetungi kurdide asustatud aladele Põhja-Iraagis.
Samal ajal on Türgi peaminister Tayyip Erdogan öelnud, et tema valitsus on valmis andma sõjaväele korraldusi Kurdistani Töölispartei baaside ründamiseks Põhja-Iraagis.
Seega on väga tõenäoline, et olukord ägeneb tõsiseks sõjaliseks konfliktiks Põhja-Iraagis.
Kuna Türgi on ametlikult ELi kandidaatriik, siis kas me ei peaks püüdma lõpetada sõjalist konflikti kurdi võitlejate ja sissetungivate Türgi sõdurite vahel?
Vastasel korral võib olukord kõnealuses tundlikus piirkonnas tõesti ebastabiilseks muutuda ning tuua endaga kaasa kohutavaid ja ettenägematuid tagajärgi.
(PL) Härra president, eelmisel nädalal võttis Euroopa Parlament vastu rühma polüskleroosi all kannatavaid inimesi.
Korraldati selle kohutava haiguse käes kannatavatele inimeste probleemidele pühendatud näitus, kontsert ja konverents.
Nad otsisid parlamendilt oma probleemidele abi, kuid Brüsselis sai neile osaks ülim diskrimineerimine.
Assotsiatsiooni juhatajal, kellel on raskekujuline nägemis- ja kuulmishäire ja kes liigub ratastoolis, oli kaasas juhtkoer.
Lennuliin Wizzair keeldus koera pardale lubamast, ehkki nende eeskirjad võimaldavad pimedatele või kurtidele isikutele kuuluvaid juhtkoeri vedada, ja koer oli märgitud interneti teel ostetud piletile.
Alles pärast tund aega kestnud vaidlusi otsustati lõpuks olukord erandlikuks kuulutada ning reisija ja koer lasti pardale.
Kahtlemata mõjus selline olukord tema tervisele halvasti.
(BG) Minu kodumaal Bulgaarial seisavad ees esimesed kohalikud valimised pärast Euroopa Liiduga ühinemist.
Seetõttu erinevad need varasematest ja neile pannakse palju lootusi, mis on seotud Euroopa uue tegelikkusega.
Kohalikesse omavalitsustesse tuleks valida võimekad ja aktiivsed inimesed, kes töötaksid oskuslikult ELi fondidega.
Bulgaaria kui ELi täieõiguslik liige võib ajavahemikul 2007-2013 saada oma käsutusse peaaegu seitse miljardit eurot.
Siiski on palju tähtsam, et need rahalised vahendid jõuaksid inimesteni, kes neid kõige rohkem vajavad, selle asemel et kaduda ettevõtete või erakondade kaukasse.
Kuna Euroopa on piirkondade Euroopa ja detsentraliseerimiprotsess on pöördumatu, suureneb kohalikule valitsemise tasandile kaasatud inimeste roll.
Bulgaariat on korduvalt ja põhjusega kritiseeritud ebapiisava haldussuutlikkuse ja institutsioonide töös esinevate puuduste eest.
Nüüd, kus meil on Euroopa partnerite usaldus ja me oleme täielikult saanud suure Euroopa perekonna osaks, peaksime astuma ka järgmise tähtsa sammu, nimelt valima linnapead ja kohalike omavalitsuste nõunikud, kes suudavad töötada mitte ainult piirkondlikul ja riiklikul, vaid ka Euroopa tasandil.
Bulgaaria esindajana Euroopa Parlamendis pean ma väga tähtsaks, et kohalikesse omavalitsustesse valitakse kõrgelt kvalifitseeritud ja pädevad inimesed.
Ühisesse Euroopa kodusse astudes peame tegema omalt poolt jõupingutusi, et saavutada oma väljateenitud koht, mitte võtma seda kui kingitust.
(HU) Härra president, Ungari tähistab homme 1956. aasta revolutsiooni ja vabadusvõitluse aastapäeva.
Viimased aastad ja arutelud hitlerismi ja stalinismi olemuse ning kahju üle, kaasa arvatud arutelud siin parlamendis, on näidanud, et Lääne-Euroopa, millel oli rohkem õnne, sai kümne uue Kesk-Euroopa liikmesriigiga võrreldes väga erineva ajalookogemuse.
Samamoodi on 9. mail meie jaoks erinev tähendus.
Meie jaoks polnud see mitte ainult vabastamispäev, vaid ka okupatsiooni algus.
Kolm tähtsat Euroopa sündmust, kolm vastuhakku Nõukogude Liidule ja nõukogude kommunistlikule diktatuurile - Ungari 1956. aasta revolutsioon, Praha kevad 1968 ja Poola Solidaarsuse (Solidarność) liikumine - on kõigele vaatamata saanud meie Euroopa ühise ajaloo osaks.
1956. aasta kordumatust väljendab asjaolu, et mitte ühegi teise ülestõusu puhul ei osalenud nii palju inimesi, kes tõstsid relva maailma suurima, nõukogude armee vastu, ja mitte ühelgi teisel juhul polnud asjasse segatud riik, kes enda väitel oli erapooletu.
Kõik aated, mille nimel 1956. aasta kangelased võitlesid - demokraatia, õigusriigi põhimõtted ja vabadus - täitusid koos riigikorra muutumisega.
Kui meie, ungarlased, võime 20. sajandil üldse millegi üle uhkust tunda, siis peaksime olema uhked 1956. aasta revolutsiooni ja rolli üle, mida me täitsime Saksamaa taasühendamisel.
Tänan teid tähelepanu eest.
(RO) Tsüaniididega töötlemine on üks kaasaegsetest kulla- ja hõbedakaevandamise meetoditest.
Ma tahaksin rõhutada, et sellise kaevandamise mõjud võivad viia ökosüsteemi pöördumatu hävimiseni ja inimese keha raskete kahjustusteni, sest tsüaniid on üks ainetest, mis jõuab muutumatult põhjavette, mis on peamine joogivee allikas.
Ülemaailmse soojenemise taustal on tsüaniidil oma osa temperatuuri ja sademete hulga muutumises, mille tagajärjel tekivad üleujutused ja maalihked.
Õnnetus, mis juhtus 2000. aastal Rumeenias Baia Mares, kui settetiigi mõra tõttu saastati umbes 100 000 m3 vett tsüaniidiga ja keskkonda sattus raskemetalli, põhjustas suurima õnnetuse Ida-Euroopas pärast Tšernobõli katastroofi.
Selle tagajärjeks oli kaevandamisõiguse reform Rumeenias, mille algatas parlamendile tehtud muudatusettepanek keelata tsüaniidi kasutamine kaevandustöödel.
Härra president, ma soovin, et teised Euroopa Liidu riigid järgiksid samuti Rumeenia eeskuju, nii et tsüaniidi kasutamine keelataks tulevikus kogu Euroopas.
Härra president, käesoleva nädala neljapäeval hääletatakse täiskogul 2008. aasta eelarve üle.
Võttes arvesse, et Euroopa Kontrollikoda peab järgmisel kuul aru andma, soovin teie tähelepanu juhtida kolme institutsiooni vahel 2006. aastal sõlmitud institutsioonidevahelisele kokkuleppele.
Nimetatud kokkuleppe artikli 44 kohaselt on kõik liikmesriigid kohustatud andma sertifikaadi finantstehingutele, mis on seotud ELi rahadega.
Tean, et praeguse programmi raames ei saa komisjon liikmesriikidelt asjakohast teavet kuni 15. veebruarini 2008.
Üksnes nimetatud ajast alates on võimalik selgitada ühised raamatupidamis- ja sisekontrollistandardid.
See tähendab, et Euroopa Kontrollikoda ei saa tõenäoliselt veel kahe järgmise aasta jooksul vajalikku teavet.
See on lubamatu.
See ei ole mitte ainult vastuolus institutsioonidevahelise kokkuleppe eesmärgiga, vaid kahjustab selle kaudu, et ei õnnestu saada rahuldavat auditeerimisaruannet, tõsiselt parlamendi usaldusväärsust.
Nõuan tungivalt, et teie, härra president, kasutaksite kõiki võimalusi selle nõudmiseks, et liikmesriigid pööraksid tulevikus kõnealusele küsimusele suuremat tähelepanu.
(FR) Härra president, daamid ja härrad, Ühinenud Rahvaste Organisatsioon on määranud Kosovo tulevase staatuse määratlemise tähtajaks 10. detsembri.
Arvestades, et Kosovo ametiasutused ähvardavad iseseisvust ühepoolselt välja kuulutada, Serbia kaitseb laialdase autonoomia korraldust ja Venemaa on pannud veto ÜRO erisaadiku ettepanekule järelevalvega iseseisvuse kohta, on olukord kriitiline.
Ma pean vajalikuks rõhutada võtmerolli, mida Euroopa Liidul tuleb kriisi lahendamisel täita.
Meie ühine soov on, et liidul oleks ühise välis- ja julgeolekupoliitika kõrge esindaja.
Aga kui usaldusväärne on esindaja nimetamine, kui me ei suuda anda oma panust konkreetse lahenduse leidmiseks Kosovo olukorrale, mida ametlikult ikka veel välisasjaks peetakse, ehkki tegelikult on see liidu jaoks siseküsimus?
Seetõttu peab EL siinkohal näitama suunataju ja selget pilku, mis kajastab kompromissi Serbia ja Kosovo nõuete vahel, hoolitsedes samal ajal selle eest, et eraldumise Pandora laegast ei avataks, ja Kosovo tulevik on vaja selgeks rääkida ning oma hääl rahvaste paabelis kuuldavaks teha.
(HU) Tänan teid võimaluse eest sõna võtta, härra president.
Veidi aega tagasi sellel kuul Tšiilit külastanud Euroopa Parlamendi delegatsioon kohtus Santiagos mitte üksnes Tšiili parlamendi liikmetega, vaid ka keskkonnaorganisatsioonidega.
Nende arvates on Tšiilis asuvate Euroopa Liidu ettevõtete käitumine väga kaugel keskkonnakaitse põhimõtetest, mida Euroopa Liit oma territooriumil järgib.
Õiguslikult ja eetiliselt on kõik selge, kuid kahjuks on tegemist täiesti vastandlike seisukohtadega.
Juriidiliselt võib kõnealuste ettevõtete tegevus olla korrektne, kuid eetiliselt on see kahjulik.
Keskkonnaõiguse puudumine meelitab sageli Euroopa kapitali välismaale.
Selline asukoha muutmine kahjustab meie huve mitmel viisil.
Seetõttu peame keskkonnakaitse alaseid nõudeid rangelt järgima mitte üksnes Euroopa Liidu piires, vaid ka väljaspool ELi.
Euroopa Liit peab olema eestvedaja, sest suutmatus võtta maailma ulatuses vastutust järgmiste põlvkondade ees tekitab Euroopa kodanikele praegu materiaalset ja mittemateriaalset kahju.
(SK) Lubage mul kiita Euroopa piirkondade ja linnade nädala viiendat kohtumist, mis toimus Brüsselis 8.-11. oktoobril 2007.
See üritus pakkus kogu Euroopa Liidu piirkondadele ja linnadele kordumatu platvormi.
Nad vahetasid praktilisi kogemusi ja kogusid teadmisi uuenduslike algatuste kohta piirkondliku arengu valdkonnas.
Meil, Euroopa Parlamendi liikmetel, oli samuti võimalus huvitavate ürituste käigus kohtuda piirkondade poliitikutega.
Ma tahaksin tänada Regioonide Komiteed, Euroopa Komisjoni regionaalpoliitika peadirektoraati ja Euroopa Parlamendi regionaalarengu komisjoni selle ürituse korraldamise eest.
Ma tahan tänada meie presidenti, härra Hans-Gert Pötteringi kõne eest, mis rõhutas selle ürituse väärikust.
Üksnes Euroopa dünaamilised piirkonnad tugeva inimpotentsiaali, söakate ja innukate regionaalpoliitikutega ja hästi ettevalmistatud projektidega, mis keskenduvad innovatsioonile ja uute töökohtade loomisele ning piirkondlike rühmituste koostööle, suudavad globaliseerunud maailma väljakutsetega toime tulla.
(ET) Reedel algab juba teine Euroopa Liidu ja Venemaa tippkohtumine sel aastal.
Nii tihti ei kohtu me ühegi teise riigiga, kuid probleemid jäävad.
Reedene tippkohtumine ei ole Putini hüvastijätuvisiit, Venemaa ohjad jäävad ju tema kätte ka tulevikus.
Kiidulaulude laulmise asemel tuleb arutada, kuidas Venemaa ja Euroopa Liidu strateegiline partnerlus täita sisuga.
Euroopa julgeolekule oleks hädavajalik käivitada 2003. aasta novembris kokku lepitud koostöö kriisijuhtimise, eriti külmutatud konfliktide alal.
Portugalis tuleks Venemaalt nõuda, et ta kohtleks Euroopa Liidu poolt persona non grata'ks kuulutatud Transnistria separatiste kui meie tõeline partner, Transnistria n-ö eliidile ka Vene piiridest väljasõitu keelates.
Praegu reisib Euroopa vahetus naabruses ebastabiilsust külvav klikk vabalt läbi Vene lennujaamade.
See samm ei oleks Venemaale kuigi raske, samas märk sellest, et Venemaa võtab Euroopat kuulda, et me oleme tõesti partnerid.
Härra president, pärast möödunud nädalal toimunud Lissaboni tippkohtumise tulemuste ühtlustamist on kahetsusväärne meelde tuletada, et Nikosia on jätkuvalt Berliini sarnane pooleks jagatud linn Euroopas.
1963. aastast alates on linna ja selle inimesed jaganud kahte leeri - Küprose Kreeka ja Küprose Türgi sektoriks - nn roheline joon.
Nimetatud joont valvavad ühelt poolt Türgi sõdurid ja teiselt poolt Küprose Vabariigi sõdurid.
Poolitamine on kõige absurdsem Ledra tänaval, rahvarohkel poodide tänaval Nikosia kesklinnas, mille lõikab pooleks risti üle tänava kulgev klaassein, eraldades Küprose kreeklased Küprose türklastest.
Härra president, palun teil esitada kiire isiklik palve Türgi ja Küprose valitsusele astuda ajalooline samm ilma keeruliste eeltingimuste ja näilikult odavate poliitiliste vabandusteta ja avada Ledra tänav ning võimaldada Küprose kreeklastel ja türklastel oma pealinnas vabalt liikuda.
Tehkem nii, et Nikosia linna Ledra tänava avamisest saaks uus rahu- ja eurooplaste ühtsuse sümbol ning Küprose probleemi lahendamise võti.
(EL) Härra president, ELi koduleheküljel avaldatakse täna teade, et OLAF on koostöös Austria ametiasutustega katkestanud Hiina ebaseaduslike rõivaste ja jalatsite impordi.
Ühenduse eelarvele on tekitatud 200 miljoni euro suurune kahju.
Seda edulugu arvestades, mis ei ole üksikjuhtum, vaid esineb kõikjal Euroopas, kutsun teid üles, daamid ja härrad, esitama komisjonile petitsiooni.
Tollikontrolli on vaja tihendada ja ainult üheks aastaks kehtestatud impordipiiranguid pikendada.
Jalatsite impordi kaubanduslikke kaitsemeetmeid on vaja tõhustada.
(DE) Härra president, olen väga rahul, et volinik Stavros Dimas on siin.
Sel puhul tahaksin tunnustada meetmeid, mis komisjon võttis möödunud nädalal seoses ebaseadusliku metslindude kevadjahiga Maltal.
Me oleme pühendanud sellele küsimusele tõsist tähelepanu mitte üksnes parlamendis, vaid ka meie petitsioonikomisjonis.
Ma usun, et lõpliku hoiatuse esitamine Malta ametiasutustele on tähtis samm.
Ma loodan, et me näeme selle väärtusliku ja õigustatud poliitilise meetme vilju järgmisel kevadel ja et Euroopa seadusi ebaseadusliku kevadjahi ärakeelamise näol tõepoolest rakendatakse.
(PL) Härra president, eelmisel aastal allkirjastasid Euroopa Liidu 25 riiki ühiselt Albaania ja Euroopa Liidu vahelise stabiliseerimis- ja assotsiatsioonilepingu.
Täna, 16 kuud pärast lepingu allkirjastamist, on ainult 10 riiki dokumendi ratifitseerinud.
Tuleb mainida, et neist kümnest on kuus ELi uued liikmesriigid: Poola, Ungari, Slovakkia, Sloveenia, Leedu ja Läti, ja neli vana ELi riigid: Hispaania, Iirimaa, Rootsi ja Luksemburg.
Seetõttu tahaksin kutsuda ülejäänud 17 ELi riiki üles ratifitseerima selle lepingu nii kiiresti kui võimalik, juhul kui me ei taha, et Euroopa solidaarsuse põhimõtet peetakse vaid tühjaks sõnakõlksuks või loosungiks.
(SK) Itaalia ametiasutused on teatanud Euroopa Liidu liikmesriikidele Euroopa varajase hoiatuse ja reageerimissüsteemi kaudu troopikapalaviku epideemia puhkemisest Emilia Romagna maakonnas, mida levitab chikungunya viirus.
Ametiasutused teatasid 197 troopilisse viirusesse nakatumise juhtumist.
Laboratoorsed testid kinnitasid, et viirusesse on nakatunud 14% haigestunud inimeste koguarvust ja et haigus on nõudnud ühe inimese elu.
Ehkki praegu ei ole veel põhjust paanikaks, peab Euroopa Komisjon taas võtma meetmeid, et olla valmis ulatusliku epideemia võimalikuks puhkemiseks.
Haiguste Ennetamise ja Tõrje Euroopa Keskus, mis uurib nakkushaigusi, märgib, et kliimatingimused soodustavad viiruse levikut eelkõige Vahemere piirkonnas.
Viiruse edasikandumise oht teistesse Euroopa riikidesse on samuti kõrge.
Nakatunud inimesed võivad vallandada liidu teistes piirkondades uue levikutsükli.
(EL) Härra president, eelmisel nädalal mõistis üks Türgi kohus Arat Dinki, mõrvatud türgi ajakirjaniku Hrant Dinki poja süüdi mitmete artiklite pärast, mis ta kirjutas Armeenia genotsiidi kohta.
Härra Dink, ajalehe Agos toimetaja, mõisteti süüdi Türgi karistusseadustiku artikli 301 alusel.
Sama artiklit kasutati ka tema isa süüdistamiseks.
Hrant Dinkile määrati ühe aasta pikkune tingimisi vanglakaristus.
Seetõttu on meil õigus küsida, mida Euroopa Komisjon teeb selleks, et mõjutada Türgit kõnealust artiklit oma karistusseadustikust kõrvaldama.
Lisaks sellele, daamid ja härrad, arvestades Türgi jätkuvat järeleandmatust, kui palju aega Türgil meie arvates veel kulub lõplikuks mõistmiseks, et tal on Euroopa ees kohustused, mis eeldavad käitumist demokraatliku riigina?
Härra president, Slovakkiast on saabunud rahutuks tegevad uudised.
Komárno linna Doonau muuseumi direktorit Csaba Fehérit ähvardati ametist vabastada.
Muu hulgas süüdistatakse teda selles, et ta oli möödunud aastal Euroopa Parlamendis toimunud näituse kaaskorraldaja.
Kõnealusel näitusel tõendati dokumentaalselt Ungari vähemuse kannatusi Tšehhoslovakkia valitsuse ajal 1945. aastale järgnenud perioodil kollektiivse süü alusel.
Kollektiivse süü põhimõte on täiesti kokkusobimatu kodanikuühiskonna standardite ja inimõigustega, mis on Euroopa Liidu demokraatlike aluste keskmes.
Slovakkia on Euroopa Liidu liikmesriigina need põhimõtted täielikult heaks kiitnud.
Seega ei kipu Slovakkia ametiasutuste tegutsemine mitte üksnes inimõiguste normatiivide kallale, vaid kritiseerib selgelt Euroopa Parlamenti.
Slovakkia peab lahendama kõnealuse vasturääkivuse võimalikult kiiresti.
(RO) Statistilised andmed näitavad, et Euroopa Liidu elanikkond vananeb.
Ainult 35% Euroopa Liidu kodanikest on üle 50 aasta vanad ja üksnes 16% Euroopa Liidu elanikest on nooremad kui 14 aastat.
Euroopa tulevik sõltub Euroopa Liidu rahvastikupoliitikast.
Rahvastikupoliitika peaks viitama kättesaadavatele tervishoiuteenustele ning rahuldavatele pensionidele, sündimuse suurendamise meetmetele kõikides liikmesriikides, samuti rahuldavatele, stabiilsetele ja hästi tasustatud töökohtadele.
Seda arvestades palun Euroopa Komisjonil koos liikmesriikidega välja töötada rahvastikualane ühenduse poliitika ja riiklikud strateegiad.
Kõnealuste meetmete rakendamise tulemused ilmnevad järgmise 20-30 aasta jooksul.
Sotsiaalne Euroopa vajab kõiki oma kodanikke ja eelkõige on vaja, et iga kodanik oleks ühiskonda sulandunud ja et tal oleksid väärilised elutingimused.
Just seetõttu peame elanikkonna kaitse ja arengu poliitika viima vastavusse rahvastikupoliitikaga.
(SK) Ungari kaitseüksus oli sellel nädalavahetuses Slovakkias ja Ungaris jälle üheks peamiseks kõneaineks.
Kõik hea tahtega inimesed püüdlevad rahu ja leppimise poole kõikide rahvaste vahel.
Arvestades Ungari ja Slovaki Vabariigi praeguse valitsuse iseloomu, on demokraatia huvides vaja tugevat kristlik-demokraatlikku opositsiooni.
Kuid me ei võida emotsioonidele ja tunnetele järele andes.
Ma palun Ungari valitsusel austada rahulepingut, mille Ungari allkirjastas Pariisis 10. veebruaril 1947.
Ungari võttis selle lepinguga kohustuse mitte kunagi enam sallida oma territooriumil revisionistlikku propagandat levitavate poliitiliste, sõjaliste ja poolsõjaliste fašistlike organisatsioonide olemasolu ja tegevust.
Ma ei tea midagi paremat, mida meie riigid saaksid rahu ja vastastikuse mõistmise nimel teha.
Härra president, sooviksin esitada märkusi kirja kohta, mis ilmus möödunud nädalal Iiri riiklikus ajalehes ja millele kirjutasid teiste seas alla mitmed Euroopa Parlamendi liikmed.
Selle kirja sisuks oli, et Iirimaa on tõenäoliselt ainus riik, kes korraldab rahvahääletuse selle üle, mida praegu kutsutakse Lissaboni lepinguks.
Nimetatud kirjas esitati kolm nõuet.
Esimene nõue oli, et leping tuleb panna rahvahääletusele igas liikmesriigis.
Teine nõue läheb nii kaugele, et nõutakse, et ELi liikmesriikide parlamendid peavad kehtestama õigusnormid ja põhiseaduse sätted rahvahääletuse võimaldamiseks.
Pean ütlema, et minu arvates on kõnealused nõudmised üllatavad.
Mis on saanud subsidiaarsuse põhimõttest, mille kohaselt võetakse otsuseid vastu kõige sobivamal tasandil, antud juhul liikmesriikide tasandil?
Kahtlustan, et mingil kummalisel viisil need, kes soovivad vähem Euroopa sekkumist, soodustavad tegelikult ise sekkumist liikmesriikide tegemistesse, nõudes, et liikmesriikide parlamendid peavad muutma oma põhiseadust ja õigusnorme, et täita kirja kirjutajate soove.
See oleks kindlasti demokraatlik defitsiit!
(EL) Härra president, igal aastal sureb ELis 650 000 inimest suitsetamisega seotud põhjustel.
See on nagu väikese ulatusega sõda.
Passiivne suitsetamine on põhjustanud 80 000 nendest surmajuhtumitest.
On kindlaks tehtud, et suits sisaldab 4 000 ainet, millest 50 on kantserogeenid.
Meedikud tõestasid suitsetamise kahjulikku ja tõenäoliselt eluohtlikku mõju juba mitukümmend aastat tagasi.
Meie ülesanne on püüda suitsetamist vähendada ja takistada eelkõige noortel seda alustamast.
Edu saavutamiseks on vaja rangeid õigusakte.
Suitsetamine avalikes kohtades tuleb keelata.
Tubaka tööstuslikke lisandeid tuleb kontrollida, uurida ja piirata.
Me vajame järelevalvet ja rangust müügikohtades.
Me võlgneme selle 70%-le ELi kodanikest, kes ei suitseta, ja suitsetajate ülekaalukale enamusele, kes tahab suitsetamisest loobuda.
Härra president, koos paljude parlamendiliikmetega - võib-olla isegi enamike liikmetega, võttes arvesse meie resolutsioone - olen jahmunud, et Euroopa Liit kavatseb lubada Zimbabwe türanni, Mugabe kutsumist ELi ja Aafrika tippkohtumisele, mis toimub detsembris Lissabonis.
Volinik Michel rääkis mulle, et selle põhjus peitub - ja ma arvan, et pigem vastakalt - selles, et me ei peaks püüdma Mugabet isoleerida, kuna see ainult tugevdab tema mainet, ning et EL soovib, et temasse suhtutaks kui ülemaailmsesse strateegilisse tegutsejasse.
Mugabe kutsumine Lissaboni solvab meie põhimõtteid ning on kahtlemata vastuolus ELi enda väljaöeldud seisukohtadega.
Meie Aafrika diplomaatia läbikukkumist näitab see, kui mõni Aafrika valitsus peaks Mugabe vastu ikka veel austust üles näitama.
Härra president, ma tean, et jagate meie muret kohutava olukorra pärast Zimbabwes.
Sooviksin teilt paluda järgmist: esiteks väljendada taas kord Euroopa Parlamendi kindlat seisukohta, et Mugabet ei peaks detsembris Lissaboni kutsuma, ning teiseks austada parlamendi soove ja mitte osaleda mis tahes ELi tippkohtumisel, kuhu on kutsutud Mugabe või mõni muu põlu all Zimbabwe poliitik.
(PL) Härra president, tänase arutelu ajal Euroopa Parlamendis hakkame käsitlema Richard Corbetti raportit Euroopa Parlamendi kodukorra artikli 173 muudatusettepaneku kohta, mis käsitleb täiskogu istungi stenogrammi.
Minu arvates ei liigu parlamendikomisjon õiges suunas.
Tunnen, et võin seda väita seoses kodukorra artikliga 96, milles sätestatakse, et "Parlament tagab [...] oma tegevuse suurima võimaliku läbipaistvuse", mistõttu püüded piirata teabe esitamist Euroopa Liidu riikidele ja samuti teabele juurdepääsu kahjustavad nimetatud põhiõigust ja on vastuolus liidu põhimõttega, Euroopa Parlamendi kodukorraga, kehtivate kokkulepetega ja rikuvad Euroopa Liidu põhilisi inimõigusi.
Kindlasti ei ehita me Euroopa Liitu üles selleks, et diskrimineerida väiksemaid vähem paindliku kultuuriga riike, või kui me seda teeme, siis oleks tulnud seda kinnitada enne ühinemist.
Põhjenduseks ei ole ka rääkimine kuludest ja rahalistest vahenditest.
Me kulutame nii palju mittevajalike rajatiste ja halduse peale, et me peaksime vähemalt suutma ühiskonnaga suhelda.
(PT) Härra president, suurim meeleavaldus Lissabonis viimase 20 aasta jooksul toimus 18. oktoobril, kui rohkem kui 200 000 inimest, keda kutsus kokku Portugali töötajate ametiühingu keskliit, mõistsid hukka Euroopa Liidu neoliberaalse poliitika, ütlesid "ei" kaitstud paindlikkusele, protesteerisid tööpuuduse, sotsiaalse tõrjutuse ja vaesuse vastu, milles elab üle 20% Portugali elanikest, ja nõudsid sotsiaalset Euroopat.
Euroopa liidrid ei tohi seda tähtsat meeleavaldust eirata.
Seetõttu tervitame Portugali töötajate ametiühingu keskliitu ja selle liikmeid ning kinnitame oma pühendumist võitlusele töötavate inimeste väärikuse kaitsmise eest.
Härra juhataja, Howard Stern, vabandust - nädalaleht Stern -, näitas Saksamaa ühiskonna nn varjatud osi seeläbi, et avaldas oma viimases väljaandes, et iga neljas sakslane usub jätkuvalt, et natsionaalsotsialismil olid oma head küljed.
Kui see tõepoolest on nii, tähendab see, et ka iga neljas sakslane siin istungisaalis leiab natsionaalsotsialismis häid omadusi - mis oleks juba iseenesest skandaalne -, vastasel korral ei oleks Euroopa Parlamendi Saksa delegatsioon kogu rahva häälekandja.
Hiljuti oli Saksamaal 96 kohta parlamendis.
Võttes arvesse Sterni statistikat, oleks võib-olla mõistlikum anda nimetatud riigile üksnes kolm kohta, et ei oleks mingitki võimalust neljanda jaoks!
Siiski nõustun härra Schulziga ühes asjas: ühendatud Euroopas ei ole ruumi natsionalistlikule doktriinile mitte üheski mõõtmes.
Ometi peaks härra Schulz vaatama lähemalt Saksa huligaansuse tagahoovi.
Mis minusse puutub, siis, olles ise pärit Poolast, soovin, et kõik Saksa päritolu parlamendiliikmed oleksid sama palju natsionalismi vastu nagu seda on härra Schulz.
(PL) Härra juhataja, psühholoogilises mõttes on sellised tunded nagu vastutustundlik armastus teise inimese, perekonna või oma kodumaa vastu - mida nimetatakse patriotismiks -koos teiste kõrgemate tunnetega, isiksuse kõrgetasemelise arengu tõend.
Vastupidiselt primitiivsetele tunnetele, mis on meil loomadega ühised, tekivad ülevamad tunded isegi erinevas ajupiirkonnas.
Patriotism väljendub armastuses rahvuslike traditsioonide, kultuuri ja keele vastu ning soovis neid hoida, austavas suhtumises ja oma kodumaale pühendumises.
See vastandub täielikult natsionalismile ja marurahvuslusele, mida iseloomustab teiste rahvaste vihkamine.
Patriotism ei luba rahvaste või riikide solvamist.
Seda iseloomustab eelkõige avatus teiste riikide suhtes ja austus nende õiguse vastu suveräänsusele ja iseseisvusele.
Ma tahaksin teile meelde tuletada patriotismi olemust, eriti pärast teatud vasakusse tiiba kuuluvate parlamendiliikmete sõnavõtte, mis on solvanud riikide valitsusi ja patriootlikku suhtumist, võib-olla sellepärast, et nad ei mõista erinevust kodumaa-armastuse ja vihkamise vahel, mis iseloomustab marurahvuslust kui suhtumist.
Euroopa integratsiooni silmas pidades on eriti oluline vahet teha nendel täiesti erinevatel käsitlustel, mida paljud inimesed segi ajavad.
Härra juhataja, energiaga varustamisega seotud murede lahendamine on üks suurematest ja tähtsamatest küsimustest, millega Euroopa Liit silmitsi seisab, kuna see on seotud murega kliimamuutuste pärast.
Kõige rohkem panevad muretsema varustuskindlus ja hinnatõus, kusjuures hinnad on viimase viie aastaga tõusnud 100%.
Iirimaa jaoks on väljakutsed eriti suured.
Seisame silmitsi nõudluse suurenemisega energia järele ja ometi sõltume suurel määral imporditud fossiilkütustest.
Oleme 90% sõltuvad.
Peame tegema suuri investeeringuid oma infrastruktuuri, töötama turu liberaliseerimise suunas ja vähendama süsinikdioksiidi heidet.
Euroopa Parlament uurib tegevuskava Euroopa energiapoliitika rakendamise kohta.
Iirimaal oleme loomas kogu Iirimaad hõlmavat energiaturgu ning ühendame põhja ja lõuna elektriturud.
See on positiivne, kuid sellest ei piisa.
Turu mastaap on liiga väike.
Ühtlustatud energiaturu saavutamiseks on Iirimaa jaoks oluline võrkude vastastikune sidumine ülejäänud Euroopa Liiduga, kuid selleks on vaja raha, nõuan tungivalt, et Iiri valitsus kaaluks ühtekuuluvusfondi rahaliste vahendite kasutamist kõnealuse investeeringu tegemiseks, kuna see on vajalik Iiri majanduskasvu jätkumiseks.
Sellega on päevakorrapunkti arutelu lõppenud.
Raamdirektiiv pestitsiidide säästva kasutamise kohta - Pestitsiidide säästva kasutamise temaatiline strateegia - Taimekaitsevahendite turuleviimine (arutelu)
Järgmine päevakorrapunkt on ühisarutelu järgmiste raportite kohta:
Christa Klaßi keskkonna-, rahvatervise- ja toiduohutuse komisjoni nimel koostatud raport ettepaneku kohta võtta vastu Euroopa Parlamendi ja nõukogu direktiiv, millega kehtestatakse ühenduse tegevusraamistik pestitsiidide säästva kasutamise saavutamiseks - C6-0246/2006 -;
Irena Belohorská keskkonna-, rahvatervise- ja toiduohutuse komisjoni nimel koostatud raport pestitsiidide säästva kasutamise temaatilise strateegia kohta, ja
Hiltrud Breyeri keskkonna-, rahvatervise- ja toiduohutuse komisjoni nimel koostatud raport ettepaneku kohta võtta vastu Euroopa Parlamendi ja nõukogu määrus, mis käsitleb taimekaitsevahendite turuleviimist - C6-0245/2006 -.
komisjoni liige. - (EL) Härra juhataja, lubage mul esiteks tänada Euroopa Parlamenti ja eriti raportööre Irena Belohorskát ja Christa Klaßi väga põhjaliku töö eest.
Raportite ja esimese lugemise ajal väljendatud seisukohtade eest soovin tänada ka keskkonna-, rahvatervise- ja toiduohutuse komisjoni, härra Ebnerit ning põllumajanduse ja maaelu arengu komisjoni ja proua Corbey't ning tööstuse, teadusuuringute ja energeetikakomisjoni.
Viimase kolmekümne aasta jooksul on ELi poliitika ja seadused rahvatervise ning keskkonnakaitse kohta võimaldanud saavutada tähelepanuväärset edenemist, vähendades märkimisväärselt pestitsiidide kasutamisega kaasnevaid ohte.
Kehtiv õigus keskendub siiski ühelt poolt taimekaitsevahendite heakskiitmisele ja turuleviimisele ning teiselt poolt taimekaitsevahendite jääkide järelevalvele toidus ja loomasöödas.
Nende kahe reguleerimise valdkonna vahele jäävas vahemikus puudub pestitsiide kasutamist hõlmav õigus.
See on ometi äärmiselt oluline etapp; sel ajal on ohus nii inimeste tervis kui ka keskkond.
Liikmesriikides rakendatud järelevalveprogrammide abil on avastatud pestitsiidide jälgi mitte üksnes toidus ja loomasöödas, vaid ka keskkonnas kontsentratsioonis, mis ületab Euroopa õigusaktidega kehtestatud piirväärtused.
Lisaks sellele on selgunud, et pestitsiidide küsimus tekitab Euroopa kodanikele tõsist muret.
Seepärast peaksime pingutama rohkem, et tugevdada Euroopa kodanike ja keskkonna kaitset.
Pestitsiidide säästva kasutamise temaatiline strateegia ja selle juurde kuuluv raamdirektiiv on kokku toodud üldpealkirja alla: inimeste tervise ja keskkonna kaitsmine pestitsiidide eest.
Komisjoni raamdirektiivi ettepaneku peamised osad on järgmised.
Esiteks, iga liikmesriik koostab riikliku tegevuskava, milles kehtestatakse eesmärgid, meetmed ja ajakava pestitsiididega seotud riskide ja nendest sõltuvuse vähendamiseks.
Teiseks, professionaalsed pestitsiidikasutajad, kes on peamiselt põllumajandusettevõtjad, turustajad ja konsultandid, peavad saama juurdepääsu nõuetekohasele väljaõppele.
See annab neile vajalikku teavet pestitsiidide ohtlikkuse ja alternatiivsete vahendite kasutamise kohta.
Tõsta tuleb ka üldsuse teadlikkust pestitsiidide kasutamisega seotud riskide kohta.
Kolmandaks, professionaalseid seadmeid pestitsiidide pihustamiseks tuleb korrapäraselt kontrollida ja nõuetekohaselt hooldada.
Neljandaks, õhust pihustamine tuleb keelata, kuid liikmesriikidele peab jääma võimalus teha piiratud erandeid juhul, kui õhust pihustamine on ainus võimalus.
Viiendaks, võetakse erimeetmed üldsuse ja elanikkonna tundlike rahvastikurühmade, samuti veesüsteemide ja geograafiliste alade kaitseks, mille eeskujuks on Natura 2000 võrgustik.
Kõnealused meetmed võivad muu hulgas hõlmata kaitseribade rajamist või pestitsiidide kasutamise keelamist või piiramist.
Kuuendaks ja viimaseks, kuid sama tähtsaks peame põllumajanduslike meetodite toetamist, mille puhul pestitsiide kasutatakse väikestes kogustes.
See võimaldab rakendada integreeritud kahjuritõrjet, mis peaks alates 2014. aastast muutuma kohustuslikuks.
Muud temaatilise strateegiaga ette nähtud meetmed on sisse viidud või viiakse lähiajal sisse teistesse õigusaktidesse.
Meetmed sisaldavad ettepanekut reguleerida taimekaitsevahendite turuleviimist.
Määrusega suurendatakse veelgi piiranguid turul ringlevatele kahjulikele ainetele, eriti võrdleva hindamise ja asenduspõhimõtte rakendamise abil.
See on minu kolleegi härra Kyprianou ettepanek, mida me täna õhtul Hiltrud Breyeri koostatud raporti põhjal samuti arutame.
Tehtud on ka ettepanek reguleerida statistiliste andmete kogumist taimekaitsevahendite kohta.
See ettepanek on äärmiselt tähtis; sellega kehtestatakse näitajad riski vähendamise edukuse mõõtmiseks.
Ettepanekut arutab praegu asjaomane parlamendikomisjon.
Esitatud on ka uue direktiivi eelnõu, millega sätestatakse turule viidavate pihustamisseadmete põhilised tehnilised tingimused.
Ettepanek täiendab pihustamisseadmete hoolduse ja korrapärase kontrolli kehtivaid nõudeid.
Kokkuvõtteks, härra juhataja, lubage mul rõhutada, kui tähtis direktiivi eelnõu aspekt on pestitsiidide säästva kasutamise puhul integreeritud kahjuritõrje haldussüsteem.
See on komisjoni ettepaneku alusmeede; seda on arutatud parlamendi teistes allkomisjonides.
Keegi ei kahtle selles, et me peame vähendama sõltuvust pestitsiididest ja valima taimede kaitsmiseks ning kahjurite tõrjumiseks keskkonnasõbralikumaid alternatiivseid vahendeid.
Integreeritud haldussüsteem ja kahjuritõrje on kõige tõhusamad viisid selle eesmärgi saavutamiseks.
Seetõttu on eriti oluline, et see element jääks meie ettepanekusse alles ja muutuks alates 2014. aastast kõigis liikmesriikides kohustuslikuks.
komisjoni liige. - (EL) Härra juhataja, me arutame täna tõeliselt keerulist, kuid olulist teemat.
Lubage mul kõigepealt tänada kõiki, kes on tänase arutelu toimumise nimel tööd teinud, ja eriti raportööri Hiltrud Breyerit.
See teema on alati olnud keeruline.
Vaja on saavutada tasakaal.
Tervise ja keskkonna kaitset on vaja tugevdada, lihtsustades samal ajal menetlust ja vähendades halduskulusid, et suurendada konkurentsivõimet ja innovatsiooni.
Ma olen veendunud, et komisjoni ettepanek aitab neid kahte eesmärki saavutada, sest see täiendab siseturgu.
Selleks luuakse alade vastastikuse tunnustamise paindlik süsteem ning liikmesriikidel lubatakse võtta meetmeid ja kehtestada piiranguid, kui on tegemist konkreetse ohuga tervisele või keskkonnale liikmesriigis tervikuna või osaliselt.
Härra juhataja, daamid ja härrad, on tõsi, et taimekaitsevahendid mängivad põllumajanduses, viljakasvatuses, metsakasvatuses ja köögiviljakasvatuses tähtsat rolli.
Ma soovin, et meil poleks taimekaitsevahendeid vaja, sest kindlasti mõjutavad need kahjulikult inimeste ja loomade tervist ning keskkonda.
Seetõttu peame tagama, et asjaomased eeskirjad oleksid tõhusad ja tasakaalustatud.
Kehtivad õigusaktid on pärit 1991. aastast.
Komisjoni 2001. aasta aruande põhjal, mis käsitleb õigustiku funktsiooni ja parandamisvõimalusi, palusid nii Euroopa Parlament kui ka nõukogu komisjonil esitada ettepanekud direktiivi muutmiseks.
Julgen öelda, et keegi ei kahtle kehtivate õigusaktide kaasajastamise vajaduses.
Lubage mul tänada kõikide sektorite sidusrühmi ja ära märkida eluliselt oluline panus, mis nad tegid esialgse eelnõu ettevalmistamise raames.
Komisjon läbi viinud ka kõikehõlmava mõju hindamise.
Esmane prioriteet on vaieldamatult inimeste ja loomade tervise, samuti keskkonna võimalikult kõrge kaitstuse taseme saavutamine.
Selleks nähakse ette mitmed sätted: selgete, rangete kriteeriumide kehtestamine toimeainete heakskiitmiseks; keskse rolli andmine Euroopa Toiduohutusametile toimeainete hindamisel ja põllumajandusettevõtjatele kohustuse kehtestamine säilitada taimekaitsevahendite kasutamise toimikuid, mis nõudmise korral esitatakse naabritele ja veetööstusele.
Liikmesriikide ametiasutused peavad ka tihendama kontrolli taimekaitsevahendite kaubandusliku kasutamise üle ning komisjon uurib ja kontrollib, kui tõhusalt liikmesriigid seda kontrolli läbi viivad.
Edasised loomkatsed keelatakse kohe.
Jätkusuutliku põllumajanduse edendamiseks asendatakse kõige ohtlikumad taimekaitsevahendid kõige ohutumate alternatiivsete lahendustega.
See ettepanek loob turvalisema raamistiku taimekaitsevahendite kasutamiseks ELis ja tugevdab keskkonnakaitse meetmeid.
Ettepanekul on sama mõju, mis Lissaboni strateegial, sest ka see vähendab halduskulusid.
Menetlus muutub lühemaks ja tõhusamaks, säilitades samal ajal ohutustasemed ja kaitstes keskkonna tervist, mis on minu arvates olulisem.
Liikmesriigid ei tööta enam isolatsioonis, sest heakskiitude vastastikune tunnustamine muutub nüüd pigem reegliks kui erandiks.
Sellega välditakse taimekaitsevahendite siseturu jaotamist ja peatatakse põllumajandustoodete turu lõhestamine.
Muudatused andmekaitse-eeskirjades tagavad suurema läbipaistvuse ja ausama konkurentsi, takistamata teadustegevust ja innovatsiooni.
Esitatud õigusloomega seotud ettepanek on üks komisjoni üldise strateegia võtmetest pestitsiidide sektoris.
See täiendab pestitsiidide säästvat kasutamist käsitleva direktiivi eelnõu, mida minu kolleeg härra Dimas juba analüüsis.
Lõpetuseks lubage mul ära märkida esitatud muudatusettepanekute suurt hulka.
Sellise keerulise teema puhul pole see kuigi üllatav ja võib-olla me pole oma seisukohtades veel täielikule kokkuleppele jõudnud.
Olen optimistlik selles osas, et suudame peagi kokkuleppele jõuda menetluse järgmistes etappides.
Vahepeal aga saab komisjon teatud muudatusettepanekutega nõustuda ning lükkab teised tagasi.
Parlamendile ja parlamendiliikmetele on kättesaadav täielik loetelu koos komisjoni arvamusega iga muudatusettepaneku kohta ja asjakohaste selgitustega.
Ma ei saa iga muudatusettepanekut eraldi analüüsida, selleks pole kindlasti piisavalt aega.
Ma palun lisada see loetelu istungi protokollile.
Härra juhataja, daamid ja härrad, ma jään ootama konstruktiivset ja huvitavat arutelu.
raportöör. - (DE) Härra juhataja, volinikud Dimas ja Kyprianos, daamid ja härrad, ma tervitan komisjoni ettepanekut ühenduse tegevusraamistiku loomiseks pestitsiidide säästvaks kasutamiseks ja minu tänased märkused käsitlevadki seda üldise paketi osa.
See on väga ulatuslik valdkond, milles on ikka veel vaja arvukalt kohandusi kogu Euroopa tarbijate ja kasutajate ning eriti keskkonna huvides.
Euroopa Liidus kehtivad erinevad eeskirjad mitte üksnes ei loo erinevaid ohutusstandardeid, vaid häirivad ja moonutavad konkurentsi.
Võimalus, et kahjurid hävitavad terve aasta saagi, kuulub Euroopas minevikku.
Täna on meie ees siiski uued suured ülesanded, millele me peame reageerima aruka taimekaitsepoliitikaga.
Maailma rahvastik kasvab ja kogu maailma toiduainete varud muutuvad üha napimaks.
Kliimamuutused on mõjutanud põllukultuuride kasvatamise tingimusi: ilmuvad uued kahjurid ja loodusõnnetused kahjustavad saaki.
Seetõttu on praegu ikka veel oluline saaki kaitsta ja taimekaitsevahendite kasutamine aitab seda teha.
Taimekaitse puhul, nagu ka paljude teiste eluga seotud asjade puhul, on annus see, mis muudab aine mürgiks.
Unerohutablett on kasulik, palju unerohutablette võib olla eluohtlik.
Tuleb hoolt kanda taimekaitsevahendite nõuetekohase ja professionaalse kasutamise tagamise eest, sest nõuetevastane kasutamine on ohtlik.
See kehtib mitte üksnes haritava maa puhul, vaid ka üldkasutatavate alade kohta, nagu pargid, mänguväljakud, spordiväljakud, matkarajad ja raudteed.
Teave, haridus ja teadmised pestitsiidide kasutamise mõjude kohta, nende kasulikkuse, aga ka ohtude kohta on selle direktiivi keskne teema.
Taimekaitsevahendite müüjad ja kasutajad peavad olema väljaõppe saanud ja teavitatud.
Liikmesriigid peavad tagama riiklike tegevuskavade kaudu taimekaitsevahendite säästva kasutamise.
Seda tehes tuleb taotleda ühtsuse saavutamist teiste ühenduse õigusnormidega.
Põhjalikult kontrollitud ja turvalise tehnika kasutamine tagab sihipärase taimekaitse, mille eesmärgiks on riski kahandamine miinimumini.
Kohustusliku protsendi kehtestamine, mille võrra tuleb kõikide taimekaitsevahendite kasutamist vähendada, on vastuolus hea põllumajandustava ja integreeritud kahjuritõrje eesmärkidega.
Me vajame mõlemat tegurit, volinik Dimas, ja meil on ka edaspidi vaja head põllumajandustava ja integreeritud kahjuritõrjet, sellepärast vajame dünaamikat.
Loa andmist reguleerivaid rangeid õigusakte on tõepoolest absurdini vähendatud.
Kahjulikku mõju avaldavate taimekaitsevahendite puhul ei pea üldse luba taotlema; nende kasutamise vähendamine poole võrra ei ole piisav.
Juhul kui taimekaitsevahendid on siiski läbinud range heakskiitmismenetluse, oleks nende kasutamise vähendamine teatud kindla protsendi võrra ebaloogiline.
Veel enam, mitte keegi pole siiani suutnud mulle täpselt selgitada, kuidas sellist vähendamist kavatsetakse korraldada ja kvantifitseerida.
Sama kehtib veekeskkonna kaitse kohta.
Standardsete kaitseribade omavoliline kehtestamine veekogude kallastel ei anna soovitud tulemusi.
Siin on vajalik eristav lähenemisviis.
Kaitseribade rajamine peab olema põhjendatud geograafilise situatsiooniga, pinnase omadustega ja kaitset vajavate taimedega.
Selline lähenemisviis on juba heaks kiidetud erinevate taimekaitsevahendite kasutamist käsitlevates juhistes.
Te mainisite põllukultuuride pihustamist õhust, volinik.
Minu kodukandis Moselle'i kallastel asuvate suure kaldega viinamarjaistanduste või ka Lõuna-Euroopa riisikasvanduste puhul ei ole muud võimalust.
Nendes paikades on põllukultuuride pihustamine õhust asendamatu.
Siiski peab helikopterite kasutamine põllukultuuride pihustamiseks olema õiguslikult reguleeritud.
Eriti ettevaatlik tuleb olla tundlikel aladel nagu pargid ja avalikud või koolide mänguväljakud.
Pestitsiidide kasutamine tuleb hoida absoluutselt minimaalsel tasemel ja eelistada tuleks mittekeemilisi alternatiive.
Minu arvates võiks see tähendada isegi kogu klassi saatmist kooli ümbrust rohima.
Taimekaitse täielik keelamine aladel, mis on teatavate taime- ja loomaliikide elukohaks, oleks vastuolus elupaikade kaitse eesmärkidega.
Kui kõnealuseid elupaiku soovitakse tegelikult kaitsta, on pestitsiidid olulised.
Taimekaitsevahendid on kallid ja mitte ükski põllumajandusettevõtja ei taha neid kasutada rohkem kui absoluutselt vajalik.
Lisamaksud moonutavad konkurentsi maailmaturul.
Tagajärjeks on odavamate taimekaitsevahendite ostmine väljastpoolt ELi, mis kahjustaks jätkusuutlikkust.
Me tahame ühesugust kaitset ja ühesuguseid standardeid kogu ELi ulatuses.
Paljudes riikides on väljapakutud meetmed teatud aja jooksul mõjutanud hea tava kujunemist.
Seetõttu on taimekaitsevahendite kasutamist reguleerivate eeskirjade ühtlustamine möödapääsmatu ning komisjoni lähenemisviis õige.
Nüüd on meie kõigi ülesanne - ja me võime seda võtta väljakutsena - luua direktiiv, mis hoiab bürokraatia kõige madalamal tasemel ning vastab meie püüdlustele.
Ma palun teie toetust.
(FR) Härra juhataja, ma palusin sõna, sest ma ei saa päriselt aru, mis toimub.
Ma osalesin kõnealuste raportite aruteludel keskkonnakomisjonis, kuid mulle tundub, et see, mida Christa Klaß just esitles, ei ole raport, mille komisjon ühehäälselt heaks kiitis, vaid pigem tema isikliku seisukoha kajastus.
Seetõttu tahaksin teada, kas meil on loota keskkonnakomisjoni seisukoha objektiivsemat esitamist selle väga tähtsa raporti kohta.
raportöör. - (DE) Härra juhataja, lubage mul proua Isler Béguinile öelda, et keskkonna-, rahvatervise- ja toiduohutuse komisjon ei kiitnud raportit ühehäälselt heaks, et me jäime kindlalt vastupidisele seisukohale ja et enamik minu fraktsioonikaaslasi oli selle seisukoha vastu, millele proua Isler Béguin viitab.
Mina rõhutasin kindlalt, et ma toetan komisjoni ettepanekut.
raportöör. - (SK) Pestitsiidide säästva kasutamise temaatiline strateegia on direktiivi juurde kuuluv mitteõiguslik poliitiline dokument, mis kajastab tõsiasja, et pestitsiidide kasutamisest tulenevad riskid ei vähene.
Käesoleval ajal ületavad taimekaitsevahendite jääkide piirnormid toiduainetes lubatud väärtused: 44% puuviljadest on pestitsiididega saastatud, jääkide piirnorm moodustab sellest 5,5%.
Liigseid jääke leiti isegi Euroopa Parlamendi ruumides müüdavates puuviljades.
Minu raporti eesmärk on viia miinimumini pestitsiidide kasutamisest tulenevad ohud tervisele ja keskkonnale.
Esiteks tahaksin rõhutada, et pestitsiidide kasutamine on seotud pahaloomuliste kasvajate arenguga või immunoloogiliste ja muude neurotoksiliste hälvetega.
Seetõttu oli minu jaoks (kahjuks ebameeldiv) üllatus, et komisjon mainib oma dokumendis üksnes põgusalt ohte, mida pestitsiidide kasutamine tähendab tervisele, eriti neid, mis on seotud kumulatiivse mõjuga.
Peamine riskirühm on rasedad, lapsed ja looted.
Ehkki ma olen taimede kaitsmise poolt, arvan, et kõigepealt peame kaitsma inimeste tervist.
Seos kliimamuutustega on ilmne.
Ülemaailmne soojenemine soodustab kahjurite arvukuse suurenemist: me ei saa kasutatavate pestitsiidide koguseid lõputult suurendada.
Riiklikud tegevuskavad, milles esitatakse liikmesriikide ohu vähendamise eesmärgid, on kogu protsessi kõige tähtsam osa.
Ma pean ettepanekut, millega komisjon lükkab pestitsiidide koguselise kasutamise vähendamise eesmärgi tagasi, ebapiisavaks.
Fraas "vähendada pestitsiidide ohte, riske ja sõltuvust" on ebamääraselt sõnastatud ja ei innusta liikmesriike kasutatavate pestitsiidide kogust alandama.
Temaatiline strateegia on üldine dokument ja ei paku koguste väljaarvutamiseks üksikasjalikku lahendust.
Siiski teen koos oma kolleegidega direktiivi kohta järgmised muudatusettepanekud: vähendada 50% võrra kõige ohtlikumate, teatud kindlates suurtes kogustes kantserogeenide ja mutageenidena toimivate ainete kasutamist; käesoleval ajal mitte vähendada bioloogiliste ja väheohtlike pestitsiidide kasutamist; teiste pestitsiidide puhul kohaldada nn kasutamissageduse näitajat.
Iga liikmesriigi eriomadused ja tingimused võetakse arvesse.
Tuleb rõhutada, et riiklikes tegevuskavades esitatud koguselised näitajad ei tähenda kõikides riikides ühesugust pestitsiidide kasutamise vähendamist.
Arvesse võetakse konkreetseid geograafilisi tingimusi ja iga riigi põllukultuuride kasvatamise korraldust.
On tõsi, et mehaaniline koguste vähendamine ei taga tingimata ohu vähendamist; paljudel juhtudel on see siiski nii.
Temaatiline strateegia ja direktiiv peavad käsitlema nii põllukultuuride kaitsemeetmeid kui ka biotsiide.
Veekeskkonna kaitset pestitsiididega saastamise eest tuleb tugevdada kaitseribade rajamisega vooluveekogude äärde.
Kuigi ma toetan õhust pihustamise keelamist, nõustun sellega, et teatavate tingimuste korral peab olema võimalik erandeid teha, juhul kui ei ole elujõulisemaid alternatiive.
Kui kasutatakse õhust pihustamist, tuleb elanikkonda sobivate vahendite abil teavitada pihustamise ajast, kohast ja kasutatavast ainest.
Strateegia ei ole suunatud põllumajandusettevõtjate vastu.
Ma usun, et kõiki kõnealuseid meetmeid saab võtta ilma põllumajandusettevõtjate eelarvet märkimisväärselt kärpimata.
Seda on kinnitanud Taani kogemus.
Me kõik peame aru saama, kui tähtis on põllumajandusettevõtjate jaoks konkurentsivõime, ja me peame kindlustama, et nende tooteid ei asendataks arengumaade põllumajandusettevõtjate toodetega.
Lõpetuseks lubage mul väljendada oma arvamust muudatusettepanekute kohta.
Ma ei saa nõustuda muudatusettepanekuga 4, mille eesmärk on muuta temaatilise strateegia nimetust.
Kuigi ma tahan, et pestitsiide kasutataks ettevaatlikult, arvan, et me peaksime jätma dokumendi ametliku nimetuse samaks: lõppude lõpuks on see Euroopa Liidu Teatajas avaldatud ametlik nimetus ja minu arvates sobiv.
Ma tahan ka ära märkida muudatusettepanekud 3 ja 5, mis käsitlevad elamupiirkondi.
Muudatusettepanekuga 3 soovitatakse lisada mõiste "linna": minu jaoks tähendab see "eeslinna", ja ettepanekuga jäetakse seega välja maapiirkondade elanikud.
Mõiste "elamupiirkonnad" on ühtaegu ebamäärane ja ebatäpne.
Ma teen ettepaneku muuta lõiget 8 ka keeleliselt, sest mõiste "tööde tegija" (practitioner - toim) on halb tõlge; prantsuse keeles tähendab see ka "arsti".
Ma lõpetan kohe, härra juhataja, kokkuvõtteks tahaksin tänada siiralt kõiki, kes selle raportiga töötasid.
raportöör. - (DE) Härra juhataja, volinik, daamid ja härrad, mul on au tutvustada raportit, mis annab parlamendile võimaluse homme hääletada läbimurde poolt suurema tervise-, keskkonna- ja tarbijakaitse saavutamiseks.
Pestitsiidide kasutamine on Eurobaromeetri andmete kohaselt Euroopa tarbijate peamine mure ja parlamendikomisjon on seda arvesse võtnud.
Igal aastal kasutatakse Euroopas põldude töötlemiseks üle 220 000 tonni pestitsiide.
See tähendab, et 25% kogu maailma pestitsiididest laotatakse üksnes 4%-le maailma põllumaast.
Meie arvates peaks selle õigusloomega seotud ettepaneku keskne teema olema kõrge riskiga pestitsiidide kasutuselt kõrvaldamine.
Tegemist on kantserogeense, mutageense või paljunemisvõimet kahjustava toimega, samuti neurotoksilist, immunotoksilist või hormonaalset mõju avaldavate pestitsiididega.
See õigusakt oleks tohutu panus pestitsiidide ohutuse suurendamiseks, kuid me peame sätestama eeskirjad ka vähem ohtlike pestitsiidide kasutamise kohta.
Toimeaineid, mida kõige sagedamini avastatakse kogustes, mis ületavad ELi jääkide piirnorme, ei tohiks enam turustada, sest just see tõestab, et kardetavasti polegi neid võimalik kontrollida.
Me oleme rahul ka sellega, et asenduspõhimõtet, mis tähendas juba siis olulist sammu parema tervisekaitse suunas, kui see lisati EÜ kemikaalide määrusesse, kavatsetakse kõnealuses eelnõus kajastada, sest asendus on pestitsiiditööstuses eriti võimas konkurentsihoob.
Kuulutada, et kuni pool kõikidest pestitsiididest peaks turult kaduma, on häbiväärne ja peaaegu samaväärne paanika tekitamisega.
Lubage mul tänada komisjoni selliste rangete asenduskriteeriumide kehtestamise eest, sest pestitsiide on vaja kümme korda paremaks muuta.
Nende kasutusloa kehtivusaeg - ja selle ettepaneku tegi parlamendi keskkonnakomisjon - ei tohiks ületada viit aastat.
Komisjoni ettepanekus on ette nähtud sätted ka tegutsemiseks resistentsuse korral.
Veel üks esitatud õigusakti peateema on tundlike rahvastikurühmade parem kaitse.
Nagu me teame, on looted, imikud ja lapsed ohtlike kemikaalide toksiliste mõjude suhtes eriti tundlikud.
Seetõttu olen väga rahul, et keskkonna, rahvatervise ja toiduohutuse komisjon on teinud ettepaneku, et toimeainete kasutusse lubamise otsused ja nendega seotud riskide hindamine sisaldaksid viidet ühiskonna tundlikele rahvastikurühmadele.
Ütlen teile rahuloluga, et me lisasime ka märgistamiseeskirjad, sest toiduainetel, mis ei vasta direktiivi 2006/215 nõuetele, peab olema selle kohta märgis.
See on hiiglaslik samm suurema läbipaistvuse suunas, sest uuringud ja eelkõige valitsusväliste keskkonnaorganisatsioonide läbi viidud uuring parlamendi ostukeskuses näitasid, kui ohtlikud võivad olla tooted, eriti igapäevased toiduained.
Mõõdetud väärtused ületasid laste- ja imikutoidu puhul normaalselt ettenähtud tasemed kuni 200 korda.
Suurem läbipaistvus kõnealuste tundlike rahvastikurühmade, aga samuti tarbijate ja põllumajandusmaa lähedal elavate inimeste huvides tähendab ka suuremat toetust Euroopale tervikuna, sest kui küsimuse all on jälgitavus, ei tohi enam pimesi tegutseda.
Aruanded, lubatud pestitsiidide loetelud, jääkide tuvastamine ja eelkõige toksikoloogilised ja ökotoksikoloogilised andmed tuleb muuta igaühele juurdepääsetavaks võimalikult kiiresti ning kohalikud elanikud peavad üleriikliku teavitamissüsteemi kaudu saama teateid peatselt toimuvast põllukultuuride pihustamisest.
Pestitsiidipass võimaldab hulgi- ning jaemüügi korral välja selgitada, missuguseid pestitsiide kasutati ja millal.
See loob konkurentsi, ja üksnes ohutuid taimekaitsevahendeid valmistavate tootjate vahelisest konkurentsist saavad loomulikult kõige suuremat kasu tarbijad.
Üheks meie eesmärgiks on tagada määrusega kõrged keskkonnastandardid.
Just seepärast oli keskkonnakomisjon vastu ettepanekule jagada Euroopa suvaliselt kolmeks alaks, mis ei põhine keskkonna- ega kliimaga seotud kriteeriumidel või maastikutüüpidel.
Veelgi enam, volinik, nõukogu enamus ei toetanud ettepanekut.
Soovitame, nagu nõukogugi, toodete litsentsimisel Euroopas tulemuslikumat vabatahtlikku koostööd.
Lubage mul veel kord rõhutada, et õiguslikud vastuväited on tugevad, sest kõnealuste alade piires ei ole olemas mingeid valitsustevahelisi kokkuleppeid pestitsiidide litsentside kohustusliku vastastikuse tunnustamise rakendamiseks.
Euroopa aluslepingud lubavad kõnealuseid sätteid kohaldada ELi õigusruumis, kuid määratletud aladel puudub õiguslik raamistik vastastikuseks tunnustamiseks.
Euroopa inimesed ei taha oma toidulauale mürki.
Ma loodan, et see õigusloomega seotud ettepanek parandab ka Euroopa kui majandustegevuse koha seisundit, muutes Euroopa tarbijate jaoks paremaks elupaigaks ja pakkudes üldisi soodustusi - mitte ainult keskkonna ja tarbijate ning loomade heaolu seisukohalt, vaid eelkõige tootjate ja põllumajandusettevõtjate jaoks, sest nemad saavad rohkem stiimuleid uuendamiseks ja muutuvad konkurentsivõimelisemaks.
Kokkuvõtteks tahaksin väljendada kõige soojemat tänu variraportööridele, kes ilmutasid selle raporti koostamisel tõelist koostöövaimu.
Ma loodan, et see pestitsiide käsitlev uus õigusakt võimaldab meil tõsta tervise- ja keskkonnakaitse Euroopas uuele tasandile.
põllumajanduse ja maaelu arengu komisjoni arvamuse koostaja. - Härra juhataja, peame kindlalt vastu astuma väga praktilisele ideele, et peame Euroopas toitu tootma - möödunud kuul vähendasime tootmisest kõrvalejäetud maa osakaalu nullini, et viia 10% maast tagasi tootmisse - ning vajame vajalikke vahendeid selle töö tegemiseks.
Me kõik soovime ohutut toitu ja ohutuid kemikaale, kuid - ja komisjon tegeleb sellega õiges suunas - seda tuleb teha riskipõhises süsteemis, mis on sarnane REACHi raames kasutatule: kui kemikaal on kasutamiseks ohutu, siis võib seda kasutada, kuid kui see ei ole ohutu, tuleks see turult kõrvaldada.
Niiviisi peaksime sellega kogu aeg tegelema.
Kliimatingimuste jaoks on väga oluline see, millal pihustada, seega on vaja paindlikkust selles osas, kuna ja kuidas pihustada.
Nüüd on olemas satelliidisüsteemid, mis saavad pihustada õigel ajal, seega saab tegelikult vähendada kasutatava pihusti ja kemikaalide kogust.
Võtkem näiteks käesolev aasta, mis on paljudes Euroopa piirkondades äärmiselt vihmane aasta.
Minu kodumaal Suurbritannias ei ole võimalik osta mahepõllumajanduslikke kartuleid, kuna neid ei olnud võimalik pihustada ja seega ka nende haigestumist vältida.
Seetõttu on saadaval väga vähe mahepõllumajanduslikke kartuleid.
Meil on vaja vajalikke vahendeid ning see on põhjus, miks me ei saa igal aastal kasutada protsendipõhist vähendamist.
Peame kasutama tundlikku, riskipõhist süsteemi.
Seoses kümne meetri nõudega on olemas - uskuge või mitte - kemikaalid, mida on võimalik kasutada vooluveekogudes.
On olemas kemikaal nimega Roundup, mida võib tõesti pihustada jõe või vooluveekogu pervedele.
Kas kavatseme keelata selle kasutamise 10 meetri kaugusel vooluveekogust, kui seda võib tegelikult kasutada vooluveekogu kallastel?
Olgem selles suhtes mõistlikud.
Vajame toiduainetega kindlustatust, toiduainete tootmist ning ohutut toitu Euroopas.
Tehkem koostööd selle saavutamiseks.
tööstuse, teadusuuringute ja energeetikakomisjoni arvamuse koostaja. - (NL) Härra juhataja, ma arvan, et üks minut on kahe arvamuse esitamiseks väga napp aeg, aga mis seal ikka, ma püüan kõnelda nii lühidalt kui võimalik.
Pestitsiidid on kasulikud ja vajalikud ning ilma taimekaitsevahenditeta oleks raske toita 6 miljardit inimest.
Kindlasti on ikka veel palju teha, et võidelda kahjulike mõjude vastu, mida pestitsiidid avaldavad keskkonnale ja tervisele.
Uute taimekaitsevahendite turuletoomine on pikaajaline ja alati kulukas protsess.
Tööstusele on hea, et loa saamine kulgeb kiiresti, kuid parlament nõuab põhjendatult, et liikmesriikidel peaks olema õigus keelduda taimekaitsevahendeid oma riigi territooriumile lubamast.
Tööstus keskendub üha rohkem kõige tähtsamatele põllukultuuridele, nn suurele viisikule - riisile, teraviljale, maisile, sojaubadele ja puuvillale -, sest nende kasvatamine võimaldab suure osa kulutatud rahast tagasi saada.
Kuid loomulikult on ka vähem tähtsate põllukultuuride nõuetekohane kaitsmine oluline ja tööstuskomisjon on teinud selle kohta mitu head ettepanekut.
Tööstuskomisjon on esitanud mitu head ettepanekut ka stiimulite rakendamiseks, mis soodustaksid üleminekut säästvamate taimekaitsevahendite kasutamisele.
See on samuti väga tähtis.
Mul on veel üks märkus pestitsiidide kasutamise kohta.
Veekogu kallastele kohustusliku 10meetrise kaitseriba rajamise ettepanek ei sobi kõikidele liikmesriikidele.
Seetõttu tervitan ma fraktsiooni PSE esitatud asjakohast muudatusettepanekut.
Pinnavesi kuulub nüüd hindamiskriteeriumide hulka, mille alusel pestitsiidide kasutamine heaks kiidetakse, ja liikmesriikidel on selle põhjal õigus kehtestada taimekaitsevahendite suhtes kaitseriba.
Kõike seda arvesse võttes arvan ma, et parlamendi jaoks on see tasakaalustatud seisukoht, millega saab edasi töötada.
õiguskomisjoni arvamuse koostaja. - (ES) Härra juhataja, komisjoni ettepanekul selle raporti kohta on kaks õiguslikku alust, nimelt EÜ asutamislepingu artikli 37 lõige 2 põllumajanduspoliitika kohta ja artikli 152 lõike 4 punkt b tervisekaitse kohta.
Õiguskomisjon on need ettepanekud läbi vaadanud.
Näiteks tegi vastutav komisjon ettepaneku välja jätta artikli 37 lõige 2 ja lisada artikli 175 lõige 1, jättes välja artikli 37 lõike 2, säilitades artikli 152 lõike 4 punkti b ja lisades artikli 175 lõike 1.
Õigusliku alusega seoses on kõige olulisem keskenduda arutelus eesmärgile ja sisule ning õiguskomisjoni üksmeelse arvamuse kohaselt tuleb kohaldada artikli 152 lõike 4 punkti b ning artikli 175 lõikele 1 pole vaja viidata.
Meie arvates on küsimus täiesti selge ja komisjoni või vastutava komisjoni esitatud kahe õigusliku aluse järele ei ole mingit vajadust; vajalik on üksnes viide artikli 152 lõike 4 punktile b, sest kõnealuse direktiivi eelnõu eesmärk on inimeste tervise kaitsmine.
siseturu- ja tarbijakaitsekomisjoni arvamuse koostaja. - (DE) Härra juhataja, oma komisjoni arvamuse koostajana Breyeri raporti kohta, mis käsitleb taimekaitsevahendite turuleviimist reguleerivat määrust, tahaksin teha seoses ettepanekuga mõned märkused.
Ettepaneku puhul võtta vastu määrus on oluline, et me saavutaksime tasakaalu järgmiste huvide vahel: ühelt poolt on tarbijad huvitatud tervislikust toidust, mis ei sisalda kahjulike ainete jääke, teiste sõnadega ohututest taimekaitsevahenditest, mis ei ohusta rahvatervist ja keskkonda, ja puhtast joogiveest; teiselt poolt on tarbijad huvitatud ka värsketest ja taskukohastest ohututest toodetest ja nad tahavad pigem kohalikku puu- ja köögivilja kui väljaspool ELi asuvate riikide toodangut, arvestades, et nendes riikides peaaegu puudub kontroll kasutatavate pestitsiidide üle.
Meie põllumajandusettevõtjad vajavad resistentsuse vastu võitlemiseks teatud taimekaitsevahendeid.
See pole paraku teatud kogust taimekaitsevahendeid kasutamata võimalik.
Samal ajal tahavad nad turvalisi, riskivabu taimekaitsevahendeid.
Sel põhjusel oleme ka arvamusel, et tõestatud kantserogeense toimega ainete kasutamine tuleb keelata.
Teiste litsentsimise kriteeriumide puhul kavatseme toetuda teaduslikele andmetele ja võtta oma lähenemisviisi aluseks maksimumväärtused.
See on tasakaalustatud kesktee, mis kaitseb meie tarbijaid, tagades samal ajal, et kohalik puu- ja köögivili oleksid taskukohased ja et neid kontrollitaks nõuetekohaselt.
Naabrite teavitamisega seoses ei näe ma rangete litsentsimistingimuste olemasolu ja taimekaitsevahendite nõuetekohase katsetamise korral ühtki põhjust, miks me peaksime rakendama bürokraatlikku korda naabrite ja kohalike elanike hoiatamiseks taimekaitsevahendite kasutamise puhul, kui nad pole teavet isegi küsinud.
Mida tarbija peaks sellise teabega tegema?
Kuidas peaksid põllumajandusettevõtjad tegelikkuses kõiki oma naabreid ja kõiki piirkonna kohalikke elanikke enne taimekaitsevahendite kasutamist teavitama?
Nende põhjuste tõttu olen ma otsustavalt vastu keskkonna-, rahvatervise- ja toiduohutuse komisjoni ettepanekule, mis näeb ette just sellise nõude kehtestamise, ja ma soovitan siinkohal tagasi lükata ka komisjoni esitatud avaliku teabe klausli lisamise ettepanek, sest kui meil on ohutud taimekaitsevahendid, ei ole kõnealuseid bürokraatlikke protseduure vaja.
Lubage mul teha väga lühike märkus alade põhise lähenemisviisi kohta.
Me püüdleme suurema ühtlustamise poole.
See on ka siseturu- ja tarbijakaitsekomisjoni peamine huvi.
Breyeri raportis esitatud ettepanekute rakendamise korral tekib meil 27 riiklikku litsentsimisala.
Meie eesmärk on ikkagi liikmesriikide seisukohti arvestav ühtlustamine, mis võimaldaks kõnealuse loa andmist kohandada nende riigisiseste tingimustega.
Seetõttu palun täiskogul tungivalt seda ühtlustamisalast jõupingutust toetada ja pooldada komisjoni aladeks jagamise ettepanekut.
põllumajanduse ja maaelu arengu komisjoni arvamuse koostaja. - (FI) Härra juhataja, teema, mida me arutame, nimelt säästvate pestitsiidide kasutamine ja turuleviimine, on väga tähtis.
See hõlmab nii säästva põllumajanduse tava kui ka rahvatervise küsimuse.
Seepärast on kahetsusväärne, et põllumajanduse ja maaelu arengu volinik ei osale praegu sellel arutelul.
Inimkond on pidanud mitme tuhande aasta vältel võitlema kahjurite, parasiitide, umbrohu ning taime- ja põllukultuuride haigustega.
Need on saake vähendanud ja muutnud saadused inimeste jaoks kasutamiskõlbmatuks.
Viimastel aastakümnetel on võitluses teatud edu saavutatud, peamiselt tänu uutele taimekaitsevahenditele.
Samal ajal on ohtu seatud tervis.
Direktiivi eelnõu kohta seni tehtud ettepanekud on väga jäigad.
Üldiselt rääkides on uute õigusaktide eesmärgiks parandada rahvatervise olukorda.
Siiski pole esitatud selget analüütilist ülevaadet, milliseid pestitsiide kasutatakse taimehaigustega seotud ohtude ja umbrohu tõrjeks ning ennetamiseks.
See on väga suur tagasiminek, sest sel juhul ei tarvitse parim olla õige.
Säästva põllumajanduse tava võib tabada aastatepikkune tagasilangus.
Pestitsiidide kasutamisest loobumine ei ole tingimata hea valik, isegi seoses rahvatervisega.
fraktsiooni PPE-DE nimel. - (FR) Härra juhataja, see on tähtis, keeruline ja probleemne teema, mida me täna arutame.
Võitlus kahjuritega, kes õgivad ja kahjustavad põllukultuure, on vajalik nii toiduohutuse kui ka meie keskkonna kaitse ja parandamise huvides.
Seetõttu on mõistlik abiotsimine pestitsiididelt möödapääsmatu.
Siiski on oluline, et seonduvaid riske hinnatakse tasakaalustatud viisil, eriti kui see mõjutab inimeste tervist, ja et pestitsiidide kasutamise järkjärgulise vähendamise meetmed oleksid nõuetekohaselt kavandatud.
Temaatilist strateegiat käsitleva resolutsiooni ettepanek aitab minu arvates vastata meie ette kerkinud äärmiselt olulistele küsimustele ja ma tahaksin tunnustada meie raportööri Irena Belohorskát ning väljendada heakskiitu dokumendi koostamise ajal tehtud tiheda koostöö eest.
Teatud märkused on siiski vajalikud: riskijuhtimise keskset probleemi ei saa lahutada küsimusest, kui palju pestitsiide kasutatakse.
Toksiliste või äärmiselt ohtlike ainete kasutuselt kõrvaldamine peab olema kehtestatud kindla põhimõttena.
Teiste pestitsiidide suhtes peame kohaldama subsidiaarsuse põhimõtet.
Liikmesriigid vastutavad ühises Euroopa raamistikus töötades kasutatavate koguste vähendamise riiklike eesmärkide, ajakavade ja kriteeriumide kehtestamise eest.
Riiklikud tegevuskavad hõlbustavad ka kohandamist iga riigi konkreetsete tingimustega.
Äärmiselt tähtis on kaitsta ka veekeskkonda ja siin peame olema ranged, kehtestades nn puhvertsoone, mis määratletakse kohalike tingimuste alusel.
Lõpetuseks tahaksin rõhutada, et korraldus, mida me soovime rakendada, on REACH direktiivi loogiline edasiarendus.
Pestitsiidide koguste puhul peaks meie peamine põhimõte olema "nii vähe kui võimalik ja nii palju kui vajalik".
fraktsiooni PSE nimel. - (DA) Härra juhataja, minu Briti kolleegid siin parlamendis kasutavad mõnikord kõnekäändu: "Üks õun päevas hoiab arsti eemal".
Just nii see peakski olema!
Puu- ja köögiviljad on tavaliselt tervislikud toiduained, kuid kahjuks ei ole see alati nii.
Liiga paljudel juhtudel on puu- ja köögiviljades pestitsiidijäägid ja loomulikult on sellel vahetu negatiivne mõju inimeste tervisele.
Seetõttu on teema, millega me siin tegeleme, väga tähtis.
Järelikult on eriti oluline, et me kasutaksime neid aineid säästval viisil, mis võimaldaks vähendada nende kasutamist juhtudel, kus me pestitsiididega liialdame.
Meie loodust, keskkonda ja tervist kahjustatakse ja saastumisohus on ka põhjaveeallikad.
Seetõttu usun ka, et komisjoni kritiseerimine on põhjendatud, eriti seepärast, et teid, härra Kyprianou, tuntakse (ka minu kodumaal) kui meest, kes hoolitseb tõsiselt tarbija huvide eest ja on teinud märkimisväärset tööd keskkonna ja tervise kaitsmiseks.
Ma ei mõista, kuidas te saate täna siin seista ja kaitsta komisjoni ettepanekut aladeks jagamise kohta, mis sunnib Euroopa riike alandama oma keskkonnakaitse taset ja sunnib Euroopa riike alandama ka tarbijakaitse taset.
Lubage mul tuua paar lihtsat näidet selle kohta, mida see tähendaks, kui me teie esitatud ettepaneku heaks kiidaksime.
Taanis on lubatud kasutada umbes 100 erinevat pestitsiidi.
Me oleme alates 1980. aastate algusest vähendanud pestitsiidide kasutamist umbes 50% võrra.
Ma olen kindel, et te nõustute, et see on väga mõistlik tegu.
Kui teie ettepanekut rakendatakse, oleme sunnitud Taanis lubatud pestitsiidide arvu kahekordistama.
Kahekordistama pestitsiidide arvu!
See tähendab tõenäoliselt, et meil oleks edaspidi väga raske juua oma põhjavett ilma töötlemata, nagu me seda praegu teeme.
Ma ei pea seda küsimust ainuüksi riigisiseseks probleemiks.
Ma räägin Euroopa Parlamendi kogu sotsiaaldemokraatide fraktsiooni nimel ja õnnekombel ka arvuka enamuse nimel, kes tegi oma seisukohad selgeks hääletamise teel keskkonna-, rahvatervise- ja toiduohutuse komisjonis.
Näiteid on palju.
Igal üksikul alal tekib ju olukord, et kõik riigid peale ühe on sunnitud heaks kiitma pestitsiidid, mida nad käesoleval ajal ei luba kasutada.
Lubage mul tuua näide ühe põllukultuuri kohta, selleks on mais.
Ühendkuningriigis kasutatakse maisi pestitsiidi, mis sisaldab umbes 15 toimeainet.
Ungaris kasutatakse 57 toimeainet, Poolas aga 37.
Aga kui komisjoni ettepanekud rakendatakse, peab iga riik lubama kasutada pestitsiidi, mis võiks sisaldada kuni 57 toimeainet.
See tähendab, et Ühendkuningriigi tase muutub neli korda kõrgemaks.
ELi ülesanne ei tohiks olla sundida riike rohkem pestitsiide kasutama.
See mõjutab keskkonda, tervist ja põhjavett.
Kindlasti ei saa see olla eesmärk.
Ma loodan, et te toetate ettepanekuid, mis me keskkonnakomisjonis esitasime; see muudab ka tööstuse elu kergemaks.
Need on kajastatud kompromissis, mille me keskkonnakomisjonis heaks kiitsime: me ütleme "ei" kohustuslikule vastastikusele pestitsiidide heakskiitmisele, kuid "jah" kohustuslikule vastastikusele andmete heakskiitmisele.
Veel enam, me ei räägi ainult aladest, vaid ka kogu Euroopa andmetest.
See muudab tööstuse elu palju kergemaks.
Samal ajal anname riikidele tegeliku õiguse keelduda, kui nende kliimatingimused seda nõuavad.
Lõpuks tahaksin seoses vähendamise eesmärkidega härra Dimasele öelda, et on uskumatult positiivne, et me oleme vabanenud kõige ohtlikumatest ainetest - ainetest, mis põhjustavad vähki, mõjutavad laste arengut jne.
Loomulikult meeldiks meile, kui need ained turult täielikult kõrvaldatakse.
Need on ka täiesti mittevajalikud.
Lisaks sellele leian ma, et me peaksime liikuma sammu võrra kaugemale ja kehtestama kõikide ainete jaoks üldise vähendamiseesmärgi.
Loomulikult peaks iga riik saama oma eesmärgi ise kindlaks määrata, aga kui me seome selle samaaegselt Euroopa vähendamise eesmärgiga, mis on umbes 20%, arvan, et oleme ambitsioonikad.
Siiski usun kõigele vaatamata ikka veel, et me oleme olukorras, kus see on võimalik.
Sellel oleks suur tähendus Euroopa tervisele ja keskkonnale.
Arvestades komisjoni põhjendust vähendamiseesmärkide seadmata jätmiseks, võtsime kasutusele töötlemissageduse näitaja, mis võtab arvesse aspekte, mida te rõhutasite teistes seostes.
fraktsiooni ALDE nimel. - (FR) Härra juhataja, komisjoni liikmed, daamid ja härrad, on tõsi, et mitmed liikmesriigid on astunud samme pestitsiididega seotud riskide vähendamiseks, kuid riikide pestitsiidide kasutamise tavad on erinevad.
Näiteks teatud aineid, mille kasutamine on mõnes liikmesriigis keelatud, müüakse nendes riikides sellele vaatamata, sest nende kasutamine on lubatud teistes riikides.
Siin on selgesti vaja eeskirjad ühtlustada, et tagada ühesuguste tingimuste kohaldamine kogu liidus.
Fraktsioon ALDE soovitab pestitsiide rangelt kontrollida, mõistes siiski, et nende kasutamine on ühtaegu vajadus ja tegelikkus.
Meil on mitmed muudatusettepanekud, mille eesmärk on muuta dokument kergemini kohaldatavaks, pidades samal ajal kinni põhimõttest, et julgustada tuleks ohutumate või mittekeemiliste alternatiivide kasutamist.
Minu fraktsioon on väga huvitatud koguste vähendamise eesmärkide keskendumisest ohtlikele ainetele.
Me kirjutasime üheskoos alla riiklikke tegevuskavasid käsitleva artikli 4 muudatusettepanekule, mis sätestab kogu ELi jaoks eesmärgi vähendada pestitsiidide kasutamise sagedust 20% võrra 10 aasta jooksul ja vähendada ohtlike ainete kasutamist 50% võrra 2013. aastaks.
Mõned võivad pidada seda paradoksaalseks, et minu fraktsioon on samuti esitanud artikli 4 kohta täiendava muudatusettepaneku, pakkudes liikmesriikidele riski vähendamisel põhinevat lähenemisviisi.
See on tegelikult realistlikum lähenemisviis, kuid arvutusi on selle puhul raskem teha kui koguste vähendamise lähenemisviisi korral.
Meile oli selle muudatusettepaneku esitamine oluline, sest me tahame, et see küsimus tõstatataks institutsioonidevahelistel aruteludel pärast hääletamist esimesel lugemisel.
Ma tahaksin nüüd käsitleda mõnda konkreetset aspekt.
Tundub loogilisem võtta vooluveekogude kaitseks meetmeid, mis on välja töötatud geoloogilisi tingimusi arvestades, kui kehtestada minimaalse laiusega kaitseriba.
Soov kaitsta teatud tegevuskohti, nagu pargid, laste mänguväljakud ja koolide juurde kuuluv maa, on põhjendatud, sest pestitsiidide kasutamist selliste alade läheduses tuleks piirata minimaalselt vajaliku määrani või hoopiski keelata ja esikohale seada meetodid, mille puhul kemikaale ei kasutata.
Ohtliku õhust pihustamise kohta tõi Euroopa Komisjoni ettepanek - põhimõtteline keeld, mis võimaldab teha põhjendatud erandi - palju selgust.
Siiski on ka keskkonnakomisjoni ettepanek vastuvõetav.
Ehkki ma saan aru vajadusest teavitada elanikkonda pestitsiididega pihustamisest, arvan, et teavitamise iseloom ja ulatus ning vahendite määratlemine tuleb jätta liikmesriikide otsustada.
Me tegeleme nii paljude erinevate maastikutüüpidega ja nii arvukate erinevate lähenemisviisidega, et mis tahes ühtlustamispüüe tundub ebareaalsena.
Niisiis püüab fraktsioon ALDE saavutada tasakaalu, mis seisneb selles, et mitte ühtegi rühma, olgu selleks kasutajad või tootjad, ei tuleks karistada, vaid pigem tuleks kehtestada ranged ja järjekindlad õigusaktid, mis võimaldavad kasutajatel oma põllukultuuride kaitsmiseks pestitsiide kasutada; lubavad tootjatel müüa taimekaitsevahendeid, mis muutuvad järk-järgult üha kahjutumaks, ja võimaldavad tarbijatel mitte üksnes ohutut toitu süüa, vaid ka ohutus keskkonnas elada.
fraktsiooni UEN nimel. - (PL) Härra juhataja, kolm esitletud raportit on omavahel lahutamatult seotud.
Euroopa Liit püüab teha nii palju kui võimalik, et vähendada pestitsiidide negatiivset mõju keskkonnale ja ära hoida nende kogunemist pinnases, vees ja taimedes.
Viimastel aastatel on nende mõju miinimumini vähendamiseks palju ära tehtud.
Eriti tähtsat rolli on selles töös täitnud teadusasutused, kus on loodud kaasaegsed valikulisemalt toimivad preparaadid.
Siiski peaksime meeles pidama, et viimastel aastatel oli pestitsiidide kvaliteet palju halvem, neid kasutati palju suuremates kogustes ja palju sagedamini ning seetõttu on meie keskkonna reostatus eelmiste aastate tegevuse tagajärg.
Seetõttu peame lisaks uuele direktiivile täiendama kehtivat õigustikku direktiiviga aegunud pestitsiidide deaktiveerimise ja kõrvaldamise kohta.
Ma palun teil selle teema käsitlemisest aktiivselt osa võtta, sest ehkki on möödunud mitu aastat, on siiani probleeme vähenemise asemel aina lisandunud ja riskid kasvavad, selle asemel, et kahaneda, nagu näidati eelmisel valitsusväliste organisatsioonide foorumil Kišinjovis.
fraktsiooni Verts/ALE nimel. - (FR) Härra juhataja, volinikud, ehkki ma tahaksin õnnitleda proua Breyerit suurepärase tulemuse eest, ei saa ma toetada neid, kes kaitsevad pestitsiidide kasutamist, sest meie keskkonna ja organismide vabastamine nendest ohtlikest ainetest on absoluutselt elulise tähtsusega.
Ma loodan, et Euroopa Parlament toetab selles küsimuses tulevikus kõige ettenägelikumaid seisukohti, selle asemel et järele anda surmatoovat tööstusharu esindavate tootjate hiljutistele peibutuslauludele.
Kantserogeenide, mutageenide ja paljunemisvõimet kahjustavate pestitsiidide ning meie närvi- ja sisesekretsioonisüsteemi nõrgestavate ning meie immuunsüsteemi kahjustavate ainete kasutuselt kõrvaldamine on igati tervisele kasulik eesmärk.
Me peaksime heaks kiitma ka oma parlamendiliikmetest kolleegide jõupingutused kindlustada teabe läbipaistev esitamine tarbijatele, kes on nende ohtlike ainete süütud ohvrid.
Volinikud, kindlasti on viimane aeg tegutsemiseks.
Mitte kunagi varem pole erinevaid insektitsiide, fungitsiide ja herbitsiide kasutatud nii järjekindlalt kui praegu.
Näiks siinsamas Prantsusmaal on tekkinud olukord, mida saab kirjeldada üksnes kui riigi avaliku pestitsiidipoliitika ühist korraldust, ja keemiatööstus on suutnud siiani tavaliste inimeste ootused rahva- ja keskkonnatervise seisukohalt praktiliselt tähelepanuta jätta, vaatamata teadusuuringute tulemustele keskkonna mürgisuse kohta, ja eiranud statistilisi andmeid keemiliste ainete ja patoloogilise seisundi seoste kohta: seda kõike hoolimata Prantsusmaa meedikute hiljutistest hoiatustest näiteks Pariisi apellatsiooni (deklaratsioon keemilise saastatuse tagajärjel tekkinud haiguste kohta) ja Grenelle'i keskkonnafoorumi kaudu.
Tööstus teeb kõik, mis võimalik, et näidata pestitsiidide mõju tegelikust nõrgemana.
Seega, pärast vooluveekogude saastamist herbitsiidiga Atrazine, millest igaüks on kuulnud, ja mesilaste populatsiooni hävitamist üritab keemiatööstus varjata tõsiasja, et Prantsusmaa jääb Euroopa Liidu kõige suuremaks pestitsiidikasutajaks.
Igal aastal lastakse Prantsusmaal keskkonda 70 000-80 000 tonni pestitsiide.
Seetõttu ei lase selle täiskogu liikmed ennast seoses pestitsiidipaketiga - mitte nagu REACH direktiivi puhul - häbivääristada.
Tavalised inimesed ei oota meilt midagi vähemat: seda näitab meile saadetud kirjade hulk, mis kutsub üles kiirelt ja otsustavalt tegutsema.
Meile kirjutavad näiteks inimesed, kes juhivad tähelepanu ohule, mida põhjustab Lõuna-Prantsusmaa köögiviljakasvatajate pihustatud pestitsiidide sissehingamine, ja teised, kes on mures herbitsiidide ohtra kasutamise pärast avalikes parkides ja aedades, paludes, et keegi nõuaks pestitsiidivabade alade kehtestamist.
fraktsiooni GUE/NGL nimel. - (CS) Daamid ja härrad, ma tahaksin avaldada tunnustust raportöörile Irena Belohorskále raporti eest, mis käsitleb pestitsiidide säästva kasutamise temaatilist strateegiat.
Minu arvates on raportöör edukalt ette valmistanud dokumendi, mis hoolitseb tasakaalu loomise ja tagamise eest vajaduse vahel kindlustada Euroopas säästev konkurentsivõimeline põllumajandustootmine ja vajaduse vahel edendada pestitsiidide kasutamist üksnes juhul, kui kahjulik toime inimeste tervisele ja keskkonnale on minimaalne.
Ma kiidan heaks asjaolu, et raportis, mille kaasautoriks ma olin, on arvesse võetud muudatusettepanek ettevaatuspõhimõtte rakendamiseks, kui tegemist on inimeste tervisega ning maa ja vee ökosüsteemi kaitsega.
Nagu raportöör Irena Belohorská, pean ka mina kahetsusväärseks, et kuigi kahjulike mõjude vähendamine, mida pestitsiide kasutamine avaldab inimeste tervisele, on kõige olulisem temaatiliselt strateegialt oodatav tulemus, käsitleb strateegia mõju tervisele üksnes põgusalt.
Ma arvan, et komisjon peaks selle töö tulevikus lõpule viima.
Seoses töötervishoiu ja -ohutusega kiidan ma heaks raporti punktid, mis rõhutavad mitte üksnes asjakohase teabe, vaid ka nõuetekohaste kaitsevahendite ja töötlemisseadmete korrapärase kontrollimise vajalikkust.
Ma usun, et strateegia näol on meil paljude konkreetsete tõhusate vahenditega õigusakt pestitsiidide kasutamise vähendamiseks ja ohutuse suurendamiseks.
fraktsiooni IND/DEM nimel. - (NL) Proua juhataja, ma olen pestitsiidide teema arutelu ajal alati püüdnud jääda realistlikule ja tasakaalustatud seisukohale ühelt poolt keskkonnaga seotud probleemide ja teiselt poolt tootjate ning tarbijate huvide vahel.
Ma tahaksin rääkida üksikasjalikumalt mõnest kõnealuste raportite aspektist.
Üks ettepanekutest soovitab poliitika aluseks võtta kasutamise vähendamise.
Olen selles osas väga skeptiline.
Kindlasti võite vähendada pestitsiidide koguhulka, kuid sageli on just kõige sagedamini kasutatavad pestitsiidid kõige ohutumad.
Sellisel juhul on riskid ikkagi enam-vähem võrdsed.
Olen hoopis rohkem riski vähendamisel põhineva poliitika poolt.
Madalmaad rakendavad niisugust poliitikat alates 2000. aastast ja tulemused näitavad, et selle abil on keskkonnaga seotud riske vähendatud 86% võrra.
Kasutamise vähendamise juures ilmneb veel üks ebasoodne mõju, nimelt on erinevaid pestitsiide vähem saada ja resistentsus tekib kiiremini.
Veel üks argument on kaitseribade rajamine vooluveekogude kallastele.
Keskkonna-, rahvatervise- ja toiduohutuse komisjon kiitis heaks muudatusettepaneku luua 10meetrine kaitseriba.
Veekoguderikka riigi jaoks, nagu Madalmaad, on kõnealune 10 meetrit probleemiks.
See tähendab, et 35% põllumajandusmaal ei tohi taimekaitsevahendeid pihustada.
Lõpuks tahaksin rõhutada, et mitte ainult standard pole tähtis, kahtlemata on ka jõustamine oluline.
Praegu see ei toimi, sest nagu näha, esineb tarbimiseks ette nähtud toodete seas järjepidevalt selliseid, mis ei vasta standardile, isegi Euroopa Parlamendis.
fraktsiooni ITS nimel. - (DE) Proua juhataja, nagu me kõik teame, on pikka aega eeldatud, et erinevate haiguste teke on seotud põllumajanduses kasutatavate pestitsiidide või geneetiliselt muundatud toiduainetega.
Kui pestitsiide leitakse siin ja seal isegi joogivees, on kahtlemata viimane aeg sundida ELi aeglaselt pöörlevad bürokraatiarattad kiiremini liikuma.
Seda, kui kaugele me tegelikult suudame praegu seatud taimekaitsevahendite kasutamise vähendamise eesmärgi saavutamiseks minna, näeme tulevikus.
Me kõik teame mitmeid ambitsioonikaid eesmärke, mis lõpuks jäid ikkagi täitmata.
Usun siiski, et kantserogeensete ainete asendamise kavatsused on kaugel märkimisväärsetest tulemustest, mille saavutamist ohtrasõnaliselt kuulutatakse; vastupidi, seda on minu arvates vaja teha viivitamata ja tingimata.
Tegelikkuses on nende ainete asendamisega liiga kaua viivitatud.
Kui me mõtleme sellele, et ELi arvele langeb üks neljandik kõikidest kogu maailmas kasutatavatest pestitsiididest, ehkki ELile kuulub ainult 4% kogu maailma viljelusmaast, saab probleemi olemus hetkega selgeks.
Ka statistilised andmed näitavad, et meie ELi toetussüsteemid on juhtinud tavapõllumajandust ilmselgelt vales suunas.
Loomulikult kahtlustavad tarbijad üldiselt - ja see ei olegi täiesti alusetu -, et leidlikud põllumajandusettevõtjad püüavad lubatud taimekaitsevahendite kombineerimisega kehtestatud piirnormidest mööda hiilida.
Võttes arvesse, et taimekaitsevahendite vastastikust mõju ei ole teaduslikult uuritud, on selliste meetodite takistamiseks viimane aeg sekkuda.
Veelgi enam, viimastel aastatel valitsenud piirnormide jätkuva suurendamise suundumus tuleb vastupidiseks pöörata, pidades silmas ohu suurenemist kõrge riskiga rühmadele, nagu lapsed.
Mahepõllundustoodete import maailma erinevatest paikadest on vastuolus mitte ainult mitmesuguste keskkonnaalaste eesmärkidega, vaid aitab kaasa ka liiklustiheduse kasvule ning kujutab endast aastatepikkust süüdistust liidu väära toetuspoliitika vastu.
Seetõttu tuleks meie toetussüsteemid ümber hinnata, arvestades, et rohkem on vaja toetada neid Euroopa põllumajandusettevõtjaid, kes loobuvad pestitsiidide kasutamisest.
Kui me valime selle asemel ka edaspidi põllumajandusettevõtjate koormamise bürokraatlike takistustega, ei tohiks kellelegi olla üllatuseks, kui nad lõpuks masenduse tõttu kõik sinnapaika jätavad, samal ajal kui Brüssel ei jõua ära imestada, miks põllumajandusettevõtjate arv pidevalt väheneb.
Proua juhataja, mul on kiusatus öelda, et meile kõigile oleks kasulik poliitiline pestitsiid lokkava umbrohu vastu, milleks on ELi õigusaktid.
Kui vaatan mõnda muudatusettepanekut ja ettepanekut, näiteks ettepanekut kümne meetri nõude kohta, leian neis väga palju ülemäärast.
Olen seisukohal, et peame seisma silmitsi mõningate faktidega.
Kui me ei kontrolli pestitsiidide kasutamist põllumajanduses, suuname toiduainete tootmise vähem reguleeritud maailma piirkondadesse, seades seeläbi ohtu kvaliteedi ja toiduohutuse.
Võib-olla pakub mõnedele rohkem huvi see, et ilma fungitsiidide ja herbitsiidideta, mis kaitsevad ja ravivad paljusid hooldatud muru haigusi, hakkaks paljudel golfi- ja kriketiväljakutel vohama umbrohi ja neil ei saaks enam mängida.
Jah, pestitsiide tuleb kontrollida, ent meie meetmed peavad põhinema teaduslikel alustel ja olema praktilised nii talumajapidamiste kui ka tänavate puhul.
Jõulised tegevusjuhendid, mis reguleerivad kasutamist minu kodumaal, on, ma usun, piisavad ning seetõttu hääletan dogmadest ajendatud muutuste vastu, mida mõned soovivad jõustada.
(FR) Proua juhataja, volinik, on kahju, et põllumajandussektori esindajad ei ole sellesse arutelusse kaasatud, sest hiljuti läbi viidud ühise põllumajanduspoliitika reformi kontekstis oleks olnud äärmiselt huvitav kuulda ka põllumajandusettevõtjate häält.
Meie ees seisev ülesanne ei tähenda mitte üksnes Euroopa põllumajanduse tuleviku ning toiduainete kvaliteedi ja kvantiteedi kindlustamist, vaid ka teadustegevuse edendamist ja andmekaitse tagamist.
Kõige raskem ülesanne on loomulikult inimeste tervise kaitsmine ja toksiliste taimekaitsevahendite kogunemise vältimine meie vees ja keskkonnas.
Me peame hoolitsema põllumajandusettevõtjate ja nende perede tervise eest, kes vajavad kõnealuste taimekaitsevahenditega vahetult kokku puutudes paremat kaitset, ja nõuanded, mida nad saavad, on sageli samade ettevõtete soovitused, kes turustavad pestitsiide.
On väheusutav, et ettevõtted avaldavad neile, et teadlased on hakanud esitama küsimusi selle kohta, millised seosed valitsevad pestitsiididega kokkupuute ja teatud sündroomide, nagu Parkinsoni tõbi, Alzheimeri tõbi, eesnäärme vähk, ajukasvajad ning loodete väärarengud, järjest suurema esinemissageduse vahel.
Seepärast on absoluutselt oluline kehtestada ranged eeskirjad taimekaitsevahendite turuleviimiseks.
Me peaksime ka soodustama teadusuuringuid nõuetekohaste andmekaitse-eeskirjade kehtestamisega ja edendama kahjuritõrje bioloogiliste võimaluste uurimisprogramme - see oleks kasulik innovatsiooni näide.
Aja jooksul peaksid need taimekaitsevahendid ka põllumajandusettevõtjate jaoks taskukohaseks saama.
Minu viimane märkus, volinik, käsitleb mesilaste kaitset: direktiiviga 91/414 sätestatud pikaajalised hindamised on läbi viimata.
Ainuüksi eeskirjade ja õigusaktide olemasolust ei piisa: neid on vaja kohaldada ning kindlustada kõnealust kohaldamist tagav korraldus.
Olen nõus, et kõige olulisem on reguleerida taimekaitsevahendite turuleviimist, aga tahaksin ka mainida, proua juhataja, et selle kirgliku arutelu ajal toimunud keemiatööstuse lobitöötajate sekkumine - ehkki mitte väga sageli - on häbiväärne.
(FR) Proua juhataja, volinikud, daamid ja härrad, kõik käesoleval ajal kättesaadavad tervise- ja keskkonnaalased andmed, mida ma ei kavatse täna õhtul üles lugeda, peavad tingimata innustama täiskogu pestitsiidide ja nende kasutamistingimuste küsimuses otsustavalt tegutsema.
On oluline, et kõnealune tegevus põhineks mõõdetavatel eesmärkidel.
Enne hääletamist täiskogu istungil toimunud arutelude käigus sai selgeks, et nii liikmesriikide tavad kui ka poliitiline lähenemisviis on väga erinevad, seetõttu jõudsime teatud küsimustes kompromissile ja toetusime subsidiaarsuse põhimõttele.
Ma loodan, et subsidiaarsus ei osutu pettuseks, sest see sisaldab paindlikkust, mida saaks kergesti kasutada ettekäändena meie poliitika lahjendamiseks täna siin välja kuulutatud poliitilise ja avaliku tahte minimaalse väljendamiseni, eriti riskidega kokkupuute ja vooluveekogude äärde rajatavate kaitseribade ulatuse küsimuses.
Juhul kui subsidiaarsusel on seoses pestitsiididega tähendus, tuleb Euroopa igas piirkonnas õhutada laiahaardelisemat mõtteviisi põllumajanduse ja keskkonnateemade kohta.
See tähendab teadusuuringute ja tehnosiirde hoogustamist; kõikide sidusrühmade, sealhulgas põllumajandusettevõtjate, teadlaste, valitsusväliste organisatsioonide, tervishoiutöötajate ja toiduainetööstuse esindajate kaasamist ja põhjalike teadusuuringute läbiviimist igas geograafilises piirkonnas, määrates ühiselt kindlaks head tavad ning mittekeemilised alternatiivid, mis sobivad pinnasele, kliimale ja põllukultuuridele.
Seda tööd on siiani tehtud väga vähestes piirkondades.
Seetõttu teen ettepaneku, et komisjon julgustaks kõnealuse lähenemisviisi rakendamist ja hõlbustaks piirkondadevahelist kogemuste vahetamist, tagades samal ajal Euroopa seaduste nõuetekohase kohaldamise.
(DE) Proua juhataja, paljud minu parlamendiliikmetest kolleegid usuvad, et me vajame rangeid eeskirju taimekaitsevahenditega tegelemiseks, ja neil on õigus, kuid samal ajal ei saa me eirata vastuvõetavate õigusaktide mõju.
Tõsiasjaks jääb, et taimekaitsevahendid on kaasaja põllumajanduse oluline osa.
Võtkem näiteks loa andmise reguleerimine.
Praegu on käimas menetlus mitmete toimeainete keelustamiseks välistamiskriteeriumi alusel ainult sellepärast, et on olemas ohtlikkuse abstraktne mõiste.
Selline lähenemisviis eirab tegelikke riske, mis kaasnevad nende toimeainete talumajapidamistes kasutamisega.
Seejuures keelatakse toimeained, mis ei kujuta endast tavakasutamise korral mingit probleemi.
Selle tagajärjel pole tulevikus saada piisavalt toimeaineid, et kahjurite vastu nõuetekohaselt võidelda.
Kui kasutatakse väheseid toimeaineid, kujuneb resistentsus pestitsiididele kiiremini välja.
Järele ei jää kuigi palju usaldusväärseid vahendeid tegelemaks paljude kahjuritega seotud probleemidega.
Ja need on arvatavasti uued probleemid, millele proua Breyer just viitas.
Kui sellesse etappi jõutakse, saavutab Euroopa toiduainetega varustamine uue mõõtme.
Selle asemel et lauskeelde kehtestada, peaksime välja töötama usaldusväärse litsentsimismenetluse, mille käigus uuritakse iga aine kasutamisega seotud tegelikke riske.
Järgmine näide käsitleb strateegilist lähenemisviisi sellele küsimusele, mille suhtes me soovitame kehtestada piiriülese kogu Euroopat hõlmava taimekaitsevahendite kasutamise vähendamise eesmärgi.
Sellel pole aga midagi tegemist kõikide riskidega, mis on seotud nende kasutamisega.
Komisjon on seadnud eesmärgid tegelike riskide vähendamiseks.
See on hea ettepanek ja me peaksime selle juurde jääma.
Kui kõik on öeldud ja tehtud, peaksime keskenduma sellele, mis on teostatav, nimelt tõhusale nõuetekohase riskijuhtimisega ühendatud kahjuritõrjele.
Lõppude lõpuks vajab lahendamist ka küsimus, kuidas tulevikus rahuldada kasvav vajadus taimsete toormaterjalide järele.
Minevikus aitasid uuenduslikud taimekaitsevahendid tootmist suurendada kiiremini kui nõudlust viljelusmaa järele.
Meie eesmärk ei tohiks olla tulevikus vastupidise olukorra tekitamine.
- (LT) Ma ei usu, et sellel täiskogul, selles parlamendis võiks leiduda üksainuski isik, kes kuulutaks, et ökoloogia, tervislik keskkond ja inimeste tervis pole tähtis.
Ma ei usu, et ükski Euroopa kodanik seda iialgi ütleks.
Ometi, daamid ja härrad, langetades otsuseid, rääkides õigusloomest ning kehtestades ja rakendades eeskirju, mida sajad tuhanded inimesed peavad järgima ja mis kahtlemata avaldavad mõju miljonite inimeste elule, ei tohi me oma otsustes toetuda tunnetele ja headele kavatsustele.
Me peame saavutama selle eesmärgi tasakaalustatud ja mõistlikul viisil.
Üks ELi põllumajandussektori jaoks seatud peaeesmärke on hea kvaliteediga toiduainete tagamine taskukohase hinnaga.
EL on tuntud liikmesriikidele kehtestatud toiduainetööstuse kõrgete standardite ja rangete põllumajanduseeskirjade poolest.
Teiselt poolt avaldatakse ELi põllumajandusele pidevat survet konkurentsivõime säilitamiseks, samuti hea kvaliteediga toiduainete tootmiseks.
Me ei saa taimekaitset reguleerivaid õigusakte arutades neid tegureid eirata.
Komisjoni ning põllumajanduse ja maaelu arengu komisjoni väljendatud arvamus täitis kõikide huvirühmade ootusi.
Siiski on esitatud muudatusettepanekud või arutelu ajal keskkonna-, rahvatervise- ja toiduohutuse komisjonis tehtud ettepanekud tekitanud tõsist muret.
Kui need muudatusettepanekud vastu võetakse, võivad sellel olla ettenägematud tagajärjed.
Need kujutavad endast ohtu mitte üksnes põllumajandusele ja toiduainetööstusele, vaid ka loodusele.
Kas see tähendab, et geneetiliselt muundatud organismid tuuakse ELi turule? 90% taimekaitsevahendite turult kõrvaldamine avaldaks traditsioonilistele põllukultuuridele tohutut mõju.
Daamid ja härrad, ma palun teil veel kord tungivalt võtta oma otsuse aluseks loogilised teaduslikud tõendid ja hea tava, mitte kuulujutud ja emotsioonid.
Ma loodan, et teie hääletamine kajastab kõikide sidusrühmade arvamust ja et tulemus on tasakaalus ja asjakohane, nii et põllumajandust ei hävitataks, ELi kodanikke ei jäetaks ilma Euroopa toiduaineteta ja miljonid inimesed ei jääks keskkonnakaitse nimel töötuks.
(DA) Proua juhataja, homme hommikul vara lähen ma toidukauplusesse, et osta pudelis joogivett.
Nii teevad inimesed paljudes riikides, sest põhjaveeallikad on reostatud.
Vett töödeldakse keemiliselt, nagu oleks see määrdunud mantel.
Siis lisatakse sellele kloori ja vesi maitseb halvasti, kuid on kallis.
Meil Taanis on rikkalik maa-alune kullasoon: puhas põhjavesi.
Me joome seda ilma veepuhastusjaamas töötlemata.
See on tervislikum kui pudelivesi, maitseb paremini ja on palju, palju odavam.
Siiski tähendab see, et me peame seda jälgima ja keelama pestitsiidi pihustamise juhul, kui pestitsiid võiks põhjavette sattuda.
Seepärast on Taanis keelatud 13 erineva pestitsiidi pihustamine, neist 12 on avastatud joogivees.
Me tahaksime seda olukorda säilitada ja seetõttu palun, et minu parlamendiliikmetest kolleegid hääletaksid kaitsealade kehtestamist lubava muudatusettepaneku poolt.
Me oleme selle ettepaneku heaks kiitnud juba vastu võetud õigusaktides, seda tuleb nüüd korrata, et takistada nende õigusaktide kehtetukstunnistamist.
Lõpuks, meid on toetanud selle parlamendi suur enamus ja seejärel komisjoni president José Manuel Barroso.
Tänan teid!
Meil puudub Taani põllumajandusvoliniku toetus, kes toetaks koos Taani toiduainetööstuse, põllumajandus- ja kalandusministriga (samuti Taani liberaalsest erakonnast (Venstre)) pigem põllumajandusettevõtjate võimalust meie joogivett rikkuda.
On kurb, et Taani põllumajandusnõukogu toetaks pigem Venstret.
Väga lühinägelik on taga ajada veidi suuremaid teraviljasaake ja siis maksta miljardeid kroone põhjavee puhastamiseks.
Aluslepingus kinnitatakse, et reostajad peavad ise maksma.
Ma esitasin sellekohase muudatusettepaneku ja ma palun tungivalt, et minu kolleegid parlamendis toetaksid aluslepingu nõudeid.
Mitte kellelgi pole õigust mürgitada meie ühist maad ja joogivett.
(ES) Proua juhataja, volinikud, Euroopa Komisjoni välja töötatud eelnõuga direktiivi 91/414/EÜ asendamiseks saavutatakse loa andmise menetluse suurem ühtlustamine, tagades samal ajal tarbijate kaitse.
Siiski jätab keskkonnakomisjoni tulemus arvesse võtmata mitte ainult suurema ühtlustamise vajaduse, vaid heidab põhjendamatult kõrvale tarbija- ja keskkonnakaitse meetmed.
Raport põhineb täieliku usu puudumisel Euroopa Liidus praegu kasutatavatesse põllumajandusliku tootmise meetoditesse.
Põllumajandusettevõtjad pole siiski ainukesed, kes selle tõttu kannatavad: tarbijad kannatavad tõenäoliselt samuti, sest paljud põllukultuurid ei suuda püsima jääda ja neid on vaja importida, mis annab hävitava hoobi toiduohutusele.
Piisavalt tähelepanu pole osutatud asjaolule, et taimekaitsevahendite heakskiitmine ja kasutamine on juba allutatud Euroopa Toiduohutusameti ja liikmesriikide pädevate asutuste rangele kontrollile.
Veel enam, selle ettepanekuga vähendatakse 1991. aastal lubatud 1 100 toimeaine arv 148-le, mis on loetletud kõnealuse ettepaneku I lisas.
Sellest 148 ainest on üksnes 34 insektitsiidid, nematotsiidid või akaritsiidid - ained, mida kõige rohkem vajatakse põllukultuuride kasvatamiseks Euroopa Vahemere-äärsetel aladel, kus putukate rünnakud on kõige sagedasemad kogu liidus.
Putukad pole ohuks mitte üksnes taimedele, vaid nad on ka väga raskete inimeste haiguste edasikandjad.
Komisjoni ettepanek jagada Euroopa Liit kolmeks taimekaitsevahendite vastastikuse tunnustamise alaks tuleks ennistada.
Pestitsiidide välistamise kriteeriumid peavad põhinema nõuetekohastel riskianalüüsidel.
Ilma riskianalüüsita on võimatu kindlaks määrata nende ainete toimet tervisele või keskkonnale.
Viimaseks tahaksin rõhutada, et annus määrab, millal ravimist saab mürk.
(FR) Proua juhataja, ma rõhutan tänaõhtuse arutelu tähtsust, sest täna pole kaalul midagi vähemat kui meie nägemus Euroopa põllumajanduse tulevikust ja vajadus kaugeneda ilmselgelt liiga suurt reostust põhjustavast intensiivsest põllumajandusest, et liikuda säästva põllumajanduse suunas, mis austab bioloogilist mitmekesisust.
See on väljakutse, mille Euroopa peab vastu võtma kolmel põhjusel: esiteks, üldsuse arvamus on pestitsiidide kasutamise vastu, sest ilmneb üha rohkem skandaale ja ohte tervisele; teiseks tahab suurem osa põllumajandusettevõtjaid ise Euroopa Liidu abi viljelusmeetodite muutmiseks, et nad ei peaks enam valima oma tervise kaitsmise ja tulu suurendamise vahel, ja kolmandaks, kogu Euroopa mesinikud nõuavad rangeid eeskirju pestitsiidide müügi peatamiseks, mille mõju mesilastele pole hinnatud.
Seetõttu on oluline, et homse hääletamise tulemus kolme, Hiltrud Breyeri, Christa Klaßi ja Irena Belohorská koostatud raporti kohta kinnitaks keskkonnakomisjoni ambitsioonikat seisukohta.
Me peame kinnitama, et tervis ja keskkond on esmatähtsad; et on vaja konkreetseid meetmeid kõige tundlikemate kaitsmiseks kahju eest; et kõige ohtlikumad ained hõlmatakse ettevaatuspõhimõttega; et mittekeemiliste alternatiivide kasutamist tõepoolest julgustatakse ja et õhust pihustamine edaspidi põhimõtteliselt keelatakse.
Lühidalt, me peame paljude Euroopa meeste ja naiste väljendatud mured, kes - nagu märkis proua Isler-Béguin - on meile kirjutanud lootuses, et põllumajandus ei sõltuks tulevikus kemikaalidest, muutma praktilisteks tegudeks.
(PL) Proua juhataja, taimekaitsevahendite - pestitsiidide - kasutamine on teatud olukorras oluline.
Poolas on ülekaalus väiketalumajapidamised, mille omanikud jätavad rahapuuduse tõttu ostmata kulukad pestitsiidid ja kannavad mõnikord seetõttu sama suurt kahju kui kahjurite ründe tagajärjel.
Ma olen kõikide meetmete poolt, mis soodustavad pestitsiidide kasutamise asemel taimekaitsevahendite ratsionaalset kasutamist, kaasa arvatud nõustamine, väljaõpe, teadusuuringud, toetused kaasaegse taimekaitsevarustuse hankimiseks, asendustoodete kasutuselevõtmine, mis aitavad keskkonda ja tervist kaitsta ja on kooskõlas põllumajandusettevõtjate huvidega.
Kui tekib saagi kaotamise oht, võivad põllumajandusettevõtjate teadmatus ja nõuetekohase abi puudumine viia pestitsiidide kontrollimatu kasutamiseni.
Probleem, mis meile juba pikka aega muret valmistab, kuid pole siiani täielikult lahendatud, on endistesse nõukogude bloki riikidesse kogunenud ülimürgiste pestitsiidide kõrvaldamise küsimus, samuti pinnase taaskasutusse võtmine.
Need ained mürgitavad nii vett kui ka pinnast.
See taak kahandaks kõnealustes dokumentides ettevalmistatud meetmete tõhusust.
(PL) Proua juhataja, tootjad, keda sunnitakse looma täiusliku välimusega toiduaineid, võtavad kasutusele pestitsiidid, mis on kahjulikud mitte üksnes keskkonnale ja majandusele, vaid ka inimeste tervisele.
Ma loodan, et arutatavad eelnõud tagavad tarbitavate toiduainete kvaliteedi parandamise ja julgustavad rakendama rohkem mahepõllumajanduslikke toomisviise, mille puhul kasutatakse pinnase rikastamiseks rohkem looduslikke väetisi.
Lisaks tahaksin seoses hoolimatu ja ebaeetilise tavaga vedada teadaolevalt kahjulikud aineid välja kolmandatesse riikidesse, tsiteerida Poola populaarset vanasõna: "Käitu nii, nagu sa tahaksid, et sinuga käitutaks".
See on isegi tähtsam, sest ohtlikud pestitsiidid tulevad tagasi toiduainetega, mida rikkad riigid ostavad odavalt ja mis hävitavad inimeste tervist.
Lisaks üldsuunistele tuleks pestitsiidide säästva kasutamise strateegiad välja töötada riiklikul tasandil, kus on võimalik võtta asjakohaseid meetmeid.
Taimekaitsevahendite kasutamise koguseline vähendamine peaks olema suurem piirkondades, kus pestitsiide rohkem kasutatakse.
(SK) Ma hindan väga asjaolu, et kõigis kolmes raportis nõutakse kõrget kvalifikatsiooni töötajatelt, kes käsitlevad pestitsiide kõikidel etappidel.
Tegevuskavad, integreeritud juhtimine ja ranged impordieeskirjad - ka need näited on kõikide raportite puhul positiivsed.
Siiski tuleks nii õhust pihustamise keelamine kui ka alternatiivne olukord, kus õhust pihustamine oleks võimalik, sätestada täpselt, selge sõnastusega.
Samamoodi ei ole selgelt määratletud koguselise kasutamise vähendamise mõiste ja sellega avatakse uks mitmetele ohtudele käsitluse mittevalikulise kohaldamise tõttu.
Näiteks Slovaki Vabariigis kasutatakse keskmiselt vähem kui 1 kg pestitsiide hektari kohta, samal ajal kui teistes riikides kasutatakse tervelt 8 kg.
See tähendab, et on riike, kus pestitsiidide kasutamist tuleb tõepoolest märgatavalt vähendada, ja on riike, kus pestitsiidide kasutamist tuleks isegi suurendada.
Seepärast teen ettepaneku, et võtaksime hääletamise juures arvesse Euroopa Taimekaitse Assotsiatsiooni soovitusi, või teise valikuna jätaksime esimesel lugemisel vastu võtmata raportid ja ning jääksime komisjoni tasakaalustatud soovituste juurde.
(NL) Proua juhataja, volinikud, daamid ja härrad, meil on aeg kindlaks määrata pestitsiidide säästva kasutamise temaatiline strateegia ja hea mõte on ka osa sellest viivitamata ellu viia.
Silmas pidades paketi märkimisväärset mõju toiduainete kvaliteedile, rahvatervisele, keskkonnale ja meie põllumajanduse jätkusuutlikkusele - mis kõik valmistavad muret - on kogu meie fraktsioon, samuti meie raportöör ja variraportöör, pühendanud sellele palju aega.
Ma tahaksin esile tuua nelja punkti.
Esiteks, pestitsiidide kasutamise edasine vähendamine on mõistlik.
Aga siis peab see keskkonnale avaldatavat mõju tegelikult vähendama ja sel põhjusel oleme lihtsalt kasutatava koguste vähendamise vastu.
Me tahame vähendada tegelikku mõju, võttes aluseks teadusliku riskihinnangu.
Teiseks, me oleme sarnasel seisukohal vooluveekogude kallastele rajatavate kaitseribade suhtes, kus pihustamine pole lubatud.
Ka siin oleme riskipõhise lähenemisviisi poolt ja arvame, et liikmesriigid suudavad paremini teha vastutustundlikke valikuid, mis osaliselt põhinevad veepoliitika raamdirektiiviga sätestatud kriteeriumidel.
Kolmandaks, ma imestan, miks see parlament, mis on lõppude lõpuks sellise siseturu eestkõneleja, mis tagab tarbijate, tervise ja keskkonna kõrgetasemelise kaitse, avaldab vastuseisu esimesele sammule selle valdkonna ühtlustamise suunas.
Me oleme komisjoni esitatud ELi-siseste vastastikuse tunnustamise alade ettepaneku poolt ja sooviksime näha ka vabatahtlikku vastastikust tunnustamist alade vahel.
Lõpetuseks, me oleme naabritele teabe esitamise üldise nõude vastu, mida proua Breyer oma raportis soovitab.
Rangelt reguleeritud tegevuse jaoks on see teave mitte üksnes mittevajalik, vaid põhjustab ka soovimatut pinget ja stressi.
Kindlasti ei tohi eesmärgiks olla liikumine teatud mõttes eraviisilise jõustamise suunas.
Sellist ühiskonda me ei taha ega toeta.
(PL) Proua juhataja, tänane arutelu on Euroopa põllumajanduse ja keskkonnakaitse jaoks äärmiselt tähtis.
Palju inimesed on pestitsiidide kasutamise poolt ja paljud on vastu.
Siiski ma usun, et põllumajandusettevõtjate juhtpõhimõte peaks olema: "nii vähe pestitsiide kui võimalik, ainult need, milleta hakkama ei saa", ning tootjate ja turustajate juhtpõhimõtteks peaks olema ettevaatuspõhimõte, mis peaks olema ülim põhimõte iga tarbijate elu ja tervist mõjutava juhtumi puhul, kus uue pestitsiidi kasutuselevõtmine tekitab muret kas siis teaduslike andmete teatud mitmetähenduslikkuse tõttu või sellepärast, et pole olnud piisavalt aega ümberlükkamatute tõendite kogumiseks, mis võimaldaksid ühemõtteliselt kinnitada, et konkreetne toode või aine on inimestele ja loomadele kahjutu.
Pestitsiidide säästva kasutamise kontekstis usun, et tuleks astuda järgmised sammud: kõige esmalt peaksid komisjon ning liikmesriigid tagama järjepideva väljaõppe ja nõustavad ning haridusalased programmid, mida vähemalt osaliselt rahastavad pestitsiide tootvad ettevõtted.
Vaja on koordineeritud järelevalvet ja andmete kogumist pestitsiidide kahjuliku toime kohta inimeste tervisele ja keskkonnale, ning see peaks hõlmama pikaajalisi teadusprogramme ja reostajatele sanktsioonide määramist.
Tuleks kehtestada koordineeritud süsteem andmete kogumiseks tootmise, impordi, ekspordi, müügi, turustamise ja pestitsiidide kasutamise kohta ning see peaks olema avalikkusele kättesaadav.
Soodustada tuleks põllumajandustavasid, mis soodustavad pestitsiidide kasutamist väikestes kogustes, see aitaks muuta nende preparaatide üldist kasutamist.
Tuleks kehtestada nõuetekohane kontrollimine ja keelata tuleks kemikaalide abil toodetud toiduainete import ELi.
(NL) Proua juhataja, taimekaitsevahendid on põllumajandustootmise ja toiduainevarude seisukohalt Euroopas ikka veel olulised.
Kui me võtame Euroopas konkreetseid meetmeid, siis tekib suur küsimus, millist mõju see avaldab konkurentsiga seotud suhetele ülejäänud maailmaga.
Kui me oleme Euroopas liiga ranged ja ei saa ülejäänud maailmale samasuguseid reegleid kehtestada, tähendab see, et me võime Euroopas tarbida tooteid, mida me ei saa siin toota, ja see tundub mulle vale.
Loomulikult on alati oluline jätkata kahjulike mõjude hindamist, aga me ei tohi sellega liialdada.
Ma nõustun igaühega, kes väidab, et me peaksime keskenduma ohtudele ja mitte koguste vähendamisele.
10meetrine kaitseriba oleks katastroof Madalmaade ja teiste jaoks ning tuleks määrusest välja jätta.
Lõpuks, naabrite teavitamine.
Kui midagi on heaks kiidetud, miks peaks sellest ka naabritele teatama?
See nõue ei ole üldse vajalik.
Proua juhataja, Ühendkuningriigi pestitsiide kontrolliti põhjalikult 1985. aastal.
Ettevõtted, nagu Syngenta räägivad, et põllumajandustootjatele ei tohiks keelata vahendeid, mida nad vajavad.
Nimetatud määrused viivad meid kaugele hea, teadmistepõhise reguleerimise põhimõttest.
Näiteks sillutiste umbrohutõrje on ilma kemikaalideta 400 korda kallim.
Golfi- ja spordiväljakute valdkonna ettevõtjad ütlevad, et ilma pestitsiidideta ei ole võimalik muru säilitada.
Taimekaitseamet ütleb, et pestitsiidide keelamine tähendab, et tootmises on 65-200% rohkem maad, mis vähendab tootlikkust.
Äriühingu Corbett Farms kohaselt on käesolev aasta tõestanud pihustamise väärtust kartulite närbumistõve ennetamisel.
Pestitsiidid on kallid ja meie põllusaagi kaitsmiseks kasutatakse äärmiselt väikesi koguseid.
Otsused selle kohta, kuidas ja millal pihustada, tuleb langetada iga üksikjuhtumi puhul eraldi.
Meelevaldne kasutamise vähendamine ei saa olla teaduslikult põhjendatud.
Proua juhataja, palun kaotage ELi hukutavad määrused.
Ühendkuningriigi Iseseisvuse erakond hääletab vastu.
(DE) Proua juhataja, volinik, daamid ja härrad, lubage mul alustada tänu väljendamisega raportööridele ja variraportööridele.
Ütlematagi on selge, et me kõik tunneme sügavat muret tervise ja tarbijate kaitse pärast, ja see väga pingeline arutelu annab tunnistust meie parlamendi mitmete liikmete tunnete tugevusest.
Sellele vaatamata on tähtis, et me tõepoolest otsustaksime faktide põhjal ja ei otsiks tegelikkuse eest põgenemiseks patuoinaid.
Oleks väga kerge, eriti käesoleva õigusloomepaketi puhul, valida välja teatud konkreetsel alal tegutsejad ja sellega piirdudagi.
See oleks täiesti vale.
Algusest peale tuleb tunnistada, et me kõik Euroopas vajame toimivat põllumajandussektorit, mis tähendab ka vajaduse korral teatud hulga taimekaitsevahendite kasutamist.
Klaßi raporti teatud aspektide kohta ütleksin, et kahtlemata on arukas põhimõte näha ette teatavad vähendamiseesmärgid, aga ma arvan, et siin parlamendis heaks kiidetud kogusega seotud lähenemisviis on lihtsalt liiga jäik.
Iga liikmesriik peaks tõsiselt kaaluma, mida ta ise teha saab, sest üksnes üldise koguse vähendamine ja usk, et see puhastab keskkonna, on tõepoolest ebateaduslik.
Kaitseribade suhtes pole komisjoni valitud strateegias, mis peab subsidiaarsust võtmeelemendiks, midagi valesti.
Iga liikmesriik peaks läbi mõtlema, kuidas ta tahaks neid kaitseribasid reguleerida.
10meetrise kaitseriba pimesi kehtestamine kogu ühenduses oleks vale.
Püüded leida mittekeemilisi alternatiive tundlikel aladel, nagu haruldaste taimede ja loomade elupaigad, oleks samuti lähenemisviis, mida tuleks kõhklemata toetada.
Breyeri raporti puhul on oluline, et me toetaksime kolme ala käsitlust.
Litsentside kehtivuse ulatuse piiramine ühe liikmesriigiga oleks äärmiselt kitsarinnaline lähenemisviis.
Välistamiskriteeriumi rakendamine nõuab erilist tähelepanu.
Lauskeeluga kõige kantserogeensematele, mutageensematele ja reproduktiivtoksilisematele ainetele (CMR1) võib nõustuda, kuid vähem kantserogeensete, mutageensete ja reproduktiivtoksiliste ainete (CMR2) puhul pooldan ka mina loa andmise otsuste põhjendamist teaduslike andmetega.
(EL) Proua juhataja, volinik, daamid ja härrad, õigusloomega seotud ettepanek, mille poolt me palume hääletada eesmärgiga tagada inimeste tervise ja keskkonna kaitse kõrge tase, sätestades ühenduse mehhanismid pestitsiidide säästvaks kasutamiseks ja kehtestades eeskirjad nende Euroopa turule viimiseks.
Ma usun, et keskkonna-, rahvatervise- ja toiduohutuse komisjoni ettepaneku toetamisega vähendada pestitsiidide kasutamist Euroopas 20% võrra saadame välja tugeva sõnumi.
Me peame tugevdama pestitsiidide aruka kasutamise kontrolli, ja mis kõige tähtsam, edendama teadustegevust leidmaks ohutumaid taimekaitse alternatiivmeetodeid.
Samal ajal on ettepanek loobuda alade süsteemist ja kohustuslikust vastastikusest litsentsimisest tasakaalustatud seisukoht.
Arvestades põllumajandusettevõtjate ja tööstuse probleeme, võimaldab see liikmesriikidel soovi korral kohaldada kõrgemal tasemel keskkonnakaitset kooskõlas kohalike tingimustega.
Lõpuks lubage mul ära märkida eriline vajadus kaitsta teisest kasutamist.
Kutsun teid üles, daamid ja härrad, toetama ettepanekut luua Euroopa fond teadusuuringute edendamiseks.
Sellega kindlustame põllumajandusettevõtjate jõukuse ja säilitame oma erilised kodumaised tooted, mis on osa Euroopa põllumajanduse traditsioonist ja mis hoogustavad märkimisväärselt Euroopa põllumajandust.
Proua juhataja, tänan teid võimaluse eest öelda paar sõna kõnealuse kolme raporti kohta.
Esiteks olen veendunud, et peame Euroopas suutma toota teravilja ning puu- ja juurvilju viisil, mis on ohutu inimtarbimiseks.
Siiski peame kõnealuse eesmärgi saavutama tasakaalustatud viisil ja kaine mõistusega, et kaitsta inimeste tervist põllumajandust karistamata.
Me ei soovi kehtestada piiranguid, mis mõjutaksid negatiivselt Euroopa põllumajandust ja mille tagajärjeks oleks tohutus koguses toiduainete importimine koos mõjudega, mida avaldavad toiduainete transportimiseks läbitud miilid, ning loomulikult vähene kontroll pestitsiidide kasutatud koguste üle, mida kasutatakse imporditud toiduainete tootmisel.
Teiseks toetan riskipõhise hindamise ettepanekut, mis põhineb teaduslikel alustel ja osutub liikmesriikides teostatavaks.
Lõpuks olen veendunud, et 10meetrine kaitseriba on "üks suurus sobib kõigile" lahendus ning seda on vaja muuta, et võimaldada liikmesriikidel arvestada kohalike tingimustega.
Nagu ennist ütlesin, ei suuda isegi Euroopa Parlament luua seadusi kliima- ja mullatingimuste kohta kogu mandril.
(FI) Proua juhataja, temaatiline strateegia ja taimekaitsevahendeid käsitlev raamdirektiiv on suurt väljakutset esitavad õigusloomeprojektid ja kajastavad ELi keskkonnapoliitika ees seisvaid põhilisi ülesandeid, nimelt seda, kuidas ühte poliitikasse tõhusalt koondada keskkonna ja tervise kaitse, mis võtab arvesse sotsiaalset tegelikkust.
Me peame mõistma, et taimekaitsevahendite ja pestitsiidide kasutamine on majanduslikus mõttes väga kasulik.
Kui aus olla, siis on nende ainete oskuslik kasutamine kaasaegse toiduainete tootmise väga oluline eeltingimus.
Samal ajal on taimekaitsevahendite kahjulik mõju keskkonnale ja vooluveekogudele siiski ilmne tõsiasi.
Kuidas me siis saame neid aineid kasutada viisil, mis lubaks meil ikkagi pestitsiidide kasutamisest kasu saada, kuid mis samal ajal vähendaks kahjulikke mõjusid?
Ma tulen riigist, kus põllumajandus on austatud tegevusala ja kus kohalikku põllumajandust peetakse tähtsaks.
Teisest küljest on keskkond eriti habras.
Näiteks Soomes on peaaegu 200 000 järve, sadu tuhandeid teisi vooluveekogusid ja maailma üks kõige reostatum meri.
Hajus veereostus on väga tõsine keskkonnaprobleem ja taimekaitsevahendid moodustavad osa selles probleemist.
Tegemist on keerulise probleemiga ning on igati õige, et direktiiv peaks võtma arvesse liikmesriikidevahelisi erinevusi.
Kindlasti vajame teatud standardeid, mis kehtivad kogu ELi ulatuses, kuid Soomes kohaldatavad heastamisvahendid ei saa olla samad, mis näiteks Luksemburgis.
Seepärast ütlevad mõistus ja keskkonnaprobleemid meile ette, et me keskenduksime eesmärkidele ja jätaksime meetmete valiku liikmesriikidele.
Selle hea näide on kaitseriba, mis kahtlemata mängib vooluveekogude kaitsel tähtsat rolli.
Ma olen kindel, et igale olukorrale sobivad ja komisjoni ettepanekule vastavad kaitseribad on edasiliikumine õiges suunas.
Kui me praegu otsustame täpselt määratletud piirväärtuste kasuks, kohaldades "üks suurus sobib kõigile" põhimõtet, tekib tõsine oht, et paljudes riikides satutakse vihma käest räästa alla.
Võib-olla peaksin pigem ütlema, et need ei lahenda probleemi paindlikult ega rahuldavalt.
(DA) Proua juhataja, mõnes meie parlamendiliikmetest kolleegide sõnavõtus ilmneb teatud mittemõistmine.
Seetõttu olen rõõmus, et saan võimaluse teist korda sõna võtta.
Täheldasin kolme väärarusaama.
Esimene hõlmab vähendamise eesmärki: mõned parlamendi kolleegid kinnitavad, et see lihtsalt pole võimalik.
Riikide vahel on erinevused ning ühist Euroopa vähendamiseesmärki pole võimalik luua.
Ei, seda ei tohi teha!
Seda me ei teegi.
Selle asemel ütleme, et Euroopa ühine vähendamiseesmärk peaks olema 20%.
Muidugi võib see mõnele riigile tähendada 30% ja teistele 10%.
Riiklikud vähendamiseesmärgid kehtestatakse riikliku tegevuskava alusel.
Seetõttu on ekslik seda teemat karta.
Võtmeelemendiks on arvestamine asjaoluga, et gramm ühte pestitsiidi võib mõnikord olla ohtlikum kui terve kilogramm teist.
Seetõttu lisasime kasutamissageduse näitaja kui vähendamiskohustuse osa.
Võin väga hästi ette kujutada, et ka komisjon tahab selle kohta midagi öelda, kui teie, härra Dimas, saate varsti uuesti sõna võtta.
Teine vääritimõistmine hõlmab alasid.
On tekkinud ettekujutus, et kui me alasid ei kehtesta, siis on see peaaegu siseturu põhimõtete solvamine.
Ei, vastupidi!
Loobudes sellest rumalast alade moodustamise mõttest ja öeldes, et me viime järk-järgult sisse vastastikuse andmete jagamise, oleme öelnud, et kogu EL on ala, kus me andmeid ühiselt kasutame.
Siiski on selge, et me ei saa rääkida kohustuslikust pestitsiidide vastastikusest tunnustamisest ainult seetõttu, et igas riigis on erinevad geograafilised, kliima- ja keskkonnatingimused.
Arvan, et peaaegu igaüks siin täiskogul, kes on täna sõna võtnud, nõustub selle märkusega.
Kolmas oluline väärarusaam on ettekujutus, et see hävitab põllumajanduse konkurentsivõime.
Ei!
Oleme Taanis alates 1980. aastatest vähendanud pestitsiidide kasutamist 50% võrra, ilma et see avaldaks mingit mõju põllumajanduse konkurentsivõimele.
Pestitsiidid on kallid ja eeldades, et neid kasutatakse nõuetekohaselt, on konkurentsivõime seisukohalt parem, kui neid kasutatakse vähem.
(SV) Proua juhataja, aeg on napp ja ma räägin eelkõige selleks, et väljendada oma toetust Breyeri raporti kaasraportöörile fraktsioonis PPE-DE, Erna Hennicot-Schoepgesile.
Minu arvates on väga kahetsusväärne, et enamik minu fraktsiooni liikmeid jättis tähelepanuta proua Hennicot-Schoepgesi soovitused mitme tähtsa punkti puhul ja ei toetanud raportis esitatud olulisi ettepanekuid.
Loomulikult olen sellega nõus, et nõue esitada teave 48 tundi enne pihustamist on ebapraktiline ja ei toimi, kuid pole põhjust järeldada, et me teabenõuet üldse ei vaja.
Proua Hennicot-Schoepgesi ettepanek on kompromissina hästi tasakaalus.
Veel üks tähtis teema on eriti tundlike ainete kasutuselt kõrvaldamise kriteeriumid.
Loomulikult peame oma otsused langetama kooskõlas eelkõige parlamendis vastu võetud otsustega uue REACHi kemikaale käsitleva õigustiku kohta.
Selle üks aluspõhimõte on kõrvaldada kasutuselt järk-järgult ained, mille puhul on raske kehtestada ohtlikkuse piirväärtusi.
Ilmselt peame ka sel juhul sama liini järgima, eriti kui me tegeleme ainetega, mis puutuvad kokku või võivad kokku puutuda toiduga.
Veel üks küsimus, mille puhul ma toetan raportööri, proua Breyerit, on alade moodustamise ettepanek.
Kui ma nägin komisjoni ettepanekut, pakkus mulle kohe huvi kavatsus jagada Euroopa aladeks, mille kasvu-, kliima- ja muud tingimused on suhteliselt sarnased.
Siiski on käesolev aladeks jagamise ettepanek kahjuks liiga meelevaldne.
Ma ei saa seda lähenemisviisi toetada ja usun, et liikmesriikidele peaks jääma õigus keelata erinevad preparaadid, isegi kui naaberriigid on andnud neile rohelise tee.
Ma tahaksin käsitleda ka teisi küsimusi, kuid mu aeg on läbi.
(NL) Härra juhataja, kui ma jalutan oma kodukülast välja, olen keset kordumatut põllumajanduspiirkonda, suurte linnade Amsterdami, Rotterdami ja Utrechti vahelises rohelisel alal.
Praegu on see ikka veel roheline põllundusmaa, aga kui keskkonna-, rahvatervise- ja toiduohutuse komisjoni ettepaneku alusel kehtestatakse 10meetrine kaitseriba, on selles piirkonnas praktiliselt võimatu põllumajandusega tegelda, kuid just põllumajandus hoiab seda ala rohelisena.
Eelmisel nädalal üritasin, kuid suutsin vaevu leida paljude kraavide vahel 20 meetri laiust maalappi.
Igaüks, kes Madalmaadest vähegi midagi teab, saab aru, et see ei kehti mitte ainult roheliste alade puhul.
Madalmaade põllumajandusele on iseloomulik, et karjamaade vahel on palju kraave.
See tähendaks, et 10meetriste kaitseribade rajamise korral kaotaksid Madalmaad oma põllumajandusmaast 800 000 hektarit, mis moodustab 35% põllumajanduspiirkonnast.
Seetõttu palun, et parlamendiliikmed seda ettepanekut ei toetaks, pidades silmas ka Euroopas ja maailmas vajalikku põllumajandustoodangut, nagu ütles põllumajanduse ja maaelu arengu komisjoni esimees.
See ei tähenda sugugi, et ma pole nõus eesmärgiga kaitsta loodust ja inimeste tervist.
See püüe on meil kõigil ühine.
Ma mõtlen ainult, et seda on parem saavutada riskianalüüsil ja riski vähendamisel põhineva lähenemisviisiga.
Alternatiiv, kasutamise vähendamine, tundub kindlasti kena ja lihtne - üldine vähendamine 20% võrra - kuid see ei taga tarbijate parimat kaitset, sest seda saab käsitada üksnes koguste ja mitte lõpliku mõju, lõpliku riski kaudu.
Selles kontekstis on mul tegelikult raske mõista Euroopa Demokraatide ja Liberaalide Liidu fraktsiooni valulist väänlemist, mis pooldab nii üldist vähendamist 20% võrra kui ka riskipõhist lähenemisviisi.
Mul on kaks viimast märkust.
Kõik, mis ma litsentsimissüsteemi kohta ütlen, on see, et 27 liikmesriigile on vastuvõetavad kolm kliimavööndit, mis ilmselt arvestavad ka riikide tingimustega.
Lõpuks tahaksin komisjoni paluda, et kõikides nendes suurtes aruteluvaldkondades ei jäetaks kahe silma vahele vähem tähtsaid põllukultuure.
(FR) Proua juhataja, pestitsiidide jäägid on praegu kõikjal: toidus, vees, õhus, meie keha kudedes ja rinnapiimas ning - see on kõige hirmutavam - meie sündimata laste kehas.
Me alles hakkame aduma pikaajalisi tagajärgi, mida põhjustavad kõikjal esinevad pestitsiidijäägid: need hõlmavad erinevaid vähivorme, sisesekretsioonisüsteemi häireid, meeste sigimisvõime vähenemist, meie immuunsüsteemi kahjustamist ja närvisüsteemi degeneratiivseid haigusi.
Niisiis, jah ning veel kord jah: vähendagem pestitsiidide kasutamist ja tehkem seda kiiresti.
Ma toetan täielikult ettepanekuid, mida minu kolleeg proua Hennicot tegi Breyeri raporti kohta, ja aja kokkuhoiu huvides rõhutan veel üht punkti, mida ma pean eluliselt oluliseks ja mida arutati fraktsioonis PPE-DE - nimelt inimeste teavitamine, kes elavad alade lähedal, mida hakatakse pestitsiididega töötlema.
Ma arvan, et osa meie fraktsioonist ei käitu mõistlikult, toetades kõnealuse teavitamisnõude kõrvalejätmist ettekäändel, et kui ainete kasutamine on eelnevalt heaks kiidetud, tähendab see, et need ei ole kahjulikud.
Õhust pihustamine on tavaline, eriti metsa- ja viinamarjaistanduste puhul.
Sellega kaasneb oht, et ained kanduvad asustatud või tundlikele aladele, niisiis peab see olema rangelt reguleeritud.
On oluline, et kasvatajad hoiataksid enne pestitsiidide pihustamist lähedal elavaid inimesi ja isikuid, kes võivad pestitsiididega kokku puutuda.
Inimesed, kes kannatavad hingamisteede häirete all, nagu astma, võivad ohus olla, kui nad ei saa varakult teada, et pihustamine on tulemas.
Teabe edastamine ja esitamine ei pane põllumajandusettevõtjatele tingimata täiendavat halduskoormust, nagu mõni minu kaasparlamendiliikmetest oletas.
Tõenäoliselt piisab lihtsatest teadetest kavatsetud pihustamise kuupäevadega, mis paigutatakse riskialadel asuvate asulate lähistele.
Ma tahaksin lõpetada tungiva meeldetuletusega, et on aeg edasi liikuda uue põlvkonna põllumajandustavade juurde, mis austavad keskkonda ja millel on oma osa kaasaegses põllumajandussektoris.
(PL) Proua juhataja, pestitsiidide säästva kasutamise võti on mõistlik riski vähendamine.
Selle eesmärgi saavutamiseks peaksime pestitsiidide säästvat kasutamist reguleeriva direktiiviga sätestama suunised.
Igal riigil on kohustus ette valmistada direktiivis esitatud suuniste kohane tegevuskava.
Iga riik peaks seejuures arvesse võtma kohalikke tingimusi ja erinevusi.
Eelkõige erineb meie põllumajanduse arengutase, ma kordan: põllumajanduse arengutase.
Euroopa Liidu uutel liikmesriikidel tuleb sageli teha tohutut tööd, et arengutaseme osas järele jõuda.
Pestitsiidide kasutamise vähendamine nendes riikides võrreldes praeguse kasutustasemega hakkab lõpptulemusena töötama meie kui tarbijate vastu, juhul kui me ei võta kasutamist vähendades arvesse taimekaitsevahendite kasutamise praegust taset, mis on suhteliselt madal.
Ka meie maastik on erinev.
Poolas on ulatuslikke metsaalasid võimalik kahjurite vastu kaitsta üksnes õhust pihustamisega.
Nende metsade kaitse on kohustus looduskeskkonna ees ja parlamendi kohustus on looduskeskkonda kaitsvate toodete ohutu kasutamise suuniste kehtestamine.
Direktiivis räägitakse palju sellest, et põllumajandusettevõtjate teadmised on pestitsiidide säästva kasutamise kõige tähtsam tegur.
Me kõik vastutame hariduse toetamise ja tingimuste loomise eest, mis võimaldaksid sellel teabel jõuda iga põllumajandusettevõtjani.
Esitades muudatusettepaneku, mis käsitleb ajutisi pestitsiididega seotud riiklikke toetusi, räägin ma mehhanismi poolt, mis võimaldab vanemad preparaadid nii kiiresti kui võimalik kaasaegsete ja turvalisemate vastu välja vahetada.
Ma palun teie toetust.
Direktiiviga sätestatud suunised peaksid julgustama mõistlike meetmete võtmist ning ei tohiks liikmesriike ja põllumajandusettevõtjaid heidutada.
komisjoni liige. - (EL) Proua juhataja, ma tänan tänase istungi sõnavõtjaid positiivsete märkuste eest.
Lubage mul anda lühike ülevaade komisjoni seisukohtadest teatud oluliste küsimuste kohta, mis üles kerkisid.
Lubage mul alustada temaatilise strateegiaga ja eriti punktidega, mis pole direktiiviga hõlmatud.
Kõigepealt olen rahul, et raport toetas pestitsiidide säästva kasutamise temaatilist strateegiat.
Eriti hea on ettepanek uute õigusaktide loomiseks, et reguleerida ohtlike pestitsiidide kasutamist.
Olen nõus, et väga tähtis on rohkem uurida pestitsiidide kombineeritud ja kumulatiivse kasutamise mõju tervisele.
Minu arvates on asenduspõhimõte eluliselt tähtis, see kõrvaldab kõige ohtlikumad ained turult ja asendab need ohutumate alternatiividega, mille seas on mõned mittekeemilised lahendused.
Lõpuks, Belohorská raport, mille võttis vastu keskkonna-, rahvatervise- ja toiduohutuse komisjon, esitab teatud täiendavad meetmed, mis on eriti positiivsed.
Lubage mul nüüd asuda üksikasjalikumalt raamdirektiivi juurde.
Paljud Euroopa Parlamendis vastu võetud muudatusettepanekud pakuvad kasulikke täpsustusi ja need saab kasutusele võtta.
Teised muudatusettepanekud võivad siiski kaasa tuua soovimatuid tagajärgi.
Tahaksin kõigepealt käsitleda põhilisi muudatusettepanekuid, millega komisjon saab nõustuda põhimõtteliselt või osaliselt.
Komisjon nõustub osaliselt ettepanekuga, mille kohaselt liikmesriigid peaksid riiklike tegevuskavadega kehtestama individuaalsed eesmärgid kõige ohtlikumate pestitsiidide kasutamise piiramiseks.
Kahtlemata on selliste eesmärkide seadmine kooskõlas direktiivi üldise eesmärgiga vähendada pestitsiidide kasutamisest tulenevaid ohte.
Siiski pole ELi tasandil üldise alalise eesmärgi kehtestamine, et vähendada pestitsiidide kasutamist, lisaks riiklikele eesmärkidele vajalik ja seetõttu komisjon ei toeta seda.
Tegelikkuses ei tarvitse üldine pestitsiidide koguste vähendamine kaasa tuua riski vähenemist: erinevate ainete kasutamisega kaasneva riski tase on erinev.
Seetõttu peab tegevus riski piiramiseks keskenduma peamiselt kõige kahjulikumatele ainetele.
Komisjon saab põhimõtteliselt nõustuda vooluveekogude kõrval paiknevate põldude juurde rajatavate kaitseribade minimaalse laiuse kehtestamisega, sest see annab täiendavat keskkonnakasu.
10meetrise piirmäära sätestamine vahet tegemata ja kõikidel juhtumitel ei tundu siiski asjakohane.
Komisjon eelistaks, et liikmesriigid määratleksid paindlikud vahemikud ja kehtestaksid kaitseribade nõuetekohase laiuse kooskõlas oma geograafiliste iseärasustega.
Komisjon saab nõustuda ka teatud kasulike selgitustega teiste teemade kohta, nagu tehniline väljaõpe ja sertifitseerimine.
Siiski on ka muudatusettepanekuid, mida komisjon ei saa toetada.
Esiteks on komisjon veendunud, et põhiline meede pestitsiididest sõltuvuse vähendamiseks on integreeritud kahjuritõrje ühtsete üldeeskirjade kohustuslik järgimine professionaalsete pestitsiidikasutajate poolt.
See tuleb kasuks ELi keskkonnale tervikuna ja aitab kaasa säästva ja konkurentsivõimelise põllumajandussektori arengule.
Seetõttu ma ei saa nõustuda selle erakordselt tähtsa meetme väljajätmisega Euroopa Komisjoni ettepanekust vastavalt muudatusettepanekule 86.
Teiseks, Euroopa Komisjon on nõus võtma meetmeid selliste põldude läheduses elavate inimeste kaitseks, kus viiakse läbi õhust pihustamist.
Sellele vaatamata on komisjoni arvates pestitsiidide kasutamise täielik keelamine nn tundlikel aladel ebaproportsionaalne.
Me peame jätma ka liikmesriikidele ja kohalikele ametiasutustele teatud otsustamisvabaduse.
Kui see peaks siiski vajalikuks osutuma ja erandlikel, haruldastel juhtudel, kui tulemusi annab üksnes pestitsiidide kasutamine, peab neil olema õigus tegelda inimeste tervist või bioloogilist mitmekesisust ähvardavate ohtudega.
Kolmandaks, ehkki komisjon on võtnud endale kohustuse kaaluda direktiivi kohaldamisala laiendamise võimalust biotsiididele, nõuab niisugune otsus väga hoolikat uurimist, samuti nagu pestitsiide käsitleva direktiivi teatud nõuete rakendamine.
Kui me saame biotsiide käsitleva direktiivi läbivaatamiseks kavandatava programmi käigus rohkem andmeid, suudame biotsiidide kasutamisega tulemuslikumalt tegelda.
Neljandaks, komisjon ei saa toetada viite lisamist EÜ asutamislepingu artikli 152 lõike 4 kohta, sest direktiivi eelnõu keskendub selgesti keskkonnakaitsele, mis juba sisaldab rahvatervise küsimust.
Viiendaks, ehkki maksude ja maksete määramine on kooskõlas "saastaja maksab" põhimõttega, ei ole praegusel hetkel tõhusat korraldust maksumäärade eristamiseks iga pestitsiidiga seotud riski alusel.
Seetõttu eelistab komisjon praegu ühenduse tasandil makse ja makseid mitte sätestada, vaid lükata see edasi, kuni selle teema kohta on läbi viidud uuring.
Proua juhataja, komisjon võib 166 muudatusettepanekust vastu võtta 121; 25 ettepanekut nendest on täies ulatuses vastuvõetavad ja 96 põhimõtteliselt või osaliselt.
Ma esitan parlamendi sekretariaadile täieliku ülevaate komisjoni seisukohtadest muudatusettepanekute kohta.
Lubage mul veel kord tänada kõiki, kes andsid oma osa tänaõhtusesse arutelusse, ja eriti raportööre tehtud töö eest.
Tänan teid tähelepanu eest.
kirjalikult. - Pestitsiidid liigitatakse kõige ohtlikemate kemikaalide alla, kuna need on mõeldud tapma ning satuvad keskkonda ja toitu tahtlikult.
Üksnes ligikaudu 1% pestitsiididest jõuab oma sihtmärgini.
Seega peame õigusakti ettevalmistamisel pestitsiidide kasutamise ja lubamise kohta võtma arvesse erinevate sidusrühmade huve.
Põllumajandustootjate huvides on saada suurt saaki ja hea kvaliteediga tooteid väheste kuludega.
Kui nemad saavutavad nimetatud eesmärgi väiksema koguse pestitsiididega, võivad nad kokku hoida kulusid ja pakkuda tervislikumaid tooteid.
Kodanike huvides on saada ohutuid, odavaid tooteid ja pestitsiidideta joogivett.
Seetõttu on väiksemas koguses ja ohutumate pestitsiidide kasutamine peaaegu kõigi huvides.
Kui soovime saavutada, et pestitsiidide kasutamist Euroopas tõepoolest vähendatakse, vajame tõhusaid riiklikke kavasid, keskendudes kohalikele oludele ja kasutades kohalikke võimalusi.
kirjalikult. - (HU) Proua juhataja, daamid ja härrad, me oleme nüüd mitu kuud üksikasjalikult arutlenud taimekaitsevahendeid käsitleva õigusloomepaketi üle.
Seekord oleme läbi vaadanud arvukalt ettepanekuid ja need dokumenti sisse viinud.
Arvan, et selle töö tulemusel on meil nüüd eelnõu, mis põhineb paljudel kompromissidel ja vastab nii paljudele nõuetele kui vähegi võimalik.
Siiski on mõned teemad, mille puhul ei tohiks järeleandmisi teha.
Kui kaalul on inimeste tervis, ei saa lubada majanduslike huvide esikohale seadmist.
See eelnõu ei käsitle Euroopa põllumajandussektori konkurentsivõimet, vaid Euroopa kodanike tervise kaitset.
Meile on ka selgeks saanud, et praegu liikmesriikides kehtivad eeskirjad on väga erinevad.
Minu kodumaal on need ühed kõige rangematest.
Samal ajal kui meie siin Strasbourgis arutame, kas vooluveekogude juures oleva kaitseriba laius peaks olema 5 või 10 meetrit, on Ungari määranud kaitseriba laiuseks 50 meetrit, ja mõnes kohas isegi 500 meetrit, ja need on rajatud juba mitukümmend aastat tagasi.
Veel enam, ehkki meie põllumajandusettevõtjad kasutavad kohati 15 korda vähem taimekaitsevahendeid kui Madalmaades, ei suutnud Euroopa sekkumisvarude laod, kui need veel olemas olid, Ungari maisi ära mahutada.
Seda kõike silmas pidades palun oma parlamendiliikmetest kolleege anda homme hääl rangete kasutamise lõpetamise kriteeriumide kehtestamise toetuseks.
Eelnõu kompromissteksti põhjal kohaldataks seda üksnes 29 aine suhtes rohkem kui 600 ainest.
See ei ole liiga kõrge hind tagamaks, et tõestatud kantserogeensed ja toksilised ühendid jäävad koostisest välja.
Isegi kui riigi konkreetse olukorra tõttu tekivad erinevused, kui algab hääletamine, oleme selles suhtes kokku leppinud.
Kasutagem siis oma häält, et saaksime puhta südametunnistusega söögilauda istuda.
kirjalikult. - (SK) Samamoodi nagu meil on inimestele mõeldud ravimid, on meil ka taimedele mõeldud ravimid: pestitsiide võib õigustatult niimoodi nimetada, sest need on ravimid haiguste, kahjurite ja umbrohu vastu võitlemiseks.
Loomulikult tuleb neid kasutada kehtestatud eeskirjade kohaselt.
Nõuetele mittevastava kasutamise tagajärjel võivad organismis ilmneda talitlushäired, mis avalduvad vähina.
Daamid ja härrad, meie lähenemisviis sellele teemale peab põhinema teaduslikul analüüsil.
Me ei tohi järele anda Euroopa Parlamendis puhkenud ohjeldamatule pestitsiidihüsteeriale.
Euroopa suudab üha vähem tagada toiduainetega varustamist ja see suurendab põllumajandusliku toidutööstuse sõltuvust maailmaturu varudest.
Me peame meeles pidama, et toiduainete puudus põhjustab nende hinnatõusu.
Pärast ekspertidega konsulteerimist pean mõningaid keskkonna-, rahvatervise- ja toiduohutuse komisjoni tehtud muudatusettepanekuid ELi direktiivi 91/414/EMÜ ja pestitsiidide säästva kasutamise raamdirektiivi kohta kõlbmatuks.
Need uued täiendused kalduvad kõrvale teaduslikul lähenemisviisil põhineva keskendatud ja proportsionaalse õigusloome põhimõttest.
Ma mõistan, et me vajame toiduohutuse tagamiseks Euroopa pestitsiidide kohta ühtlustatud õigusakte.
Siiski ei tohi me takistada põllumajandusettevõtjatel vajalike vahendite kasutamist, et toota ohutuid, täisväärtuslikke ja taskukohaseid toiduaineid.
Ma ei saa toetada Christa Klaßi ja Hiltrud Breyeri raportit keskkonna-, rahvatervise- ja toiduohutuse komisjonis vastuvõetud kujul.
Ma hääletan nende poolt üksnes juhul, kui minu fraktsiooni PPE-DE muudatusettepanekud vastu võetakse.
Kodukorra artikli 173 (istungi stenogramm) muutmine (arutelu)
Järgmine päevakorrapunkt on Richard Corbetti põhiseaduskomisjoni nimel koostatud raport kodukorra artikli 173 (istungi stenogramm) muutmise kohta.
raportöör. - Proua juhataja, ma tõusen selleks, et esitada põhiseaduskomisjoni nimel ettepanek muuta seda, kuidas me Euroopa Parlamendis salvestame oma arutelusid.
Me kõik teame stenogrammi, mille saame järgmisel arutelule järgneval päeval, kus iga kõneleja kõne on esitatud tema emakeeles.
See tava jätkub.
Seda, mida keegi originaalkeeles öelnud on, ei muudeta.
Põhiseaduskomisjon teeb ettepaneku muuta seda, kuidas säilitame arutelude mitmekeelseid protokolle.
Selle asemel et järk-järgult tõlkida arutelusid ja siis mõned kuud hiljem saada täielikult tõlgitud kirjalik protokoll igas keeles, teeme ettepaneku minna üle süsteemile, mille raames säilitatakse arutelusid elektrooniliselt ja iga kodanik pääseb nende arutelude juurde Interneti vahendusel juba järgmisel päeval ning näeb arutelu visuaalset protokolli, ning mille puhul on iga keele kohta olemas tõlkekabiinides salvestatud lindistused.
See pakuks kuiva tekstiga võrreldes palju elavamat juurdepääsu arutelule.
See oleks vahetult kättesaadav, mitte mitu kuud hiljem.
Pean tunnistama, et olin isegi alguses nimetatud idee suhtes pigem skeptiline.
Mõtlesin alati, et tervikliku paberkujul protokolli säilitamine selle kohta, mida igaüks on öelnud, mida arhiveeritakse ja mida inimesed saavad vaadata veel paljude aastate möödudes, on parlamendi loomulik osa.
Siiski olen põhjalikumal kaalutlusel ja pärast argumentide ärakuulamist veendunud, et meil on võimalik säilitada mitmekeelne juurdepääs, ehkki uuel kujul.
Vana süsteemi probleem seisneb selles, et tõlked ei ole mitte ainult kallid, vaid mis veelgi tähtsam - need on kättesaadavad alles mitu kuud hiljem.
Praegu paigutatakse need Internetti, kus need on elektrooniliselt kättesaadavad.
Neid ei trükita enam Euroopa Liidu Teatajas.
Väga vähesed inimesed pääsevad neile juurde, vaatavad neid või kasutavad neid ajavahe tõttu.
Arutelude säilitamise uues süsteemis, veebitelevisioonis, kui soovite, on arutelud kättesaadavad juba järgmisel päeval, st siis, kui need on veel poliitiliselt olulised ja inimesed nende vastu endiselt huvi tunnevad.
Tundsime samuti muret selle pärast, et ajaloolasi, kes igasugustel teadusuuringutega seotud põhjustel vaatasid Euroopa Parlamendi arutelusid kaua pärast seda, kui meie olime need juba unustanud, võib häirida, et meil ei ole enam kirjalikku trükitud versiooni, vaid üksnes visuaalne mitmekeelne versioon.
Kirjutasime erinevatele ajaloolaste liitudele ja teistele ning minu üllatuseks vastasid nad, et ka nende arvates oleks palju huvitavam audiovisuaalne salvestis tõlke trükitud teksti asemel.
Arutelu vaatamine ekraanilt annab võimaluse tajuda nimetatud arutelu iseloomu.
On võimalik näha kõnelejate kehakeelt ning kogeda palju enamat kui lihtsalt kuiva teksti lugedes.
Sellele vaatamata teeme raportis ettepaneku mitmete kaitsemeetmete kohta.
Esiteks peaks jätkuma tava, et saame mitmekeelse stenogrammi juba järgmisel päeval.
See oleks, nagu varemgi, olemas kõigis originaalkeeltes.
Teiseks on igale Euroopa Parlamendi liikmele tagatud õigus paluda tõlget, kui ta vajab seda oma poliitikaalase töö jaoks.
Iga kõne tõlge tuleb seda paluvale parlamendiliikmele kiiresti kättesaadavaks teha.
Kolmandaks eeldame, et juhatus võib paluda eriti olulise arutelu kirjalikku tõlget, mis avaldatakse jätkuvalt igas keeles kirjalikult.
Neljandaks, kui täiendavad keeleversioonid on kättesaadavad, kuna need on juba tõlgitud - näiteks piduliku istungi puhul, kus kõnelevad riigipead ning on olemas viisakust väljendavad tõlked - tuleb need samuti üles panna Euroopa Parlamendi veebilehele.
Seega: kui teistes keeltes on tõlked olemas, siis me neid ka kasutame.
Lõpuks palume juhatusel jälgida tehnoloogilist arengut, et uurida, kas tulevikus võiksid näiteks arvutitõlked olla lisavahendiks aruteludel väljendatud esialgsete ideede edasiandmisel.
Kokkuvõttes on see õiglane ettepanek, mille eelised kaaluvad üles selle puudused.
Tegu ei ole üksnes rahalise küsimusega, vaid ka sellega, et peame olema kaasaegne parlament ja tegema arutelud kättesaadavaks palju kiiremini ja kujul, mis on palju kasulikum.
fraktsiooni PPE-DE nimel. - (DE) Proua juhataja, meie fraktsioonis on vaba hääletamine, seetõttu pole ma pädev rääkima oma kõigi kolleegide eest.
Me arutame jälle põhiküsimust, kas parlamendi teenindus on raha väärt või peame kulude vähendamise kohustuse tõttu rihma pingutama.
Lubage mul alguses öelda, et ka mina pean uut video kujul esituse käsitlust heaks ettepanekuks, mida ei tohiks üle parda heita.
Inimesed, kes tahavad saada meie parlamendi istungitest vahetut muljet, võivad selle saada, ja see on õige ning asjakohane.
Minu arvates pole see siiski piisav, sest kirjalike dokumentide arhiveerimine on tõepoolest oluline teenus.
Lubage mul esitada teile selle kohta neli põhjendust.
Esiteks, kõik maailma parlamendid avaldavad oma täiskogu istungite arutelud kirjalikult ja arhiveerivad need, et inimesed saaksid protokollidest teada, mida parlamendis arutati.
Teiseks, videosalvestus jätab elava ja väga huvitava mulje, kuid me teame samuti, et istungite tormilise iseloomu tõttu ei suuda suuline tõlge sageli tagada sellist kvaliteeti, mida me vajame.
Me teame seda oma kogemuste põhjal kokkupuudetest tekstide esitamise bürooga.
Me moodustasime tekstide esitamise büroo ise, et tagada ettepanekute sõnastuse ja ametliku dokumenteerimise absoluutne nõuetekohasus.
Me peame üles näitama erilist hoolikust, sest me töötame nii paljudes keeltes.
Me tahame edaspidi samasugust hoolikust ilmutada meie enda istungite protokollide suhtes.
Kolmandaks, uurijad, kes väljendasid selle teema kohta oma arvamust, ei olnud seostest võib-olla täiesti teadlikud, sest ehkki nad saaksid audiovisuaalse salvestamise, iseloomustab kõnealust lähenemisviisi ranguse puudumine.
Muide, täiskogu istungi arutelu on palju lihtsam analüüsida, kui uurija saab sisestada termini, olgu see "pestitsiid" või "süsinikdioksiid", ja see suunab ta otse arutatava teema juurde.
Võib tunduda, et seda ei saa ilma videosalvestisteta teha.
Lühidalt, ma usun, et kirjalike protokollide säilitamine on oma hinda väärt, ja ma olen kirjalike dokumentide arhiveerimise poolt lisaks videosalvestistele.
fraktsiooni PSE nimel. - (EL) Proua juhataja, daamid ja härrad, arvan, et poliitilisest vaatenurgast sisaldab küsimus, mida täna arutame, kahte võrdse tähtsusega eesmärki, nagu raportöör Richard Corbett ütles.
Ühest küljest on tegemist tehnilise probleemiga: kuidas ma saame tõlget tehnilises mõttes paremini rakendada ja vahendeid kokku hoida?
Teisalt on tegemist küsimusega, kuidas tagada parlamendi töös suurim võimalik arvamuste mitmekesisus, mitmekeelsus ja läbipaistvus.
Siinkohal pean ütlema, et sellises poliitilises kogus nagu meil, mis on kindlasti mitmerahvuseline ja poliitiline, on keel väga suure tähtsusega.
Keel pole mitte üksnes suhtlusvahend, see on ka kultuuri edasiviiv jõud, ideede väljendaja ja nii peaks see pikaks ajaks jääma.
Niisiis ei tohi lasta tehnilistel küsimustel ähmastada arutelu võrdsuse ja kõikide teemade käsitlemise üle kõigis keeltes ja neid teemasid tuleb käsitleda täielikult võrdsena.
Lubage mul tähelepanu juhtida meie ette kerkinud teisele praktilisele küsimusele: kuidas saavutada hõlmamine majanduslikul viisil?
Siin tekivad erinevad probleemid.
Esiteks kirjasõna staatuse langus, teema, mille tähtsusele me juba viitasime.
Ma arvan, et poliitikas peaksime kirjasõna säilitama.
Teine probleem, mida tuleb arvesse võtta, on meie parlamendi tegevuse alaline jäädvustamine.
Lõpuks, kui te lubate mul lõpetada, proua juhataja: kuidas me saame teha meie parlamendi tulemused viivitamata kättesaadavaks elanikkonnale, kellel minu arvates pole alati juurdepääsu internetile?
fraktsiooni ALDE nimel. - Proua juhataja, Ingo Friedrich ja mina esitasime mõned muudatusettepanekud, mis ei püüa mitte asendada vana tehnoloogiat uuega, vaid täiendada vana uuega.
Näib äärmiselt ebaõiglane lõpetada 50aastane tava avaldada kirjalikud käsikirjad uute liikmesriikide ühinemise järel Euroopa Parlamendiga ning minu arvates on möödunud aegade tava jätkamine oluline ajaloolastele teaduslikel eesmärkidel.
Kirjasõna on peamine allikas ja see tuleb säilitada teadusuuringute järjepidevuse, läbipaistvuse ja lihtsuse huvides ajal, mil püüame soodustada uuringuid Euroopa Parlamendi kohta.
Peame endast kui institutsioonist lugu pidama ja säilitama praeguse tava.
fraktsiooni UEN nimel. - (PL) Proua juhataja, komisjoni algatus Euroopa Parlamendi kodukorra artikli 173 muutmise kohta paneb mind jälle Euroopa Liidust mõtlema.
Kelle jaoks on liit loodud?
Kas ideoloogia või inimeste jaoks?
Kui selle ülesandeks on inimesi aidata, siis miks tehakse ettepanekuid, mis kahjustavad nende huve?
Mida me tahame inimeste eest varjata?
Just, varjata.
Ütlen seda sellepärast, et kavatsus piirata juurdepääsu teabele kellegi emakeeles tähendab just seda.
Miks rikutakse kodanike põhiõigusi ja diskrimineeritakse inimesi Euroopa Liiduga ühinemise kuupäeva või nende riigi rahvaarvu põhjal?
Mida ühist on vastastikuse austuse ja demokraatia põhimõttel ning püüdel luua jõuga olukorda, kus vana ELi liikmesriikide elanikud saavad Euroopa Parlamendilt materjale, sealhulgas kirjalikke materjale, oma emakeeles, samas kui uute liikmesriikide elanikud suunatakse kodulehtedele salvestatud arutelusid kuulama.
Samal ajal ei pöörata mingit tähelepanu asjaolule, et uutes liikmesriikides on palju inimesi, kes ei saa endale kodus interneti-ühendust lubada.
See mõjutab negatiivselt miljoneid inimesi; miljonid inimesed jäetakse teabest ilma.
Ettepaneku põhjendamine kuludega kõlab nagu nali.
Kas see tähendab, et meil on võimalik kulutada sadu miljoneid eurosid mittevajalikule haldusele, kahe või isegi kolme parlamendihoone ülalpidamisele, kuid me ei saa endale lubada rahva, maksumaksjate teavitamist sellest, kuidas liit nende raha kulutab ja mis plaanid tal on.
Daamid ja härrad, kui me vähegi ennast ja teisi inimesi austame, saab olla ainult üks lahendus, ilma mahhinatsioonideta.
Me juhindume kodukorra artiklist 96, mis sätestab: "Parlament tagab [...] oma tegevuse suurima võimaliku läbipaistvuse".
fraktsiooni Verts/ALE nimel. - (DE) Proua juhataja, sellel parlamendil tuleb aeg-ajalt võidelda Euroopa Ülemkogu väga ükskõikse suhtumisega demokraatiasse.
See võib kaasa tuua kohtade arvu suurendamise parlamendis ilma ühegi konsultatsioonita, misjärel nad lihtsalt räägivad 750 pluss ühest kohast ja arvavad, et see hoiab neid seadusega pahuksisse minemast.
Mind muudab siiski ärevaks mõte, et selline suhtumine kogub siin parlamendis sellisel määral toetust, et mõned parlamendiliikmed püüavad seada kõige triviaalsemad pragmaatilised kaalutlused peamiste aluspõhimõtete ees esikohale.
Esmapilgul näib see nii lihtne.
Kodukord kohustab meid tegutsema täielikult läbipaistvalt - mitte mingi vana läbipaistvuse tõlgenduse kohaselt, samuti pole tegemist läbipaistvusega, mis on segatud pragmatismi või kulutasuvuse arvestustega, vaid täieliku läbipaistvusega.
Audiovisuaalne esitus ei vasta sellele kirjeldusele.
Audiovisuaalset esitust saab kasutada propaganda eesmärkidel või kiire teabeallikana, kuid see ei paku sellel täiskogul toimunud aruteludel ja läbirääkimistel välja öeldud sõnade süvaanalüüsi.
Selles pole mingit kahtlust.
Mitmekeelsus on selle parlamendi juhtpõhimõte ja parlamendis toimuvad arutelud moodustavad meie tegevuse keskme.
Rahvaga sideme hoidmine on meie kõige tähtsam ülesanne.
Kui me kas või hetkegi sellele küsimusele tõsiselt mõtleme, ei saa me eitada, et parlament, mis erinevalt kõikidest teistest maailma parlamentidest, lõpetab oma arutelude protokollide arhiveerimise, ohverdab suure osa oma parlamentaarsest identiteedist.
Kulude seisukohalt oleks väga lihtne kulusid vähendada pigem istungite tõlgete salvestamisega kui nende kohapeal tõlkimisega.
See peegeldaks ka arutelu dünaamilisust ja taasesitaks selle samal viisil, nagu seda algselt mõisteti ja läbi viidi.
fraktsiooni IND/DEM nimel. - Proua juhataja, praegune parlament on nagu Paabeli torn, Habsburgide impeeriumi allegooria, mis oli täis lipitsejaid.
Euroopa Liit püüab rajada rahvusvahelist impeeriumi, mis põhineb ühtsetel tõekspidamistel koos föderalistidest, liberaalidest, kosmopoliitidest ja omakasupüüdlikest humanistidest mõtlejatega.
Paabeli torn oli siiski hullumeelsete idee.
See ebaõnnestus keeleliste erinevuste, mida Euroopa Liidus nimetatakse mitmekeelsuseks, tõttu.
Corbetti raport näib keelavat Euroopa rahvastel omavahel tõhusalt suhelda.
Härra Corbetti idee koostada Euroopa kui mitmekeelne dokument on nagu Godot' ootamine, milleks on suhtluse seiskumine.
Raport on tõelise probleemi pettemanööver.
Et suhelda ja üksteisest aru saada, vajame dialoogi, mitte monoloogi.
Seega teenib nimetatud eesmärki ainult üks vahend - tõlge 22 ametlikku keelde.
Vastasel korral liigume suhtlusalase kaose suunas.
Kuna minu kõnede tõlge poola keelde ei anna sageli edasi isegi mitte 50% sellest, mida tegelikult ütlesin, tuleks raportisse lisada minu muudatusettepanek 2.
Nõuan tungivalt, et kõik parlamendiliikmed hääletaksid muudatusettepanekute poolt, mille eesmärk on säilitada tõlge kõikidesse 22 keelde ja lükata tagasi härra Corbetti muudatusettepanek 1, mis on esitatud parlamendikomisjoni muudatusettepanekuna hääletamisnimekirja kohta.
raportöör. - Proua juhataja, näib, et härra Podkański püüab vihjata, et põhiseaduskomisjon rikub kodukorda.
Kodukorras nõutakse iga keele võrdset kohtlemist ning komisjon esitabki üksnes ettepaneku, mille kohaselt iga keele stenogrammitõlke asemel oleks meil audiovisuaalne tõlge igasse keelde.
Kõnealune ettepanek ei diskrimineeri erinevaid keeli.
Kõne all on lihtsalt see, kas kasutada kirjalikku või audiovisuaalset salvestist.
Mõlemal juhul tuleb kõiki keeli võrdselt kohelda.
Arutelu on lõppenud.
Hääletamine toimub kolmapäeval, 24 oktoobril.
Kirjalikud avaldused (kodukorra artikkel 142)
kirjalikult. - Me kõik teame, et härra Corbetti raport kodukorra kohta seoses stenogrammidega on tundlik teema.
Kas soovime, et kõik kõned tõlgitakse kõigisse keeltesse või piisab audiovisuaalsest salvestisest, mis on kõigis keeltes vahetult kättesaadav Interneti vahendusel?
Ma ei hakka kordama härra Corbetti - keda ma kõnealuses küsimuses toetan - esitatud argumente.
Soovin lihtsalt rõhutada, et oleme mitmekeelsuse südames.
Kõne all on see, kuidas kõige paremini toetada Euroopa Liidu peamist põhimõtet.
Meil on valida, kas kulutame igal aastal vähemalt 10 miljonit eurot tõlgetele, mida praktiliselt mitte keegi ei loe, või kulutame vähemalt sama suure summa palju olulisematele ja vajalikematele tõlgetele arutelude ajal.
Ilma et seda oleks vaja öelda: mina otsustan viimase kasuks.
Seetõttu toetan härra Corbetti lähenemisviisi.
Sõiduautode ja väikeste tarbesõidukite süsinikdioksiidiheidete vähendamist käsitlev ühenduse strateegia (arutelu)
Järgmine päevakorrapunkt on Chris Daviese keskkonna-, rahvatervise- ja toiduohutuse komisjoni nimel koostatud raport sõiduautode ja väikeste tarbesõidukite süsinikdioksiidiheidete vähendamist käsitleva ühenduse strateegia kohta.
raportöör. - Proua juhataja, lubage mul alustada süüdistava küsimusega volinikule.
Mõned meist on aastate jooksul korduvalt juhtinud tähelepanu sellele, et autotootjad ei täida heite vähendamise kohta sõlmitud vabatahtliku kokkuleppe tingimusi.
Seega: miks ei ole peaaegu viis aastat pärast selle selgumist meil õigusakti, milles nõutakse tootjatelt kokkulepitud eesmärkide täitmist, kuna iga viivitatud kuuga muutub eesmärkide, mis olid alguses võimalikud, saavutamine raskemaks.
See moodustab tänase raamistiku arutelu.
Uute autode keskmised heitkogused on praegu veidi vähem kui 160 g CO2 kilomeetri kohta - väga kaugel 2008. aasta eesmärgist, milleks on 140 grammi.
Seetõttu pole üllatav, et parlamendiliikmed soovivad autotootjaid karistada oma kohustuste täitmatajätmise pärast.
Ehkki tootjad ei ole rikkunud mitte ühtki seadust ning ükskõik kui palju me ka ei sooviks, et see oleks teisiti, on heitkoguste tase selline, nagu ta on.
Komisjon on teatanud, et soovib jääda keskmise pikkusega tähtaja juurde - saavutada vabatahtlikult 2012. aastaks 120 g -, kuid ütleb, et 10 g on võimalik saavutada juba praegu täiendavate meetmete abil.
Mina nimetan seda poliitiliseks rumaluseks: see on vähendanud eesmärgi selgust ja julgustanud mõnda tootjat mõtlema, et nad saavad biokütuseid kasutada vahendina vältimaks olulisi muudatusi plaanides.
Ent võttes arvesse meie praegust positsiooni, kas eesmärk ja komisjoni kehtestatud ajakava on endiselt piisavad, sest viimasel ajal on keskmiste heitkoguste vähendamisele kulunud tunduvalt rohkem aega kui üks gramm aastas?
Komisjon teeb ettepaneku, et see tuleb viivitamata muuta viieks grammiks aastas.
Olgu, seda on võimalik saavutada ja selle saavutamiseks on samuti olemas tehnoloogia, kuid milline oleks selle hind?
Heitkoguste vähendamine tuleb seada autotootjate prioriteediks, kuid see tuleb saavutada võimalikult väikeste kuludega.
See tähendab, et autotööstusele tuleb anda konkreetsed eesmärgid ja piisavalt aega muudatuste tegemiseks.
Nimetatud parandused võivad tõsta uute autode hinda, ent vähendatud heitkogused toovad endaga kaasa parema kütusesäästu, mistõttu säästavad nimetatud autode ostjad nendega sõitmisel raha.
Toimigem õigesti ja võtkem meetmeid, mis on head keskkonnale, tarbijatele ja autotööstuse tulevikule.
Euroopa Parlamendis arutletakse selle üle, kas sellist tüüpi ettevalmistavas raportis tuleks keskkonnakaitsjate esindajatele avaldada survet, et nad annaksid komisjonile tõuketegureid vankumatuks jäämiseks, või kas peaksime realistlike meetmete kujundamisel, mis võivad tegelikult olla üpris sarnased sellele lõplikule kujule, milleni jõuame päeva lõpus.
Seetõttu kutsun Euroopa Parlamenti üles vabastama ennast komisjoni seisukohast ja soovitama, et uutest autodest pärit keskmiste heitkoguste uus eesmärk ei tuleks seada mitte 2012. aastale, vaid 2015. aastale, ja selleks peaks olema 125 g, mis tuleb saavutada ainult tehniliste vahendite abil.
Lubagem meil kõigi vahenditega julgustada täiendavate meetmete kasutamist, kuid üksnes täiendusena, mitte asendusena nimetatud tehnilistele parandustele.
Nendele parlamendiliikmetele, kes ütlevad, et sellest ei piisa, soovin öelda seda, et järgmisel kuul hääletame CARS 21 raporti üle ning seal soovitatakse saavutada 135 grammi 2015. aastaks.
Meie võimuses on lõpetada hääletamine ühel kuul ühe asja ja teisel kuul teise asja üle.
Kui saan aidata lähendada tööstuse, teadusuuringute ja energeetikakomisjoni ning keskkonna-, rahvatervise- ja toiduohutuse komisjoni erinevaid seisukohti, siis usun, et see aitab tugevdada Euroopa Parlamendi staatust ja mõju.
Usun, et tootjatele tuleb seada täiesti selged eesmärgid, millest ei oleks enam võimalik mööda minna.
Käesoleva raportiga nõutakse, et nõuete mittetäitmise korral määratakse rangeid rahatrahve.
Teen ettepaneku, et ELi saastekvootidega kauplemise süsteem annaks tootjatele maksimaalse paindlikkuse ja pakuks stiimuleid vähese heitega sõidukite tootjatele.
Kuid lõpuks loeb kõnealune trahvide kord ja see, ma kahtlustan, paneb proovile komisjoni kindlameelsuse.
Sama oluline on vajadus sätestada pikaajalised eesmärgid, et vähendada heitkoguseid alla 100 grammi 2020. aastaks.
Arvestades, et selleks on piisavalt aega, ja arvestades absoluutset vajadust, ma ei kahtlegi, et tootjad suudavad vähendada heitkoguseid peaaegu 40% võrra järgmise 13 aasta jooksul.
Lõpuks lubagem mul käsitleda seda, kuidas autosid soodustatakse.
Tootjad väidavad alati, et nad vastavad tarbijate nõudmistele, kuid ma ei usu seda.
Ma usun, et nad hoopis kujundavad tarbijate nõudmisi.
Uuringud on näidanud, et väga suur osa reklaamikuludest läheb võimsate, suurte ja kiirete autode reklaamimisele.
Autotööstus peaks hetkel koostama vabatahtlikku reklaamikoodeksit, ent me oleme juba kõrvetada saanud vabatahtlike koodeksitega ning kõikidesse sellistesse meetmetesse tuleks suhtuda umbusuga.
Praegused reklaamid peaksid tarbijatele andma rohkem teavet müüdava sõiduki kütusesäästu ja heitkoguste kohta.
Selline teave peaks olema esiplaanil, mitte väikeses kirjas varjatud kujul.
Peame autotootjaid julgustama konkureerima selle alusel, et nende autod on turvalised, stiilsed ja keskkonnasõbralikud.
Lubagem mul nende märkustega lõpetada.
Euroopa autotootjad toodavad ilusaid sõidukeid.
Ettevõtete tehnilised kogemused on imetlusväärsed, kuid nad on liiga kaua eiranud panust, mille nende tooted annavad kliimamuutustest tulenevale ohule.
Planeedi pärast ja tööstuse huvides, mis peab jääma uuenduslikuks maailmatasemel tehnoloogia valdkonnas, on nüüd käes aeg, mil seadusandjad peavad suunama neid kindlalt keskkonnasäästlikumas suunas.
komisjoni liige. - (EL) Proua juhataja, maanteetransport peab koos teiste majandussektoritega kaasa aitama süsinikdioksiidiheite vähendamisele Kyoto protokolli eesmärkide saavutamiseks ja meie 2020. aastaks võetud ja hilisemate kohustuste täitmiseks.
Maanteetransport on suuruselt teine kasvuhoonegaaside heitkoguste allikas ELis.
Sõiduautod üksi tekitavad 12% ELi koguheitest.
Väärib märkimist, et samal ajal kui ELi 27 liikmesriigis alanes koguheide ajavahemikul 1990-2005 peaaegu 8%, kasvasid maanteetranspordi heitkogused samal perioodil rohkem kui 25%.
Siinkohal peaksin teile meenutama, et komisjon kehtestas alates 1995. aastast eesmärgiks 120 grammi ja autotööstus oli sellest teadlik.
Lubage mul meelde tuletada sedagi, et sõlmitud oli vabatahtlik kokkulepe saavutada süsinikdioksiidiheite vähendamine 140 grammini kilomeetri kohta 2008. aastaks.
Komisjon mõistis, et autotööstus ei saavuta seda eesmärki ja tööstus möönis seda ka ise.
Loomulikult vaatas Euroopa Komisjon seejärel veebruaris uuesti läbi ühenduse strateegia uute autode süsinikdioksiidiheite vähendamise kohta, mille juurde kuuluvad kohustuslikud integreeritud lähenemisviisil põhinevad õigusaktid, mille abil saavutatakse Euroopa eesmärk vähendada uute autode heitkoguseid 120 grammini 2012. aastaks.
Loodetakse, et autode süsinikdioksiidiheite probleemiga tegelemine aitab tugevdada ka ELi energiajulgeolekut, vähendades meie sõltuvust imporditud fossiilkütustest.
See omakorda aitab loomulikult vähendada tarbijate kulutusi kütusele.
Proua juhataja, ma märgin rahuloluga, et teie raport kiidab heaks meie algatuse, õigusliku raamistiku ettepaneku autode süsinikdioksiidiheite vähendamiseks, ja ma tänan raportööri härra Daviest panuse eest, samuti ka proua Harmsi tööstuse, teadusuuringute ja energeetikakomisjonist ning härra Bulfonit siseturu- ja tarbijakaitsekomisjonist asjaomaste soovituste eest.
Raport seab ambitsioonikad CO2 vähendamise eesmärgid ja rõhutab, et vaja on ulatuslikumat ja pikaajalisemat edasiminekut.
Praeguseks ülesandeks on muuta see poliitiline toetus praktilisteks tegudeks.
Raporti projektis esitatakse erinevad olulised tegevusvaldkonnad, kahe valdkonna kohta tahaksin märkusi teha.
Esiteks, teie raport osutab autotööstuse õigustatud vajadusele teatud üleminekuaja järele, et uute õigusnormidega sujuvalt kohaneda.
Muidugi, nagu ma juba ütlesin, algatati vähendamisstrateegia 1995. aastal.
Eelmisel kuul Frankfurdi rahvusvahelisel autonäitusel oli selgesti näha, et Euroopa autotööstus on andnud tähelepanuväärse vastuse meie uue ettepanekuga püstitatud väljakutsele.
Autotootjad on suutnud lühikese aja jooksul saavutada majanduslikult soodsaid tehnilisi lahendusi, mille kütusetõhusus on märkimisväärne.
Ma olen absoluutselt veendunud, et meie läbivaadatud strateegia ja vahetu õiguslik raamistik pakub autotootjatele võrdsed konkurentsitingimused.
Keskkonnakaitsemeetmete tõhusus muutub stiimuliks, mitte pelgalt auto suurusel või mootori võimsusel põhinevaks konkurentsiks.
Me näeme juba esimesi tulemusi.
Praegu, kui bensiini hind tõuseb rekordilisele tasemele, ei tohi me Euroopa autotööstuses raisata ühtki võimalust süsinikdioksiidiheite vähendamise ambitsioonika eesmärgi seadmiseks.
See toimib innovatsiooni ja uuendamise tugeva stiimulina; see avab ka tee suuremahulisele ekspordile tõusva majandusega riikidesse, kus on suur nõudmine kütusetõhusate autode järele.
Teiseks, teie raport juhib tähelepanu teatud kindlatele olulistele näitajatele, mida on vaja tulevastes õigusaktides arvesse võtta, näiteks need, mille määravad sotsiaalne mõju ja tarbijatele taskukohane hind.
Loomulikult on kõigi poolte õiglane kohtlemine väga tähtis.
Tahan rõhutada, et meil on kindel kavatsus esitada õigusloomega seotud ettepanek, mis võimaldab hinnata kõikide autotootjate olukorda ja vältida õigustamata konkurentsimoonutusi.
Üldine eesmärk jaotatakse autotootjate vahel jätkusuutlikul ja sotsiaalselt õiglasel viisil.
Meie esitatud integreeritud lähenemisviis aitab sektoril valmistuda eesseisvate ülesannete täitmiseks ja väldib ebaõiglaste koormuste seadmist konkreetsetele ettevõtetele või sektorile tervikuna.
Need esialgsed märkused võtavad kokku kõik, mida ma öelda tahtsin.
Tänan teid tähelepanu eest.
tööstuse, teadusuuringute ja energeetikakomisjoni arvamuse koostaja. - (DE) Proua juhataja, volinik, lubage mul härra Daviesele öelda, et me peaksime kindlalt meeles pidama, miks meil tuleb arutada heitkogustele rangete siduvate piirmäärade kehtestamist.
Põhjus on selles, et pärast vabatahtlike kokkulepete sõlmimist komisjoni ja autotööstuse vahel rohkem kui kümme aastat tagasi on autotööstus jätnud teadlikult ja tahtlikult oma eesmärgid täitmata.
Nagu me teame, ei tulene praegune olukord halvast õnnest või ettenägematutest sündmustest, vaid kõrgema juhtkonna või kontsernide langetatud otsustest.
Seepärast, härra Davies, olen ma mõnevõrra jahmunud selge sõnumi üle, mille edastasid teie muudatusettepanekud - mida ma nägin täna esimest korda, ehkki need võisid juba varem olemas olla - et vaatamata keskkonnakomisjoni otsusele ei ole teil enam mingit huvi Euroopa autotööstuse innovatsioonipotentsiaali ja uuendusindu tagant tõugata.
Minu arvates suudame Euroopa kliimaga seotud eesmärke saavutada üksnes rangete piirmäärade kehtestamise abil, mis esimest korda esitati komisjoni ettepanekus.
Samuti arvan ma - ja teie märkus selle punkti kohta on õigustatud, härra Dimas -, et me ei suuda saavutada energiavarustuse kindlust oma transpordivajaduste suhtes, kui me ei tõsta viivitamata autode tõhusust, sest me ei tohi kõrval seista ja pealt vaadata, kuidas väärtuslikku ja raskesti kättesaadavat naftat ka edaspidi meie teedel raisatakse.
Kolmandaks, ja seda peab väga tähtsaks tööstuskomisjon, mille arvamuse ma koostasin, on vaja rakendada autotööstuse inseneride ja arendajate teadmised ja oskused pikaajalises perspektiivis ja mitte enam alla suruda neid häid insenere valesti valitud juhtimispoliitikaga.
Ma olen kindlalt veendunud, et turule ilmuksid väga lühikese aja jooksul ainult tõhusad, kliimasõbralikud ja taskukohase hinnaga, kuid stiilsed autod, ja et need, härra Davies, kes täna lõdvendavad innovatsiooni survet, seades tõepoolest väga leebeid tähtaegu vähendamiseesmärkide saavutamiseks, kannavad vastutust, kui Euroopa autotööstus osutub tulevikus konkurentsivõimetuks ja kui Euroopas autotööstuses jääb töökohti vähemaks.
Ütlematagi on selge, et ülemaailmne autoturg muutub tundmatuseni - eeldusel, et me tunnistame meie ja ÜRO kliimapoliitika aluspõhimõtteid - ja et need, kes praegu pidurdavad heitkoguste ülempiiride vähendamisprotsessi, vastutavad Euroopa autotööstuse ebaõnnestumise ja olukorra tekkimise eest, kus me ei võta enam oma kliimapoliitikat tõsiselt.
siseturu- ja tarbijakaitsekomisjoni arvamuse koostaja. - (DE) Proua juhataja, ma tunnustan autot kui universaalset transpordivahendit ja samuti autotööstuse panust Euroopa jõukuse saavutamises.
Ometi ma ei usu autosse kui fetišisse.
Seetõttu on mulle arusaamatu, miks tootjad peaksid kavandama autosid, mille sõidukiirus on üle 212 km tunnis.
Tõhusaid, keskkonnasõbralike autosid on vaja toota, võttes arvesse kliimamuutustega kaasnevat.
Lisaks on Euroopal kohustus näidata head eeskuju hoogsalt arenevatele turgudele.
Tarbija lõplik valik määrab, milliste autodega järgmistel aastatel sõidetakse.
Just seepärast veensin ma siseturu- ja tarbijakaitsekomisjoni nõudma läbipaistvat ja kergemini mõistetavat teavet sõidukite heitkoguste määra kohta.
Ma kutsun komisjoni üles võtma raportit lähtepunktina ambitsioonika õigusloomega seotud ettepaneku esitamiseks ja kiiresti tegutsema.
fraktsiooni PPE-DE nimel. - Proua juhataja, sooviksin kõigepealt tänada Chris Daviest südamest suure panuse eest kõnealusesse raportisse ning tema äärmiselt konstruktiivse koostöö eest.
Mul on hea meel oma fraktsiooni nimel kiita heaks eesmärk - 125 grammi 2015. aastaks -, mida Chris Davies kirjeldas.
Minu arvates on see eesmärk keskkonnaalaselt äärmiselt ambitsioonikas, kuid samuti saavutatav väga eduka Euroopa tööstuse poolt, kus töötavad sajad tuhanded inimesed, ning peame tagama, et see tööstus jääks edukaks Euroopa tööstuseks.
Olen veendunud, et nimetatud Euroopa autotootjad jätkavad peaaegu kõige keskkonnasõbralikemate autode tootmist maailmas ning uued eesmärgid, mille puhul me ei tohiks ära unustada, et need on kõige raskemini saavutatavad eesmärgid maailmas, aitavad neil tulevikus jõuda veelgi keskkonnasäästlikumate autodeni.
Kuid kõnealuse arutelu puuduvaks lüliks on loomulikult tarbijanõudlus.
Peame kindlustama, et tarbijad nõuavad keskkonnasäästlikumaid ja keskkonnasõbralikumaid autosid ning seetõttu peavad liikmesriigid oma maksusüsteemide kaudu mängima väga olulist rolli, mis on nende jaoks õigustatult oluline.
Nad saavad tarbijanõudlust mõjutada oluliselt seeläbi, et võtavad kasutusele nõuetekohased keskkonnasõbralikud maksukavad.
Minu meelest vajame panust süsinikdioksiidiheite vähendamisele ka teistelt seotud sektoritelt: naftaettevõtjatelt, biokütusetootjatelt, rehvitootjatelt jne - kõigilt, kes saavad anda oma panuse ja aitavad meil saavutada meie ambitsioonikaid eesmärke.
Samuti võtsin päevakavva mõned muudatusettepanekud, et anda edasi seda, mis on minu meelest väga ettekirjutavad nõudmised reklaamijatele, mille Chris Davies lisas oma raportisse.
Olen seisukohal, et jämedalt võttes ei ole need probleemiga seotud ning olen veendunud, et, arvestades piisavat võimalust, suudavad tootjad ja reklaamijad tulla välja siduva vabatahtliku koodeksiga, mis oleks ka tõhus.
Samuti koostasin koos Chris Daviesega muudatusettepaneku, et tunnustada väikesemahuliste tootjate panust, kellel ei ole suurt tootevalikut, millega jaotada ühtlaselt heitega seotud nõudeid.
Loodan, et komisjon võtab neid arvesse õigusakti sõnastamisel.
fraktsiooni PSE nimel. - (FR) Daamid ja härrad, proua juhataja, volinik, tegemist on kiireloomulise küsimusega, nagu me kõik teame.
Al Gore'ile, kes lõi häirekella, on omistatud Nobeli auhind, ja Euroopa Liidul on aeg lõpetada rääkimine ja asuda tegutsema, sest tegemist ei ole uue teemaga.
Autotootjatega sõlmiti vabatahtlik kokkulepe vähendada keskmist süsinikdioksiidiheidet 140 grammini km kohta 2008. aastaks ja seda kokkulepet ei täidetud.
Ma tahaksin teile meelde tuletada, et Euroopa Parlament ise määras eesmärgiks 120 grammi 2005. või hiljemalt 2010. aastaks.
Praegu ei ole õigustust nendest eesmärkidest taganemiseks.
Seega vajame ambitsioonikat, ühemõttelist ja siduvat direktiivi ja see peab seadma eesmärgid kahes etapis.
Esiteks vajame lühiajalist eesmärki uute autode CO2 heitkoguste vähendamiseks 120 grammini ja 10 grammi suurune vähendamine saavutatakse täiendavate meetmete abil.
Me peame siiski kiiresti edasi liikuma ja seetõttu toetame keskkonnakomisjonis hääletatud otsust selle kohta, et eesmärk saavutataks 2012. aastal koos kohustuslike meetmetega rakendamisega alates 2009. aastast, nii et 2012. aastaks on eesmärk kõikide sõidukite puhul täielikult saavutatud.
Teises etapis peame oluliseks seada eesmärgiks 95 grammi 2020. ja 70 grammi 2025. aastaks, vahetähtajaga 2016. aastal, kindlustamaks, et me pole teelt kõrvale kaldunud.
Seepärast toetame keskkonnakomisjoni ettevalmistatud ambitsioonikat tegevuskava, sest meie arvates suudab see kehtestada selged standardid, näidates meile samal ajal puudusi tehnoloogias, mis meil tuleb kaotada, et täita Kyoto protokollist tulenevad kohustused.
Loomulikult on see kulukas ja uute sõidukite hinna üle tuleb läbirääkimisi pidada.
Esimesena tuleb arvesse võtta asjaolu, et mitte kõik autod ja tootjad ei saavutanud vabatahtliku kokkuleppe raames ühesuguseid tulemusi.
Tõepoolest, me peame eelistama väikeautosid suurtele ja välja töötama maksumeetmed, uued tavad ja mõnel juhul isegi keelud, eriti asulates, et takistada suurtel sõidukitel, sealhulgas neliveoga autodel, päevad läbi meie linnade reostamist ja tohutute süsinikdioksiidi heitkoguste tekitamist.
See küsimus on eriti tähtis, sest mida suuremaid sõidukeid tootjad valmistavad, seda kõrgem on nende kasumimarginaal.
Seetõttu peame turgu juhtima sellisel viisil, et tootjad, kes valmistavad väiksemaid, vähem reostavaid sõidukeid, saaksid rohkem kasu kui suurte, tugevalt reostavate autode tootjad, ja standardite kehtestamise kõrval ootame komisjonilt sellesuunalise strateegia esitamist.
Viimane punkt, mida ma tahaksin rõhutada, on autoostjatele nõuetekohase teabe esitamise tähtsus, et aidata neil sellel miiniväljal teed leida, ja eelkõige on meil vaja vabaneda eksitavast reklaamist.
Seetõttu on minu fraktsioon esitanud muudatusettepaneku, millega nõutakse kõikidele autodele energiatõhususe A-G formaadil põhineva märgistussüsteemi loomist, et kõik tarbijad saaksid teha aktiivse valiku keskkonna huvides.
fraktsiooni ALDE nimel. - (DE) Proua juhataja, kui arutamisele tulevad CO2 heitkogused, hakkame väga kiiresti autodest rääkima üksnes sellepärast, et tee inimese musta südametunnistuseni läheb tema auto kaudu.
Sellepärast soovivad proua Harms, fraktsioon Verts/ALE ja paljud keskkonnaorganisatsioonid eriti innukalt autodest rääkida.
Meil on tegemist täitmata jäetud vabatahtliku kohustusega - selles pole mingit kahtlust - ja seetõttu vajame õigusakte.
Meil ei ole muud võimalust.
See, mida te meile siin rääkisite selle kohta, proua Harms, kuidas autotööstus vabatahtlikku kohustust sihilikult ja strateegiliselt ründas, tundub mulle pigem otsitud ettekäändena.
Lubage mul teile lihtsalt meelde tuletada, et turg ei koosne üksnes toodete tarnijatest, vaid ka nende nõudjatest.
Me ise aitame samuti nõudmist luua, ja varsti, kui autoteenistus meid koju sõidutab, kasutame neidsamu autosid, mis ei vasta nõuetele, mida autotootjad täita lubasid.
Ma sooviksin näha fraktsiooni Verts/ALE esitatud algatust.
Kui teie kavatsused on auväärsed, siis palun korraldage nüüd nii, et parlamendi jaoks tellitaks väikesed autod, mis vastavad järgmise aasta vabatahtlikule eesmärgile.
Tulevaste õigusaktide puhul peame kindlasti tagama, et soovitud vähendamiseesmärkide valikut kinnitaks kulutasuvuse analüüs.
Sterni raportis, mida teile ja fraktsioonile Verts/ALE meeldib tsiteerida, proua Harms, on välja arvutatud, et 13 potentsiaalsest CO2 heite vähendamise meetmest on tegelikult kõige vähem tõhusad just kõige kallimate autode vastu suunatud abinõud.
Igaüks, kes esitab poliitilisi nõudmisi heitkoguste rangeks piiramiseks ja tõhusamate autode tootmiseks, peab aru saama, et arendus- ja tootmistsükkel kestab autotööstuses viis kuni seitse aastat.
Me seame töökohad ohtu siis, kui me ei suuda seda mõista, aga mitte seda tunnistades.
Seetõttu olen rahul, et meie raportöör on just seda teinud, öeldes, et ebareaalne on määrata varasemat tähtaega kui 2015.
Parlament valib homme hääletades esitatud ettepanekutest ühe välja, ja tuleb öelda, et ükskõik milline ettepanek valitakse, milline aasta määratakse ja missugune keskmine väärtus kehtestatakse, on see ikkagi rangem ja ambitsioonikam kui mis tahes muu kord maailmas.
Me ei tohiks seda unustada.
Meie autotööstuse prääniku ja piitsa vahel on äärmiselt peenike joon ja päeva lõpul peame olema väga tähelepanelikud tagamaks, et me ekspordiksime tõesti oma parimad tooted, aga loodetavasti mitte meie tööstuse.
fraktsiooni Verts/ALE nimel. - Proua juhataja, minu arvates on praegu õige hetk teavitada välismaailma sellest, mis on Callanani ja Daviese plaan.
Mis see siis on?
Sellega lükatakse meetmed 2012. aastalt edasi 2015. aastale.
Arvutasime välja süsinikdioksiidi mõju: 125 grammi 2015. aastal on hullem kui 130 grammi 2012. aastal.
Ning kava teise poole moodustavad erandid väikesemahulistele tootjatele.
See on 300 000 autot aastat, mis ei ole "väikesemahuline”.
Olen seisukohal, et Chris Daviese algatused, mille üle sel nädalal hääletame, on pärit roheliselt liberaalselt kliimakangelaselt, kes on muutunud kliima-Juudaseks.
See on tõepoolest uskumatu: selle asemel et kasutada parlamendi võimalikku vasaktsentristlikku enamust 120 grammi jaoks 2012. aastal, ei ole tagurlike konservatiivide poolele asumine, et aidata Euroopa autotööstusel aega juurde võita, just samm edasi.
fraktsiooni GUE/NGL nimel. - (NL) Härra juhataja, viimaste kuude jooksul on minu parlamendiliikmetest kolleegidel ja minul olnud väga palju kohtumisi autotööstuse esindajatega.
Ma usun, et ühegi teise raporti puhul pole nii palju lobitööd tehtud kui seekord.
Tööstus kasutas iga võimalikku põhjendust, et takistada süsinikdioksiidiheidet piiravate meetmete võtmist või seda vähemalt edasi lükata.
Tundub, et nad on paljusid minu kolleege parlamendis veennud, kaasa arvatud raportöör, kuigi õnneks oli keskkonna-, rahvatervise- ja toiduohutuse komisjon oma ülesandest täielikult teadlik.
Lubage mul selgelt öelda: autotööstus vastutab täielikult komisjoni käesoleva ettepaneku eest.
Vabatahtliku reguleerimise kokkuleppe saavutamise püüdlused viiksid masendava läbikukkumiseni.
Tundub, et ainult kohustuslikud standardid on tõhusad.
Pean nurinat, et kõike tuleb teha nii kiiresti, silmakirjalikuks, sest tööstus on juba aastaid teadnud, et kõnealused meetmed ükskord võetakse.
Keskkonna eest tuleb hoolitseda praegu otsustavate meetmete abil.
Me peame seda tegema enda ja tulevaste põlvkondade jaoks.
Seepärast palun tungivalt hääletada härrade Callanani ja Daviese esitatud muudatusettepaneku 42 vastu.
Muudatusettepanek näeb ette CO2 maksimaalse koguse suurendamise ja lükkab kokkulepitud tähtaja 2012. aastalt 2015. aastale.
See annab ärihuvidele eelise keskkonna ees ja seda me ei saa mitte mingil juhul lubada.
Mida härra Davies püüab meiega teha?
Proua juhataja, oma kolleegide nimel siseturu- ja tarbijakaitsekomisjonist sooviksin tänada Chris Daviest selle eest, kuidas ta teemale lähenes, eriti tema kuulamisvalmiduse eest ning mitmete uuenduslike lähenemisviiside eest, mida kõnealuses raportis näha võime.
Samuti soovin tänada raportööri Wolfgang Bulfonit ning Chris Daviest mitmete meie ettepanekute lisamise eest raportisse.
Oleme täna õhtul kuulnud palju arutlemist selle üle, et autotööstus ei ole täitnud eesmärke, ning selle üle, kuidas kavatseme edasi liikuda.
Ent sooviksin korrata seda, mida volinik ütles, ning kasutada sõna "algatus”.
Kõnealuse programmi ja Chris Daviese kavandatud programmi täitmiseks on vaja mitmetesse miljarditesse eurodesse küündivaid investeeringuid uutesse toodetesse ning sellega on seotud tohutud rahalised vahendid masinaehituse ja tootearenduse jaoks.
(Vastuväited)
Ma näen, et minu keskkonnasõbralikud kolleegid raputavad juba päid; näib, justkui mõtleksid nad, et tehnoloogia on ju olemas, et üleöö saame muuta põhitööstust vajalikus suunas.
See on täiesti ebareaalne - kust peaks selline investeering tulema?
See peaks tulema autoettevõtete kasumitest.
Peame toetama neid kasumeid nii, et nad saaksid neid uuesti investeerida.
Kõnealune nõue saab olema kõige suurem muutus ja kannapööre, mida kunagi ühe suure tööstuse puhul nähtud.
Pidagem seda meeles.
Ärgem istugem niisama ja esitagem ebareaalseid nõudeid.
See on praktiline lähenemisviis.
Kuid kallid kolleegid, lubagem mul meelde tuletada - ja ma keeldun sellise võidurõõmu tunnustamisest -, et ma mitte mingil juhul ei upita autotööstust.
Olen juba pikka aega väitnud, et meil on vaja sätestada suuremaid nõudmisi sisaldavad eesmärgid.
Esmakordselt liigume õigusliku lähenemisviisi suunas.
Kuid samuti peaksite kuulama.
Ning lubagem mul kuulata.
Ideed täiendavate meetmete ja muude asjade kohta: see, millest me siin räägime, on inimeste lähenemisviisi muutmine transpordile ja autosõidule.
Need uued sõidukid tulevad turule alles pika aja pärast.
Kuid tegelikult on täiendavad meetmed, millest me räägime - tarbijate meetmed, tarbijate teavitamine - reaalsed stiimulid, mida me peame sisse tooma.
Proua juhataja, vabandage, et etteantud aega ületasin, kuid mõned kolleegid katkestasid mind täiesti tarbetult.
(DE) Proua juhataja, volinik, raport, mille Chris Davies koostas keskkonnakomisjoni algatuse kohta, peaks andma komisjonile märguande, et Euroopa Parlament suhtub CO2 heitkoguste vähendamisse tõsiselt.
Kui ma aga vaatan esitatud muudatusettepanekuid, hakkan selles kahtlema.
Me peaksime meeles pidama kolme asjaolu.
Esiteks, alates 1. jaanuarist 2012 ei tohi Euroopa uued autod eraldada rohkem kui 120 g CO2 km kohta.
Me ei tohiks seda tähtaega või heitkoguse piirangut muuta.
Autotööstus võttis 1998. aastal vabatahtliku kohustuse vähendada uute sõidukite süsinikdioksiidiheite taset.
Uute andmete kontekstis kliimamuutuste suurenemise kohta ei näe ma mingit põhjust tähtaja või piirmäärade muutmiseks.
Teiseks, tulevased õigusaktid peavad selgelt sätestama, et kõikide autode süsinikdioksiidiheidet tuleb vähendada.
Suured autod peavad andma suurema panuse, kuid ka väiksemad autod peavad kaasa aitama, et saavutaksime 120 grammi 2012. aastaks.
Minu kolmas soovitus on, et autode hind jääks inimestele taskukohaseks.
Selles osas nõustun ma eelmise kõnelejaga.
Ma tulen valdavalt maapiirkonnast, kus inimesed sõltuvad tööle jõudmisel autodest.
Sel põhjusel peavad tulevased õigusaktid looma tasakaalu keskkonna vajaduste ühitamiseks majandushuvidega.
Mis kasu on rangetest heitkoguste piirmääradest, kui inimesed ei suuda enam uusi autosid osta ja sõidavad vananenud sõidukitega?
Kõikidel Euroopa teedel liikuvate sõiduautode väljavahetamiseks kulub üle kaheksa ja poole aasta ja me ei tohi uute õigusloomega seotud ettepanekute heakskiitmise juures seda unustada.
Sõiduautode süsinikdioksiidiheidet reguleerivate tulevaste õigusaktide koostamisel tuleks juhinduda vajadusest tagada kliima parem kaitse ning samuti taskukohane autosõit.
(HU) Tänan teid, härra juhataja.
Daamid ja härrad, ma võiksin alustada nagu ühes vanas naljas: mul on häid ja halbu uudiseid; kumba te esimesena kuulda tahate?
Ma alustan hea uudisega: Euroopa Liit juhib lahingut võitluses kliimamuutuste vastu; ELi 27 riiki teevad praegu kliimamuutuste peatamiseks rohkem kui keegi teine mujal maailmas.
Nüüd halb uudis: kui tuhandel teadlasel üle kogu maailma on õigus, siis on isegi seda liiga vähe.
Mida me siis tegema peaksime?
Vastus ei jäta kahtlusele ruumi: me vajame paradigma muudatust.
On kiiduväärt, et härra Daviese raport toob esile mitmed olulised tahud.
Ometi eksivad rängalt kõik, kes usuvad, et me midagi lahendame pidevalt suureneva arvu kasutatavate sõidukite süsinikdioksiidi heitkoguste vähendamisega 120 grammile või 95 grammile.
Minu arvates võime ja peame selle raporti poolt hääletama ja samal ajal peame sundima sõidukite tootjaid valmistama väiksemaid ja tõhusamaid mootoreid.
Me ei tohi siiski sellega piirduda.
Euroopa Liit peab ühemõtteliselt võtma endale kohustuse läbi viia tehnoloogilised muudatused ka transpordisektoris.
Kõik kättesaadavad vahendid tuleb ära kasutada teadustegevuse ning arengu ja innovatsiooni edendamiseks selles valdkonnas ja me peame tavatehnoloogiate toetamise täielikult lõpetama.
Liikmesriigid peavad üksteiselt laenama parimaid lahendusi nii kiiresti kui võimalik, et pakkuda tootjatele ja tarbijatele õiguslikke, majanduslikke ja teisi stiimuleid.
Lisaks sellele, kui me sellest küsimusest juba räägime, ma ei usu näiteks, et biokütused on kõikide meie probleemide lahenduseks, eriti praegu kasutatavad esimese põlvkonna biokütused.
Biokütused näivad siiski vajaliku sammuna alternatiivkütuste suunas, nagu vesiniku ja elektriajamiga süsteemid ja paljud teised süsteemid, mida veel laialdaselt ei kasutata või mis pole lõplikult välja töötatud.
Aidakem neid soodustada praeguse hääletamise ja tulevase õigusloomega.
Tänan teid väga.
Härra juhataja, ma ei soovi kommenteerida suhete soojenemist Briti liberaaldemokraatide ja konservatiivide vahel, nagu seda täna on juba näidanud Martin Callanan ja Chris Davies.
Võib-olla on tegu liberaaldemokraatide uue võimuvõitlusega, kuna isegi mõned nende uued liidrid on väga sarnased.
Soovin rääkida hoopis sellest, kui oluline on ambitsioonikatele eesmärkidele kindlaksjäämine.
Olen seisukohal, et autotööstusele ei tohiks tulla üllatusena, et komisjon kõneles 2012. aastast kui eesmärkide jaoks sätestatud kuupäevast või sihttasemest, kuna teame, et nende üle on vaieldud juba aastaid.
Märtsis kirjutasid ELi liidrid alla valmisolekule vähendada süsinikdioksiidi heitkoguseid 20% võrra 2020. aastaks.
Kui soovime selle tasemeni jõuda, peame koostama õigusakti, mis aitab meil selleni jõuda.
Seega oleme praegu kõige esimese takistuse juures teel selle sihtmärgi saavutamiseni ning ma ei arva, et praegu oleks Euroopa Parlamendil õige aeg pettumust valmistada.
Inimesed jälgivad meid.
Nad soovivad teada, kas suhtume kliimamuutuste vastu võitlemisse tõsiselt.
Loomulikult peame tegema autotööstusega koostööd ja Chris Davies räägib tööstuse karistamisest.
Mitte keegi ei soovi tööstust karistada selle pärast, et autotööstus, nagu ütles just Malcolm Harbour, on suur Euroopa tööstus. Autotööstus on suur tööandja ja me peame temaga koostööd tegema, kuna üksnes tema saab ellu viia neid muudatusi, mida meie soovime näha.
Seega peame autotööstusega koostööd tegema ja seda kuulda võtma ning ma arvan, et lisaks kõigele muule vajame pikaajalist projekti, millega kõik on nõus, et igaüks teaks, kuhupoole püüdleme ja igaüks püüaks sinna jõuda.
Lõpuks märgistamisest ja reklaamimisest.
Vajame selget keskkonnasõbralike autode märgistamise süsteemi, millest iga tarbija aru saab, samamoodi nagu ta saab aru kodumasinate ostmisel, kuidas need seadmed töötavad.
Ebatõhusate kodumasinate tootjad on tegelikult näinud, kuidas nende tooted turult kaovad.
Sama peame nägema autode puhul ning ma loodan, et suudame autotööstusega koostööd teha, et jõuda keskkonnasõbraliku märgistamise süsteemini, millest igaüks aru saab.
Me oleme oma kliimapoliitikas seni keskendunud peamiselt energiasektorile.
Järgmisena liidetakse Euroopa Liidu emissioonikaubanduse süsteemiga lennundus.
Maanteetransport annab aga suure panuse kliimamuutustesse ja Daviese raport on igati tervitatav algatus.
Autotööstus vajab selgeid ja pikaajalisi eesmärke CO2 taseme vähendamiseks heitgaasides ja ma toetan Daviese lähenemisviisi, millega kehtestatakse CO2 heitele pikaajalised piirid, näiteks aastateni 2020 või 2025.
Autotööstusel on olnud palju aega, et CO2 heite taset vähendada.
Me ei tohiks tunnustada jätkuvat venitamist, tehnoloogilised lahendused on ju olemas.
Ma loodan, et sarnaselt parlamendi keskkonna-, rahvatervise- ja toiduohutuse komisjonile toetab ka täiskogu minu muudatusettepanekut, mille kohaselt peaks autotööstus vähendama CO2 heitkogust 120 grammini kilomeetri kohta juba aastaks 2012.
(PL) Härra juhataja, ma tahaksin raportööri raporti puhul õnnitleda.
Arutades ühenduse strateegiat CO2 heitkoguste vähendamiseks, tuleks meeles pidada, et ainuüksi Euroopas annab autotööstus tööd kahele miljonile inimesele ja sektoriga on seotud veel 10 miljonit töökohta.
See tööstusharu esindab 3,5% Euroopa SKTst.
Sektori ekspordi väärtus on 33,5 miljardit eurot ja märkimist väärib seegi, et mootorsõidukimaksud toovad igal aastal liikmesriikidele sisse 365 miljardit eurot.
Ühenduse strateegia süsinikdioksiidiheite vähendamiseks on edukas ainult juhul, kui see nõuetekohaselt läbi mõeldakse ja kui see jätab tootjatele piisavalt aega asjakohaste tehnoloogiliste lahenduste väljatöötamiseks.
Mina olen asjakohase üleminekuaja sätestamise poolt, sest autotööstuse tootetsükkel on keeruline ja vajab pikka kohanemisaega.
Seetõttu tundub, et parim tähtaeg õigusaktide kehtestamiseks oleks aasta 2015, sest ka Euro 6 määrus jõustub sellel aastal.
Ma arvan ka, et CO2 heitkoguste teemale tuleks läheneda integreeritult.
Teadusuuringud viitavad sellele, et eesmärgi 120 g/km saavutamine üksnes sõidukite tehnilise täiustamise kaudu tõstab auto keskmist hinda umbes 3600 euro võrra, mille tagajärjel võivad paljud automargid muutuda keskmisele ELi kodanikule raskemini kättesaadavaks.
Sellel põhjusel on süsinikdioksiidiheite vähendamise sidumine eranditult mootoritehnoloogiaga kõige kulukam lahendus.
120 grammi taseme saavutamiseks võiks kasutada täiendavaid lahendusi, näiteks biokütuste senisest suurem kasutamine või lisafunktsioonide rakendamine sõidukites, nagu käigu vahetamist nõudvad signaalid või väikese veeretakistusega rehvid.
(NL) Härra juhataja, maanteetransport on suur saasteallikas.
2005. aastal tekitas transport, autod ja veoautod 27% kasvuhoonegaaside koguheitest.
Kui me tahame kliimamuutuste vastu võidelda, ei tohi me eirata autotööstust.
Juhul kui midagi ei tehta, heitkogused suurenevad, mitte ei kahane.
Paraku pole autotööstus suutnud initsiatiivi haarata.
Aastate eest võtsid sõidukitootjad ise kohustuse heitkoguseid vähendada.
Tööstus on ehitanud viimastel aastatel paremaid ja turvalisemaid autosid.
Edasiminek on olnud suur, kuid kahjuks on mootorite tõhusus unarusse jäetud.
Seetõttu jääb saavutamata 2008. aastaks püstitatud 140 g eesmärk, vähemalt vabatahtlikul alusel kindlasti.
Õigusaktide olemasolust kahjuks ei piisa tõhususe eesmärgi saavutamiseks.
Õigusaktid peavad seadma eesmärgiks keskmise heitkoguse 120 g saavutamise 2012., mitte 2015. aastaks.
Pikaajalise eesmärgi 80 g/km püstitamist on vaja sellepärast, et oleme seadnud ambitsioonika eesmärgi 2020. aastaks ja see peab kajastuma ka autotööstuses.
(NL) Härra juhataja, volinik, daamid ja härrad, sõiduautod vastutavad 12% eest kõigist CO2 heitkogustest.
Me kõik teame seda.
On selge, et see sektor peab tegema suuri jõupingutusi, et saavutada kokkulepitud standardid 2020. aastaks.
Samuti on selge, et me peame olema ambitsioonikad ja lati kõrgele tõstma.
On ka selge, et autotootjad ei suuda seda üksi teha.
Vaja on integreeritud lähenemisviisi; nad ei peaks üksinda kogu vastutust kandma.
Seetõttu tuleks võtta kõrvalmeetmeid.
Paremad kliimaseadmed, paremad teed ja juhtide käitumise muutus - teiste sõnadega, meie kõigi panus.
Sektor väärib valitsuse toetust, sest autotööstus annab otseselt või kaudselt tööd suurele hulgale inimestele.
Seetõttu palun ma kõigepealt riikide valitsusi kiiremas korras muuta oma mootorsõidukimakse, et tarbijad saaksid valida neile sobivad keskkonnasõbralikud autod.
Teiseks palun ma volinikku, komisjoni ja Euroopat läbi viia mitmeaastase eelarve 2009 hindamine, et investeerida veel rohkem teadustegevusse tehnoloogiate väljaarendamiseks madala süsinikdioksiidiheitega autode tootmiseks.
Tean, et te teatasite hiljuti ambitsioonikast programmist 500 miljoni euro investeerimiseks vesinikutehnoloogiasse.
Loomulikult on see ülitore, kuid tegemist on keskpika perspektiiviga.
Ilmselt tuleb uue mootoritehnoloogia jaoks leida lahendused lühikesel perioodil.
Ma olen kindel, et arukad autotootjad saavutavad 120 g eesmärgi, kas siis 2012. aastal või veidi hiljem, palju kiiremini kui oli kavandatud.
Lihtsalt sellepärast - ja ma ei taha naiivne olla - et turg nõuab seda.
Selles mõttes on tingimused paari viimase aasta jooksul täielikult muutunud.
Seetõttu on oluline, et me kiidaksime heaks härra Callanani kompromissettepanekud turustamise ja reklaami kohta, sest need on läbipaistvad.
See on tarbijale selge teabe andmise küsimus.
komisjoni liige. - Härra juhataja, sooviksin alustada tänusõnadega tänaõhtuse arutelu kvaliteedi eest.
Sooviksin teha märkusi, kui aeg seda võimaldab, kolme käsitletud teema kohta.
Strateegia ambitsioonika taseme kohta esitas komisjon oma strateegia põhjaliku mõju hindamise alusel.
Analüüsisime erinevaid võimalusi seoses autode süsinikdioksiidiheite tasemega ning võtsime sealjuures arvesse mõõdetavust, jälgitavust ja vastutust.
Nende põhjal seadsime eesmärgiks saavutada 120 g CO2 kilomeetri kohta integreeritud lähenemisviisi abil.
Sada kolmkümmend grammi saavutatakse sõiduautode tehnoloogia abil ja ülejäänud kümme grammi täiendavate meetmete abil, sealhulgas kütusesäästu eesmärkide abil väikestele tarbesõidukitele ning biokütuste suurema kasutamise abil.
Kõnealune lähenemisviis 120 grammi eesmärgi saavutamiseks on meie arvates kõige kulutõhusam võimaluste kombinatsioon ning seetõttu esitame ettepaneku õigusakti kohta.
Teiseks on integreeritud lähenemisviisi rakendamise õiguslik raamistik meie läbivaadatud strateegia tugisammas, kuid mitte ainus sammas.
Nagu rõhutasite oma raportis, aitab võimaluste leidmine, et julgustada tarbijanõudlust kütusesäästlikemate autode järele, vähendada tunduvalt nende keskkonnamõju ja samuti kütusearveid autojuhtidele Euroopa Liidus.
Autode märgistamise direktiivi läbivaatamise kontekstis peame võtma arvesse soovitusi, mida Euroopa Parlament esitas tarbijate teavitamise valdkonnas.
Kolmandaks nõustub komisjon, et tuleks kaaluda pikaajalisemat strateegiat, selleks et pakkuda prognoositavust autotootjatele.
Seega kaalume arenguvõimalusi pärast 2012. aastat ja 120 g eesmärgi saavutamist mõju hindamise alusel.
Selles kontekstis võtab komisjon arvesse soovitusi, mida Euroopa Parlament esitas tulevaste heitkogustega seotud eesmärkide kohta.
Usun, et käsitlesin peamisi probleeme, ja loodan, et täiskogu võtab vastu resolutsiooni, mis toetab komisjoni esitatud lähenemisviisi.
Arutelu on lõppenud.
Hääletamine toimub kolmapäeval, 24. oktoobril.
Traditsioonilised energiaallikad ja energiatehnoloogia (arutelu)
Järgmine päevakorrapunkt on härra Reuli tööstuse, teadusuuringute ja energeetikakomisjoni nimel koostatud raport traditsiooniliste energiaallikate ja energiatehnoloogia kohta [http://www.europarl.eu.int/oeil/FindByProcnum.do?lang=2&procnum=INI/2007/2091" ].
raportöör. - (DE) Härra juhataja, volinik, daamid ja härrad, kuna mul on mõni minut lisaaega, lubage mul alustada komisjoni, meie parlamendikomisjoni sekretariaadi ja teiste raportööride tänamisega.
See polnud kerge ülesanne ja ma olen tänulik, et meie koostöö toimus objektiivselt, otsides kõige suuremat võimalikku üksmeelt teema puhul, mis ei ole täiesti üheselt mõistetav.
Meie töö põhines kolmel komisjoni teatisel ja meie raporti eesmärk oli pakkuda vastuseid kõnealuste teatistega hõlmatud valdkondades, mis meil vastutavas parlamendikomisjonis valdava enamusega korda läks.
Lähtepunktiks oli üldiselt tunnustatud põhimõte, mida korratakse igal energiapoliitika arutelul, nimelt komisjoni ja parlamendi ühine seisukoht, et energiapoliitikal on kolm suurt eesmärki: konkurentsivõime ehk taskukohased hinnad, keskkonnakaitse ja varustuskindlus.
Järeldusele jõudmine, et lahendus peitub uue ja olemasoleva energiatehnoloogia pidevas arengus, oli kindlasti raporti kergeim osa.
Võti nende kolme eesmärgi saavutamiseks on tehnoloogia.
Maailmas, kus nõudmine energia järele jätkuvalt kasvab, samal ajal kui fossiilkütuse varud pidevalt vähenevad, on eluliselt oluline, et me investeeriksime teadustegevusse ja innovatsiooni ning püüaksime nendes valdkondades edasiminekut saavutada.
Meil tarvitseb üksnes mõelda kivisöejõujaamade tootmistõhususe suurendamise potentsiaalile, mis praegusel ajal on keskmiselt 34%, kuid mida võiks kõige uuema tehnoloogia abil tõsta 55%ni.
Kui üks kolmandik vanadest jaamadest asendataks kõige uuemate seadmetega, võiks kütuse tarbimist 30% võrra vähendada.
See on vaid väike näide uue tehnoloogia rakendusvõimalustest.
Me rääkisime ka kahest väga erinevast energiaallikast, millel aga on ühine eriomadus põhjustada kõige ägedamaid poliitilisi vaidlusi.
Mitte keegi ei kahtle selles, et fossiilkütuste osakaal, mis 2004. aastal oli Euroopa Liidu kütuse sisetarbimises 79%, jääb lähemas tulevikus kõrgeks.
Tõsiasjaks jääb, et mõnda aega, täpselt teadmata kui kaua, peame kindlasti ka tulevikus fossiilkütuseid kasutama.
Kivisüsi mängib selle juures pearolli - üks põhjus on muidugi see, et tegemist on ühega vähestest energiaallikatest või tegelikult peamise energiaallikaga, mida leidub Euroopas, isegi kui selle varud liikmesriikides erinevad.
See on märkimisväärne eelis, eriti energiavarustuse kindluse puhul.
See tähendab - ja see oli meie aruteludel oluline argument - et kui me ütleme, et kivisöel on tulevikku, mida komisjon on tänuväärselt kirjeldanud, peame tagama, et tegeldaks kivisöe kasutamise kriitiliste aspektidega.
Üheks mainitud kriitiliseks aspektiks on süsinikdioksiidiheide.
Üks valik on suurem tõhusus ja parem tehnoloogia ja teine valik on uute tehnoloogiate kasutamine CO2 eraldamiseks ja maa-alustes hoidlates ladustamiseks - kuulus süsinikdioksiidi sidumise ja ladustamise tehnoloogia.
Loomulikult on seda kergem öelda kui teha, kuid on viiteid, et see töötab.
Me oleme seda tunnistanud käesolevas raportis ja soovitanud süsinikdioksiidi sidumise ja ladustamise tehnoloogiat arendada, sest see annab meile võimaluse ka edaspidi kivisütt kasutada, mis on meile Euroopas väga usaldusväärne energiaallikas.
Just seepärast oleme ka rõhutanud, et me peame ettevaatlikult tegutsema, sest süsinikdioksiidi sidumine võib tootmistõhusust vähendada ja seetõttu on raske hinnata, millal süsinikdioksiidi sidumise ja ladustamise tehnoloogiat saab laialdaselt kasutama hakata.
Kõigepealt peame oma kodutöö ära tegema ja nõuetekohased õigusnormid välja töötama.
Raporti kolmas ja kõige vastuolulisem osa on seotud tuumaenergia küsimusega.
Tuumaelektrijaamades toodetakse üle 30% Euroopa elektrist ja tuumaenergial on eeliseid, mida ei saa eitada, olenemata sellest, millised poliitilised vaated meil on.
Tuumaenergia on olemas, see on taskukohase hinnaga ja annab suure panuse varustuskindluse tagamiseks.
CO2 heitkoguste vähendamise seisukohalt on tegemist äärmiselt ahvatleva ja huvitava võimalusega ja ma usun tõesti, et oleks kergemeelne see energialiik lihtsalt kõrvale heita ja seda isegi mitte kaaluda.
Meil oli edu - mitte ilma raskusteta - sõnastuse leidmisel, millega suur enamus saaks nõustuda ja mis edastas sõnumi, et nende ettepanekute käsitlemine on kindlasti täieliku arutelu lahutamatu osa, kuid et otsuse ettepanekute vastuvõtmise või tagasilükkamise kohta nendes küsimustes langetavad liikmesriigid.
See on üpris oluline punkt, kuid meie kavatsus on panustada valdkonda, mille eest Euroopa kannab teatud vastutust, nimelt varustuskindlusse.
Sellega seoses on otstarbekas luua tuumaohutuse ja jäätmekorralduse kõrgetasemeline ekspertrühm ja Euroopa tuumaenergia foorum ning kahtlemata on õige, nagu kinnitatakse tuumaenergeetika alases suunavas programmis (PINC dokument), et seda arutelu tuleb edasi arendada ja uude tehnoloogiasse tehtavaid investeeringuid arutades ei tohi pöörata selga ühelegi võimalikule lahendusele.
Lühidalt, energiaallikate struktuur ei tähenda teatud energiaallikate väljajätmist, vaid kõigi allikate arvessevõtmist.
Ma loodan, et me saame selle resolutsiooni homme vastu võtta selles vormis, mille parlamendikomisjoni valdav enamus heaks kiitis.
komisjoni liige. - Härra juhataja, kõigepealt sooviksin õnnitleda Herbert Reuli tema raporti puhul.
See on Euroopa Parlamendi viimane raport energia ja kliimamuutuste paketi järelmeetmena alates 10. jaanuarist.
Kaks teist raportit (Alejo Vidal-Quadraselt ja Britta Thomsenilt) on andnud komisjonile väärtusliku panuse ettepanekute sõnastamiseks.
Esimene raport on seotud siseturupaketi ettevalmistamisega ja teine raport taastuvenergia direktiivi koostamise töö jätkamisega.
Samuti olen Herbert Reulile ja täiskogule väga tänulik õigeaegse panuse eest energiaalase uuendustegevuse, keskkonnasäästlike fossiilkütuste ja tuumaenergia valdkonnas.
Komisjon on juba paljudes punktides kooskõlas parlamendi nõuetega ja töötab erinevate lahendamata probleemide kallal, mis on raportis kindlaks määratud.
Euroopal on vaja saavutada oluline kliimamuutuste vastu võitlemise eesmärk.
Seetõttu ja samuti varustuskindluse tõttu vajame vähem süsinikdioksiidiheidet tekitavaid ja väga tõhusaid energiatehnoloogiaid.
Samuti peame fossiilkütuseid kasutama palju säästvamal viisil.
Ning meie kliimamuutuste alaseid eesmärke on väga keeruline saavutada ilma tuumaenergiata.
Lubagem mul alustada energiaalase uuendustegevuse küsimuse käsitlemisega.
Komisjon kavatseb tutvustada Euroopa energiatehnoloogia strateegilist kava novembri lõpus.
Euroopa on osutunud edukaks reguleeriva raamistiku kehtestamisel toetuseks vähe süsinikdioksiidiheidet tekitavatele tehnoloogiatele.
Kokku on lepitud energiasäästu ja taastuvenergia alastes eesmärkides.
Samuti oleme rajamas tõelist siseturgu.
Pole mingit kahtlustki, et need on aluseks kolmandale tööstusrevolutsioonile.
Siiski ei ole see piisav.
Kui sõltume üksnes imporditud vähe süsinikdioksiidiheidet tekitavatest tehnoloogiatest, ei suuda me täita varustuskindluse ja konkurentsivõimega seotud eesmärke.
Komisjonis pooleliolevad analüüsid näitavad, et Euroopa ei suuda täita vähe süsinikdioksiidiheidet tekitavate tehnoloogiate arendamise eesmärki.
Tegelikult ei suuda me muuta ELis tehtud kvaliteetseid alusuuringuid maailma juhtivateks tehnoloogiateks.
Praegusel hetkel ei keskendu me piisavalt uuringute sobitamisele ettevõtluse arendamisega katse- ja näidiselektrijaamade rajamise abil, et jõuda täieliku kaubandusliku mahuni.
Kui Euroopa soovib olla maailmas juhtival kohal kliimamuutuste ja energiavarustuse kindluse valdkonnas, tuleb tõhusamalt hallata energiaalasesse uuendustegevusse investeeritud vahendeid.
Seetõttu vajame paremat ühist strateegiakava ELi tasandil, samuti energiatehnoloogiaprogrammide ja meetmete tõhusamat rakendamist.
Lisaks - nagu oli kirjas ka Herbert Reuli raportis - peame mobiliseerima täiendavad rahalised vahendid ja inimressursid energiatehnoloogia alaste teadusuuringute ja tutvustamistegevuse jaoks.
Suurendasime seitsmendas raamprogrammis energiaalast eelarvet 50% võrra ning konkurentsivõime ja uuendustegevuse raamprogrammis 100% võrra.
Seda ei oleks olnud võimalik saavutada ilma Euroopa Parlamendi täieliku toetuseta.
Liikmesriigid on valinud sama tee ja ma olen veendunud, et erasektor teeb sama, kui raamtingimused on õiged.
Seda kohaldatakse eelkõige tööstuslike tutvustamisprojektide ja varajase turuletoomisele, samuti väikeste ja keskmise suurusega ettevõtete olulisele rollile.
Asun nüüd raporti teise osa juurde: väljakutsete juurde, mis on seotud traditsiooniliste energiaallikatega.
Peame tunnistama, et kõnealused energiaallikad mängivad järgmistel aastatel erinevates energiaallikates olulist rolli.
Oleme ühisel seisukohal: peame üle minema traditsioonilistelt energiaallikatelt säästlikele fossiilkütustele.
Enne aasta lõppu võtab komisjon täiendavaid meetmeid, mis käsitlevad kaasaegsete tehnoloogiate kasutamist fossiilkütustest elektrienergia tootmisel.
Eelkõige käsitleb komisjon õigusliku raamistiku küsimust süsinikdioksiidi sidumise ja selle geoloogilise ladustamise jaoks.
Esitame õigusloomega seotud ettepaneku, mille eesmärk on kehtestada reguleeriv raamistik õiguskindluse pakkumiseks ja avalikkuse usalduse tagamiseks süsinikdioksiidi sidumise ja ladustamise tehnoloogia kasutamise ohutuse kohta.
Samuti valmistan praegu ette teatist poliitilise raamistiku kehtestamiseks süsinikdioksiidi sidumise ja ladustamise toetamiseks.
Olen nõus, et enne kui süsinikdioksiidi sidumine ja ladustamine muutub majanduslikult elujõuliseks, on vaja suuri teadusuuringute alaseid jõupingutusi.
Nimetatud põhjusel lisatakse süsinikdioksiidi sidumine ja ladustamine strateegiliste energiatehnoloogiate hulka energiatehnoloogia strateegilises kavas.
Nimetatud põhjusel oleme selle välja valinud teatise jaoks seoses õigusloomega seotud ettepanekuga.
Üheaegselt teadus- ja arendustegevuse alaste jõupingutustega peab EL edasi liikuma näidisjaamade osas.
Sellised projektid pakuvad hindamatuid kogemusi.
Need võimaldavad meil optimeerida olemasolevaid tehnoloogiaid ning teha kindlaks ja vastata ülejäänud väljakutsetele.
Eesmärk on selge: näha mitmeid suuri näidisjaamu töötamas ELis 2015. aastaks ja viia tehnoloogia turule 2020. aastaks.
See ei juhtu siiski enne, kui puudub Euroopa erasektori tugev pühendumine ning tugev ja toetav valitsuse poliitika.
Komisjon on valmis võtma juhtrolli, kuid selleks on vaja liikmesriikide ja Euroopa Parlamendi täielikku toetust.
Nüüd räägiksin tuumaenergiast.
Mul on hea meel märkida, et teie sõnum tuumaenergia kohta on täielikus kooskõlas meie järeldustega teatises tuumaenergia näidisprogrammi kohta, mida toetab laialdaselt Euroopa Majandus- ja Sotsiaalkomitee.
Mul on hea meel, et tuumaohutuse ja jäätmemajanduse kõrgetasemelise töörühma esimene kohtumine toimus 12. oktoobril.
Töörühmal on volitused edendada järk-järgult vastastikust mõistmist ning lõpptulemusena saavutada tuumaohutuse kõrgem tase.
Olen ühel nõul raportis väljendatud seisukohaga, et avatud dialoog tuumaenergia üle on äärmiselt oluline.
Nimetatud põhjusel on komisjon asutanud tuumaenergeetika foorumi teiste energiafoorumite eeskujul.
Tuumaenergeetika foorumi eesmärk on laiendada arutelu tuumaenergia üle ning kaasata kõik asjaomased osapooled.
26.-27. novembril toimub nimetatud foorumi, mida nimetatakse samuti Bratislava/Praha foorumiks, esimene kohtumine.
Ma usun kindlalt, et see tähendab suuremat läbipaistvust konsulteerimiste võimaldamisel kõigi sidusrühmadega ja nende vahel.
Mul on hea meel, et sellest võtab osa samuti Euroopa Parlament.
Sooviksin veel kord õnnitleda raportööri ja variraportööre suurepärase raporti puhul.
Tänan Euroopa Parlamenti toetuse ja koostöö eest.
Kasutame seda raportit oma tulevases töös ning muidugi ootan rõõmuga arutelu.
arengukomisjoni arvamuse koostaja. - (DA) Härra juhataja, palun vabandust, kuid see raport ei ole hea ja sama tuleb öelda selle ettevalmistamise töökorralduse kohta.
Miks tööstuse, teadusuuringute ja energeetikakomisjon ei võtnud kuulda teiste parlamendikomisjonide arvamusi?
Arengukomisjoni nimel pean kahetsusväärseks asjaolu, et meilt küsiti seisukohta ainult komisjoni süsinikdioksiidi heitkoguseid käsitleva ettepaneku kohta.
Energiatõhususe ja -säästu osa ning meie kõige tähtsam kriitika on ilmselgelt liiga nõrk.
Lisaks sellele tähendavad need teemad olulisi otsuseid arengumaadele.
Säästmisega on võimalik kokku hoida tohutuid energiakoguseid ja sissetöötatud tehnoloogiad on kättesaadavad ning vähemalt arengumaadele on see palju, palju olulisem kui süsinikdioksiidi sidumine ja ladustamine.
Üldjoontes kehtib see ka tööstusriikide kohta.
Lisaks sellele tahaksin teada, miks nafta on täielikult unustatud?
Kõrged naftahinnad on arengumaadele suureks koormuseks, eriti transpordisektoris, kus nafta on kõige tähtsam.
Lisaks tõhususe parandamisele on vaja teisi transpordiviise.
Muidugi on taastuvenergia arengumaade edasise arengu jaoks oluline ja on groteskne, et seda pole raportis peaaegu märgitudki.
Ettepanek on väheste ambitsioonidega ja arengukomisjoni arvamustega pole üldse arvestatud.
Seetõttu palun kõiki tungivalt homme sellega tegelda.
keskkonna-, rahvatervise- ja toiduohutuse komisjoni arvamuse koostaja. - (PL) Härra juhataja, ma nõustun Herbert Reuli arvamusega selles osas, mis hõlmab elektritootmise mitmekesistamist, energiaallikate mitmekesistamist ja energiakasutuse tõhususe parandamist.
Asjaolu, et loodusvarad pidevalt kahanevad, ei ole energiavarude valdkonnas töötavatele teadlastele mingi uudis.
Juhtivad teaduskeskused on aastate jooksul uurinud loodusvarade kasutamise taset ja avaldanud murettekitavaid raporteid.
Nende raportite tulemused näitavad ühemõtteliselt, et jätkuv toetumine üksnes traditsioonilistele energiatootmise viisidele võib tulevikus maailmamajanduse energiakriisi viia.
Loodusvarade vähenemine tähendab, et Euroopa peab üha rohkem importima naaberriikidest, mistõttu ajapikku võib kujuneda sõltuvus tarnijatest.
Me oleme juba mitmel korral näinud sellise poliitika negatiivseid tagajärgi mitmes naaberriigis.
Seetõttu on Euroopa Liidu ees seisvateks peamisteks väljakutseteks niihästi energiaallikate mitmekesistamine kui ka uute energiatootmise tehnoloogiate väljatöötamine.
Positiivne poliitika selles valdkonnas on kasulik mitte üksnes ühiskonnale ja majandusele, vaid ka looduskeskkonnale.
Siinkohal tahaksin siiski rõhutada, et mitte kõik riigid ei suuda seda poliitikat lühikese aja jooksul ellu viia.
See on seotud ajalooliste tingimustega, mille tõttu energiasektor jäi vana ELi riikidega võrreldes paljude aastate vältel arengus maha.
Seetõttu tahaksin just sellise riigi kodaniku pilguga olukorda vaadates toonitada, et Poola või selle geograafilise piirkonna teised riigid, nagu ma ütlesin, peavad energiasektori kaasajastamisega rohkem vaeva nägema kui Lääne-Euroopa riigid.
Palun mõelge sellele erilisele aspektile.
Arvestades kliimamuutusi, peaks EL innukamalt osalema puhta kivisöetehnoloogia kui looduskeskkonna jaoks optimaalse lahenduse väljatöötamisel, eriti riikides, kus energiasektor sõltub valdavalt kivisöe kasutamisest.
fraktsiooni PPE-DE nimel. - (HU) Tänan teid võimaluse eest sõna võtta, härra juhataja.
Volinik, daamid ja härrad, meie ees olev raport ei tee saladust asjaolust, et traditsiooniliste energialiikide vastu räägib palju argumente.
Teema, millest tänapäeval kõige rohkem räägitakse, on kliimamuutused.
Lisaks sellele, et fossiilsed energiaallikad aitavad kaasa ülemaailmsete kliimamuutuste esilekutsumisele, suurendavad need ka Euroopa sõltuvust välistarnijatest.
Lubage mul oma mõtte ilmestamiseks tuua üks näide Ungarist.
Riigis, kus on napid toormevarud, moodustab gaas energiaallikatest 50%, sellest 80% saadakse ühestainsast välisallikast, nimelt Venemaalt.
Selle tulemuseks on kaugeleulatuvate sotsiaalsete ja majanduslike tagajärgedega sõltuvus, mis võib avaldada märkimisväärset mõju ka Ungari rahvusvahelistele suhetele.
Samal ajal siiski näitavad need ja teised sarnased arvud, et traditsioonilised energiaallikad mängivad Euroopa energiatarnete juures vältimatult veel kümneid aastaid suurt rolli, isegi kui taastuvenergia kasutamine suureneb.
Väita vastupidist võrduks oma pea liiva sisse peitmisega.
Daamid ja härrad, vastuolu traditsiooniliste energiaallikate vajaduse ja nendega seotud riskide vahel tuleb siiski ületada.
Ma usun, et härra Reuli raport pakub selleks väga vajaliku vahendite komplekti.
Ma nõustun raportööriga, et Euroopa Liit peab traditsiooniliste energiaallikate poliitika väljatöötamisel keskenduma kolme põhieesmärgi saavutamisele: tõhususe suurendamine ja sellega seoses teadus- ja arendustegevuse potentsiaali ärakasutamine ning välisallikatest sõltuvuse vähendamine.
Parim näide viimase kohta on Nabucco projekt; selle gaasitoru ehitamine esindab tähendusrikast sammu mitmekesistamise suunas ja selle elluviimine on ühenduse huvides.
Tänan teid väga, härra juhataja.
fraktsiooni PSE nimel. - (PL) Härra juhataja, volinik, energia on nii turul konkurentsivõime saavutamise kui ka ELi elanike elukvaliteedi seisukohalt otsustav tegur.
Seepärast peavad põhilised poliitilised ja majanduslikud eesmärgid olema säästva energiatootmise tulemuslikkus, tõhusus, mis tagab kogutarbimise vähendamise, samuti energiavarustuse usaldusväärsus ja turvalisus.
Nende eesmärkide saavutamine tähendab ka turvalist ühiskonda.
Me ei tohi unustada, kui palju meie kodanikud maksavad otseselt või kaudselt iga energiaühiku eest.
ELi liikmesriikide majanduslik konkurentsivõime sõltub teiste tegurite seas piirkondlike fossiilkütusevarude paremast kasutamisest.
See saavutatakse siiski üksnes juhul, kui komisjon tagab, et kasvuhoonegaaside saastekvootidega kauplemise süsteem ei takista olemasolevate, st kivisöejõujaamade asendamist kaasaegsemate, vähem CO2 heidet tekitavate seadmetega.
Poola on alates 1988. aastast vähendanud heitkoguseid juba 32% võrra, samas kui vana ELi riigid on samal ajavahemikul palju vähem ära teinud.
Praegu on heite kogus Poolas 7 tonni elaniku kohta aastas, samal ajal kui vana ELi riikides on see näitaja kuni kaks korda kõrgem.
Selles olukorras poleks õige, kui Poola peaks alates järgmisest aastast süsinikdioksiidi heitkoguseid jällegi tervelt 30% võrra vähendama.
Komisjoni sellisel otsusel oleksid väga ebasoodsad sotsiaalsed tagajärjed.
Minu kodumaad ei tohi ohverdada kliimaga seotud hüsteerilisele poliitikale.
On hästi teada, et kliima on muutunud, muutub praegu ja ka edaspidi ja et me peame võitlema nende muutuste tagajärgedega, st põudade, üleujutuste ja joogivee nappusega.
Oleks siiski õiglane, kui süsinikdioksiidi heitkoguste vähendamine seotaks ELi riikide elanike arvuga.
Oluline on, et heitkogustega seotud kulude üle ei otsustataks meelevaldselt vähendamiste põhjal ja ebaselgete põhimõtete alusel.
Konkurentsivõime ei tohi olla valede turustiimulite funktsioon ja energia hind peab peegeldama selle tegelikku kulu.
Tundub, et mõistlik oleks kasutada kõiki võimalikke kontrollitud meetodeid, sealhulgas bioloogilised meetodid, süsinikdioksiidi ja metaani absorbeerimiseks.
Käesoleval ajal tuleks siiski kindlasti eelistada primaarenergia teisteks energialiikideks muundamise tõhusust parandavaid meetodeid, mis põhinevad uudsetel tehnoloogiatel kivisöe gaasistamiseks ja vedeldamiseks, samuti vesiniku tootmiseks.
Kokkuvõtteks tahaksin siiralt tänada raportööri härra Reuli viljaka koostöö eest käesoleva raporti ettevalmistamisel, mis esitab kõikehõlmava, tasakaaluka ja pikaajalise lähenemisviisi fossiilkütustega ja tuumaenergiaga seotud probleemidele.
fraktsiooni ALDE nimel. - (LT) Kõigepealt tahaksin õnnitleda härra Reuli ja teisi parlamendiliikmetest kolleege, kes esitasid asjakohased muudatusettepanekud, väga tasakaalustatud raporti ja selle koostamiseks tehtud raske töö eest.
Kõikidele selles raportis käsitletud energiaallikatele on osutatud piisavat tähelepanu ja samal ajal on asjakohaselt rõhutatud alternatiivsete energiaallikate ja uute energiatehnoloogiate tähtsust.
Energiaallikate mitmekesistamisel on suur tähtsus energiajulgeoleku tagamisel, mis on minu kodumaa Leedu jaoks väga oluline.
See piirkond on tõepoolest tundlik, sest minu kodumaa sõltub täielikult ühestainsast tarnijast, muid võimalusi pole seni leitud.
Võimalikuks lahenduseks võiks olla turvalise, kaasaegse tuumaelektrijaama ehitamine.
See tagaks nii meie poliitilise julgeoleku kui ka majandusliku stabiilsuse.
Käesoleva raporti arutelu käigus avaldati tuumaenergia tuleviku kohta erinevaid arvamusi.
Ehkki me peaksime täielikult tunnistama taastuvate energiaallikate tähtsust ja nende võimalikku valitsevat rolli tulevikus, peaksime siiski välja kujundama pragmaatilise lähenemisviisi tuumaenergiale ja möönma tõsiasja, et 30% ELis toodetud energiast saadakse tuumaelektrijaamades.
See energia aitab kaasa Kyoto eesmärkide elluviimisele, samuti energia varustuskindluse suurendamisele.
Ma pean silmakirjalikuks muudatusettepanekuid, mida rohelised poliitikud, kes taunivad tuumaenergiat Euroopa kodanike julgeoleku nimel, õhinal esitasid, sest need võivad suurendada teiste Euroopa kodanike ebakindlust.
Ma tahaksin julgustada oma parlamendiliikmetest kolleege sallivust üles näitama ja toetama sätteid, mis võimaldavad igal riigil otsustada, kas nad on turvalise tuumaenergia kasutamise poolt või vastu.
Üksnes arvamusi vahetades ja erinevaid seisukohti kuulda võttes suudame langetada õige otsuse.
fraktsiooni UEN nimel. - (PL) Härra juhataja, rääkides fraktsiooni Liit Rahvusriikide Euroopa eest nimel selles arutelus traditsiooniliste energiaallikate ja energiatehnoloogia üle, tahaksin tänada Herbert Reuli selle teema kohta kõikehõlmava raporti ettevalmistamise eest.
Kõigepealt märgib raporti autor õigesti, et kõige tähtsam küsimus, ka traditsioonilistest kütustest toodetud energia tuleviku puhul, on Euroopa Liidu riikide koostöö selles valdkonnas.
Teiseks, seoses tõsiasjaga, et Euroopa Liidu sõltuvus fossiilkütuste impordist suureneb 2030. aastaks umbes 70%ni, ja nafta impordi puhul koguni 94%ni, on oluline maksimaalselt ära kasutada Euroopa Liidu riikides asuvad fossiilkütuste varud.
Kolmandaks, kivisüsi ongi selline ressurss, kusjuures Saksamaa valdab 7% maailma varudest ja Poola 2%.
Oluline on selle kütuse kaevandamist ja sellest energia tootmist mitte kahtluse alla seada, sest fossiilkütustest toodetud elektri hind moodustab ikka veel vaid poole taastuvatest energiaallikatest toodetud elektri hinnast.
Neljandaks, kivisöest elektri tootmisega kaasnevate ökoloogiliste riskide tõttu on selles valdkonnas vaja Euroopa ühiseid investeeringuid uute tehnoloogiate teaduslikuks uurimiseks, mis rahastatakse Euroopa Liidu eelarvest.
Viiendaks ja viimaseks on vaja toetada Euroopa Liidu riike, kes investeerivad tuumaenergiasse.
Selles kontekstis tahaksin juhtida teie tähelepanu Ignalina kaasaegse tuumaelektrijaama ehitamiseks koostatud kokkuleppele, mis on Poola, Leedu, Eesti ja Läti ühisprojekt.
fraktsiooni Verts/ALE nimel. - (DE) Härra juhataja, volinik, kuna on enam-vähem teatavaks tehtud, et fraktsioon Verts/ALE ei kiida seda raportit heaks, lubage mul öelda Herbert Reulile, et ma kavatsen keskenduda punktidele, mis mind kõige rohkem häirivad.
Need on kajastatud ka meie esitatud muudatusettepanekutes.
Selle raporti koostamise jooksul oli võimatu algatada mis tahes kriitilisi arutelusid tuumaenergia üle.
Kõik Euroopa tuumaelektrijaamade ohutuse tava hääbumisega seotud probleemid olid keelatud teema, isegi kui juhtumid Saksamaal reaktoritega, mida käitab Vattenfalli kontsern, olid just loonud äärmiselt hoiatava näite.
Arutelu jäätmete ladustamise rahastamisraskuste üle oli samuti tabu, nagu ka kasvav oht, et tuumamaterjali kuritarvitatakse pommide valmistamiseks või hoopis terroristlikel eesmärkidel.
Ma pean teile ütlema, Herbert Reul, et on üks asi, mis viis mind tõesti sügavasse hämmeldusse, ja ma ütlen seda enne meie kohtumist Bratislavas.
On teada, et Itaalia kontsern ENEL kavatseb praegu, 2007. aastal ehitada Slovakkias lõpuni tuumajaama, mis projekteeriti Nõukogude Liidus enne Tšernobõli katastroofi.
Ehitamine algas Tšehhoslovakkias kaheksakümnendate aastate alguses ja kaks kolmandikku ehitustöödest teostati.
Nüüd kavatseb ENEL jaama lõpuni ehitada ilma projekteerimisluba uuendamata ja kontrollimata, kas kavandid vastavad Euroopa standarditele.
See on häbiväärne.
Inimestel, kes laulavad tuumaenergiale kiidulaule, pole edaspidi mingit õigust sellist häbiväärset nähtust eirata.
fraktsiooni GUE/NGL nimel. - (FI) Härra juhataja, volinik, toornafta on kallim kui kunagi varem.
See on mõjutanud ka teiste fossiilkütuste hindu.
Kulutused kõikidele energialiikidele kasvavad, sest neli viiendikku ELi energia kogutarbimisest põhineb fossiilkütustel.
Inimesed ei ole valmis tarbimist vähendama, seetõttu on vaja uusi tehnoloogiaid, suuremat energiatõhusust, uut süsinikdioksiidi sidumise ja ladustamise ning tuumaenergiatehnoloogiat, kaasa arvatud termotuumasünteesi teaduslik uurimine.
Pärast komisjoni raporti hääletamist on peamiste alternatiividega seotud lootused ja unistused suunatud süsinikdioksiidi sidumise ja ladustamise tehnoloogiale ning tuumaenergiale.
Paraku pole mingit tagatist, et vedeldatud süsinikdioksiidi on võimalik igavesti turvaliselt säilitada.
Puuduvad märgid sellest, et transpordi infrastruktuuri parandamiseks tehtaks investeeringuid vesinikumajandusse, veel vähem elektriautodesse, mis töötaksid süsinikdioksiidivabal elektril, nagu seda raportis nimetatakse.
Termotuumasünteesi kasutuselevõtmiseni kulub tõenäoliselt pool sajandit.
Seda kõike arvestades pole komisjoni ettepanek, et 2020. aastaks tuleks 20% ELis tarbitavast energiast toota taastuvatest kütustest, lihtsalt tõsiseltvõetav.
See ei ole teostatav, vähemalt mitte taastuvkütustega, mida toodetakse ELi territooriumil või ELi suurtes liikmesriikides.
Arutatav raport esitab liiga optimistliku pildi, soovitades jätkata fossiilkütuste kasutamist, pakkumata ühtegi tõelist alternatiivi ja mitte mingeid piiranguid.
Fossiilkütuste kasutamine lõpetatakse ainult juhul, kui olukord seda sunnib.
Me oleme selleks sunnitud, kui loodusvarad lõpevad enne 2020. aastat, kuid seda ei lõpetata ELi liikmesriikide järjekindlate jõupingutuste tagajärjel või ELi deklaratsioonide tõttu.
Tegelikkuses on vaja mitte üksnes tahet, kauneid sõnu ja hardaid lootusi, vaid ka tõelisi tegusid, mis esitavad väljakutse meie praegusele elulaadile.
Lisaks sellele tuleks elektri hinnakujundussüsteem, kus elektrienergia hulgimüügihinna määravad energiabörsid, uuesti läbi vaadata.
Hinna määrab alati kõige kõrgemate tootmiskuludega, samuti kõige kallimate saastekvootidega toodetud elekter.
Selle hinna saavad kõik tootjad.
Kahjuks pole mingit tagatist, et ettevõtted kulutavad oma kopsaka tulu energiauuringuteks, sest selle aja vaimust juhindudes, kus me elame, jaotavad nad kasumi dividendide näol oma aktsionäride vahel.
Saastekvootidega kauplemine on elektritootjatele samuti pigem võimalus ettevõtte kasumi suurendamiseks kui heitkoguste vähendamiseks.
fraktsiooni ITS nimel. - (FR) Härra juhataja, daamid ja härrad, raportöör tegi õige märkuse, et traditsioonilised energiaallikad jäävad veel mitmekümneks aastaks asendamatuks.
Õige on ka see, et ta kutsub üles energiaallikaid ja varusid mitmekesistama, energiat tootma turvalisemalt ja keskkonnateadlikumalt ning tõhustama energia kasutamist.
Me oleme siiski mõnevõrra skeptilised põhjenduste suhtes, millega õigustatakse nende meetmete võtmist.
Esiteks on esitatud põhjendused valdavalt müüdi kordamine, et kliimamuutusi kutsuvad esile inimtegevuse tagajärjel tekkivad süsinikdioksiidiheited.
Ometi seab üha rohkem teadlasi kahtluse alla ülemaailmse soojenemise käsitluse, CO2 süüdlaserolli ja idee, et selle kõige taga on inimrass, vaidlustamata samal ajal kliimamuutuste olemasolu, sest kliima muutub pidevalt.
Seda arvestades kõlab kuulus süsinikdioksiidi sidumise ja ladustamise tehnoloogia - millele raport pühendab palju ruumi, kuid mille pikaajalised ohud pole selged - nagu riukalik kiirparandus.
Teiseks, ja vaatamata tavakohastele vihjetele liikmesriikidele, kes esmajärjekorras vastutavad oma energiavalikute eest, ei suuda raportöör hoiduda neid teatud suunda tüürimast.
Vaadake, kui suur osa raportist on pühendatud tuumaenergiale - mis on iga liikmesriigi täielikult sõltumatu valik ja mida ei saa käsitleda üksnes CO2 heitkoguste aspektist.
Lõpuks pole mitte kordagi mainitud globaliseerumist, millel on suur osa fossiilkütuste ülemäärases kasutamises.
Rahvusvahelise kaubavahetuse edendamine lühemate, kohalike ja riiklike tarneahelate arvel pole siin sugugi tähtsusetu.
Komisjoni aastate vältel rakendatud ülimalt liberaalne kaubanduspoliitika ja meie turgude avamine ülemaailmsele konkurentsile, jättes meie oma majanduse vähimagi kaitseta - ükskõik millega seda põhjendatakse -, on põhjustanud arvukalt probleeme, mida komisjon nüüd väidetavalt tahab lahendada.
Härra juhataja, selles raportis on liiga palju kiiduväärt asju.
Loomulikult teeb see rituaalse kummarduse kliimamuutuste hüsteeria ees, vaatamata kahtluste suurenemisele süsinikdioksiidi heite ja kliimamuutuste vahelise seose kohta.
Siiski tunnistatakse raportis energiatarnete mitmekesistamise ja fossiilkütuste, sealhulgas kivisöe kasutamise olulisust energiaallikate mitmekesistamisel.
Raportis rõhutatakse vajadust energiavarustuse kindluse järele ja juhitakse selles kontekstis õigustatult tähelepanu vajadusele energiatõhususe, kohalike ressursside, sealhulgas kivisüsi, kasutamise jätkamise ja tuumaenergia järele - nii praeguse tuuma lõhustumise kasutamise kui ka oluliste teadusuuringute järele termotuumasünteesi kohta, mis on suur lootus tuleviku jaoks.
Kõige märkimisväärsem tegur energiaalases arutelus on see, kuidas rohelised ja nende mõttekaaslased murravad pead süsinikdioksiidi heitkoguste pärast, kuid põrkuvad üksnes vähe süsinikdioksiidi heidet tekitava tehnoloogia vastu.
Nüüd, kui naftahind on 90 USA dollarit barreli kohta, on Rebecca Harmsil aeg tunnistada, et tuumaenergia on olemasolevatest tehnoloogiatest kõige odavam, turvalisem, puhtam, säästvam ja prognoositavam baaskoormust tootev tehnoloogia.
Ning nagu ütles mu kolleeg Alejo Vidal-Quadras, on tuumajäätmete ladustamine üksnes tehniline probleem, mis on nüüdseks lahendatud.
(CS) Daamid ja härrad, tahaksin kõige esmalt tunnustada raportööri tööd, kes valmistas ette hästi tasakaalustatud ja realistliku raporti, mis kajastab kõige uuemaid suundumusi.
Ma hindan ka parlamendi algatust, sest tegemist on ühega vähestest raportitest, mis käsitleb traditsioonilisi energiaallikaid.
Ma olen veendunud, et fossiilkütused on energiaallikate struktuuris asendamatud ka järgmistel aastakümnetel: seetõttu tuleks neile pöörata väärilist tähelepanu.
Taastuvad energiaallikad on tähtsad, ehkki nad ei suuda traditsioonilisi energiaallikaid asendada.
Nagu käesolevas raportis kinnitatakse, peaksid meie jõupingutused olema suunatud uute tehnoloogiate väljaarendamisele, mis võimaldaksid energiat toota väiksema keskkonnamõjuga, nagu näiteks nn puhas söetehnoloogia.
Praegusel ajal, kus me kogeme ühelt poolt energiatarbimise pidevat kasvu ja teiselt poolt tehnoloogiate puudumist olemasolevate energiaallikate asendamiseks, tekib oht, et liialdatult ühesuunaline orientatsioon taastuvatele energiaallikatele võiks paradoksaalselt kiirendada liikmesriikide sõltuvuse suurenemist teiste riikide energia impordist.
Kuna energia on muutunud kõige strateegilisemaks kaubaks, võivad arutelud traditsiooniliste energiaallikate täieliku asendamise üle olla küll populaarsed, aga väga vastutustundetud.
Ma pean terve mõistuse triumfiks asjaolu, et käesolev raport pühendab piisaval tähelepanu tuumaenergiale.
Kui me suhtume tõsiselt süsinikdioksiidiheite nullilähedasele tasemele langetamise strateegiasse, siis ei tohi me ära öelda tuumaenergia kasutamisest, mis on vaieldamatult üks keskkonnasäästlikematest energiaallikatest.
Me ei peaks üksi pingutama CO2 heitkoguste vähendamiseks, vaid püüdma ka teisi suurriike veenda meiega ühinema.
Juhul kui sellised riigid nagu USA, Hiina ja India ei võta samasuguseid meetmeid, ei avalda meie võetud meetmed ülemaailmses ulatuses mingit mõju, sest need mõjutavad ligikaudu ainult ühte seitsmendikku ülemaailmsest CO2 toodangust.
Kokkuvõtteks tahaksin soovitada, et raportöör tutvuks põhjalikumalt tuumareaktorite erinevustega.
Reaktor, mis plahvatas Tšernobõlis, ei ole võrreldav Tšehhi Vabariigis paigaldatud reaktoriga.
(FI) Härra juhataja, volinik, Herbert Reuli raportis kasutatakse argumendina veel vastamata olulist küsimust, mis suunas liiguvad Euroopa ja maailm energia valdkonnas.
Konfliktid jätkuvad.
Kui kaua me suudame neid veel ohjeldada?
Praegusi tingimusi arvestades ei ole fossiilsele energiale lihtsat alternatiivi, isegi kui me teeksime kõik võimaliku, et säästa palju rohkem energiat kui praegu.
Umbes 37% energiast, mida me kasutame, saadakse naftast, 24% gaasist ja 16% kivisöest.
Niisiis langeb fossiilkütuste arvele 77% kogu meie energiast.
Me teame, et Rahvusvahelise Energiaagentuuri prognooside kohaselt kasvab maailma energiatarbimine igal aastal rohkem kui poolteist korda.
Fossiilenergia tarbimine suureneb eelduste kohaselt isegi rohkem, sest suurtel arenevatel riikidel on tuuleparkidesse vähe usku.
Arengumaade arvele langeb 70% energiatarbimise kasvust ja ainuüksi Hiina esindab sellest 30%.
Seetõttu on fossiilkütuste varud ammendumas ja koonduvad üha väiksema arvu valdajate kätte.
Energiasüsteemi muutmiseks kulub mitukümmend aastat.
Aeg on otsa saamas; tegelikult on see võidujooks ajaga.
Kui me ei lahenda keskkonnaga ja energiaga seotud probleeme, ei suuda me rahu tagada.
Ma sooviksin mõne tegevusvaldkonna ära märkida: me vajame intensiivset teadustegevust, tootearendust ja uusi tehnoloogiaid ning me peame ka oma käitumist muutma.
Me isegi ei tee Euroopas mahukaid teadusuuringuid, ehkki liigume suurema sõltuvuse, kõrgemate hindade ja konfliktide suunas.
Ma kuulsin äsja, et Ameerika Ühendriigid kulutavad keskkonnauuringutele viis korda rohkem raha kui Euroopa Liit.
Kuidas ometi Lissaboni teadmispõhine majandus niimoodi toimib?
Lõpuks tuleb öelda, et energial on sotsiaalne mõõde.
Hinnad on viimastel aastatel tõusnud 50% võrra.
(FR) Härra juhataja, volinik, daamid ja härrad, Herbert Reuli raport on väga hea ja põhjalik ja ma õnnitlen teda sel puhul.
Ma olen siiski tõsiselt hämmastunud selle üle, kui suur osa sellest on pühendatud kivisöele.
Kivisüsi on kahtlemata külluslik energiaallikas.
See on ka maailma kõige laiemalt levinud fossiilne energiaallikas.
Ometi olen ma mures kivisöe valitseva rolli suurenemise pärast elektritootmises.
Meile jäetakse mulje, et süsinikdioksiidi sidumise ja ladustamise tehnoloogia lahendab kivisöel töötavate elektrijaamade kasvuhoonegaaside heitkoguste küsimused, aga tuleb tunnistada, et ma olen skeptiline.
Kivisöel töötavaid elektrijaamu on kõikjal üle kogu maailma: kas neid kõiki on võimalik varustada süsinikdioksiidi sidumise seadmetega?
Kuidas me saame takistada nn puhtaid kivisöejõujaamu süsinikdioksiidi heidet tekitamast?
Kas ei ole ohtu, et pärast kogemust puidu, kivisöe ja nafta põletamisega astume nüüd tagurpidi sammu veel ühte kivisöe põletamise ajajärku?
Lõpetamaks optimistlikuma tooniga, arvan, et raporti tugevus seisneb Euroopa strateegilise energiatehnoloogia kava ettepanekus.
Kava peab käsitlema energiaallikate vajalikku mitmekesistamist aastateks 2020, 2030 ja 2050 ning kajastama ka varude kasutamise tähtsust piirkondlikul tasandil.
(PL) Härra juhataja, raportis loetletud energiaallikatest on ainult süsi, olgu siis kivi- või pruunsüsi, Euroopa Liidu piires suurtes kogustes kättesaadav.
Teisi energiakütuseid peame enamasti importima.
Energiavajadus suureneb koos majanduskasvuga.
Praegusel hetkel ei ole selge, kui edukalt me suudame arendada tootmist taastuvatest energiaallikatest või vesinikuelementidest, kuid ka sel juhul on vaja energiatarneid.
Seetõttu ei tohiks me, vaatamata tohututele jõupingutustele, kivisöest kui käepärasest energiaallikast liiga kiiresti loobuda.
Me ei pinguta piisavalt kivisöest puhta energia tootmise väljaarendamiseks.
Kivisöe töötlemisse ning boilerite ja generaatorite tõhususe parandamisse tuleks rohkem vahendeid mahutada.
Me peame tagama energiajulgeoleku ja selle üks elemente on kivisüsi, mille varusid on peaaegu kõigis ELi riikides.
Me ei saa endale lubada halvustavat suhtumist meie oma loodusrikkustesse.
Lõpuks tahaksin õnnitleda Herbert Reuli ja tema kolleege suurepärase ja tasakaalustatud raporti puhul, mida ma täielikult toetan.
Härra juhataja, volinik, mul on hea meel näha, et töötate hilja ööni koos meiega.
Euroopal on tohutu taastuvenergia potentsiaal.
Šotimaal teame seda paremini kui keegi teine.
Nagu Rebecca Harms juba ütles, valmistavad minu fraktsioonile muret selle raporti tuumaenergiat toetavad aspektid.
Kuid minu enda seisukoht on see, et samuti peame tagama, et uurime ka teisi, tuumaenergiaga mitteseotud energiaallikaid ja võimalusi nende parandamiseks.
Lõikes 47 on süsinikdioksiidi sidumine eksperimentaalne, kuid paljulubav, ning lõikes 47 palume komisjonil kehtestada võimalikult kiiresti selged poliitilised suunised süsinikdioksiidi sidumise ja ladustamise tehnoloogia alaste teadusuuringute edendamiseks.
Lugupeetud volinik, mul on hea meel kuulda, et kavatsete nõnda teha.
See on eriti oluline, kuna liikmesriigid, kes on oma seadmetega üksi jäetud, ei tule sellega toime.
Tehti ettepanek rajada maailmas esikohal olev näidisjaam Šotimaale Peterheadi.
Poliitilise ebakindluse tõttu, mille põhjustas Londoni valitsus seeläbi, et ei seadnud projekti esmatähtsale kohale, jätkub projekt nüüd Californias.
Euroopa võib selles juhtival kohal olla; võime mängida ülemaailmselt olulist rolli teadusuuringute potentsiaali valdkonnas, kuid selleks peame tegutsema jõuliselt.
Mul on hea meel kuulda, et selles raportis leidub ideesid, mida komisjon edasi arendab.
(CS) Ma tahaksin teha Herbert Reuli raporti kohta 10 märkust.
See on suurepärane ja väga tasakaalustatud raport, mis minu arvates kirjeldab meie tulevikku Antoine de Saint Exupéry sõnade vaimus: meie ülesanne ei ole seda ette näha, vaid see võimalikuks teha.
Raportis loetakse üles praktiliselt kõik traditsioonilised energiaallikad, välja arvatud, võib-olla siinviibivate "roheliste” parlamendiliikmete rõõmuks, eboniitpulgad ja rebasesabad.
Ilma naljata aga tunnustan põhjalikkust, millega raportis käsitletakse energiasektorit reguleerivaid üldisi õigusakte.
Nagu professor Semjonovi ajaloolised avastused kinnitavad, on alates ürg- ja vanaajast kohaldatud ühtesid ja samu põhilisi seadusi: ühelt poolt on inimesed üritanud vähendada tehnoloogiate energiamahukust, teiselt poolt aga püüdnud rohkem energiat toota.
Minu arvates on käesoleval ajal eluliselt tähtis energiaallikate tõhus kombineerimine ja gaasi impordi mitmekesistamine.
Suurendada tuleks Euroopa ühtse turu kaalukust kui varustuse stabiilsuse ja usaldusväärsuse tagatist.
Loomulikult tuleb arvesse võtta keskkonnaga seotud ohte, mida on vaja hoolikalt hinnata.
Raportöör Herbert Reul viitab näiteks Arktika mandrilavadele, kus mõnede hinnangute põhjal asub kuni 25% uutest gaasi- ja naftaallikatest.
Kahtlemata palutakse komisjoni võtta meetmed energiamahukuse vähendamiseks SKT ühiku kohta.
Veel üks oluline ülesanne on mõistliku tehnosiirde poliitika kavandamine.
(Juhataja katkestab kõneleja)
(SK) Lubage mul õnnitleda raportööri Herbert Reuli suurepärase raporti puhul.
Raport annab ülevaate traditsiooniliste energiaallikate ja tehnoloogia praegusest olukorrast ning juhib samal ajal kompleksselt tähelepanu nende tulevase kasutamise paljudele aspektidele nii energia varustuskindluse tagamise kui ka heite jätkuva suurendamise vajaduse kontekstis.
Energiavajaduse suurenemise tõttu ülemaailmses ulatuses ei saa Euroopa Liit endale lubada fossiilkütuste kasutamisest täielikult loobumist, kuna need mängivad üldises energiatootmises tähtsat osa, ehkki varud pidevalt kahanevad.
Vaatamata asjaolule, et Euroopa Liit toodab keskmiselt traditsioonilistest energiaallikatest energiat suhteliselt tõhusalt, võiks nii mõnigi liikmesriik uute tõhusamate tehnoloogiate kasutuselevõtmiseks ja toetamiseks ning uute tõhusamate koostööüksuste arendamiseks ikka veel palju rohkem ära teha.
Samuti ei peaks liikmesriigid põhjendamatult takistama uusi investeeringuid fossiilsete varude kasutamisse kõige kaasaegsema kättesaadava tehnoloogia abil.
Veel üks küsimus, millel ma peatuda tahan, on tuumaenergia.
Nagu me teame, ei teki tuumaenergia tootmisel süsinikdioksiidiheiteid praktiliselt üldse, ja ma olen veendunud, et varem või hiljem leiab see energialiik oma koha isegi sellistes liikmesriikides, kes on siiani olnud selle vastu pigem ideoloogilistel kui pragmaatilistel kaalutlustel.
Kuna uued tehnoloogiad, nagu neljanda põlvkonna reaktorid, pidevalt arenevad (isegi Venemaal, proua Harms), on nüüd ka võimalus edaspidi täiustada reaktorite käitamise turvalisust ja kasutatud tuumakütuse ohutut ladustamist.
Kokkuvõtteks tahaksin öelda, et ma hindan komisjoni töös selgelt avalduvaid avatumaid ja objektiivsemaid vaateid ning hinnanguid tuumaenergia eeliste kohta, mis on ellu kutsutud sellised algatused nagu Euroopa tuumaenergia foorum, mille avakohtumine peetakse Bratislavas käesoleva aasta novembris, nagu siin täiskogul juba märgiti.
Euroopa on pikka aega puudust tundnud sellisest püsivast arutelu platvormist, tänu millele toimub teadmiste, teabe ja arvamuste vahetus.
Selline vahetus on kasulik nii ekspertidele kui ka laiale avalikkusele ja ma eeldan, et see on ka rohelistele kasulik.
(DE) Härra juhataja, ma tahaksin puudutada kahte punkti.
Loodan ja usun, et esimese puhul oleme kindlalt ühel meelel, nimelt selles, et traditsioonilised energiaallikad ja energialiigid ning tehnoloogia mängivad tulevikus suurt rolli.
Mõte, et me suudame asendada kõike energiaga alternatiivsetest allikatest, on illusioon.
Me peame siiski muutma traditsioonilise tehnoloogia keskkonnasõbralikumaks - see on absoluutselt oluline - ja me peame samuti tagama, et traditsioonilised tehnoloogiad muutuksid tõhusamaks.
Need on meie ühised seisukohad ja selles suhtes võib raportit kindlalt toetada.
Tuumatehnoloogia puhul on olukord erinev.
Peab olema absoluutselt selge, ilma tingimuste ja kahtlusteta, et iga riik võib valida oma tehnoloogiad, teiste sõnadega, ta võib otsustada tuumatehnoloogia kasuks või selle kasutamisest loobuda.
Teine põhimõte, mis peab meie kõigi jaoks ühine olema, on ohutuse esmatähtsus - mitte ainult energia tootmisprotsessi ohutus, vaid loomulikult ka turvaline lõppladustamine ja, mis on väga oluline tänapäeva maailmas, kus ülemaailmse mõõtme tähtsus pidevalt kasvab, sõjalistel eesmärkidel kasutatava tuumatehnoloogia leviku tõkestamine.
Mulle oleks pigem meeldinud, kui raport oleks neid teemasid üksikasjalikumalt lahanud.
Tõsi küll, me oleme käsitlenud neid küsimusi teistes raportites, ja ma usun, et Euroopa peab selles valdkonnas parimat eeskuju näitama.
Vaatamata sellele, mida võiks nimetada ideoloogiliseks seisukohaks - kas me oleme tuumatehnoloogia poolt või vastu -, peab ohutus olema absoluutselt esikohal.
Ma loodan, et meie siin parlamendis, ja muidugi komisjon, ilmutame kasvavat valvsust, et tagada kõikide ohutusega seotud küsimuste esiplaanile seadmise, kaasa arvatud tuumarelva leviku tõkestamine, vastupidisel juhul ei suuda me vastutada inimkonna ja maailma rahu eest.
Ma loodan, et see sõnum edastatakse homme teatud muudatusettepanekutes selgemalt kui seda teeb Herbert Reuli raport.
(BG) Geopoliitilised huvid ja tasakaalu loomine, tehnoloogilise arengu tase ja selle mõju majandusele loovad vajalikud tingimused teise võimaluse andmiseks tuumaenergiale kui olulisele energiaallikale.
See teema on väga tähtis ja aktuaalne tuliste arutelude taustal kliimamuutuste, energia varustuskindluse ja taastuvatest energiaallikatest elektri tootmise üle.
Minu kodumaal Bulgaarias andis Kozlodui tuumaelektrijaam 43% kogu riigis toodetud elektrist, aidates 2006. aastal kaasa majanduse jätkusuutlikule arengule.
Muidugi pärinevad need arvud perioodist enne 31. detsembrit 2006, kui tuumajaama kolmas ja neljas reaktor suleti.
Analüüsid näitavad, et lähemate aastakümnete jooksul kahekordistub elektri tarbimine kogu maailmas.
Maailmas ehitatakse praegu rohkem kui 31 reaktorit ja järgmisi juba projekteeritakse.
See dünaamiline protsess näitab, et tänapäeva majanduse ees seisvate ülesannete lahendamiseks - tagada odava ja keskkonnasäästliku energia tootmine, võidelda kliimamuutuste vastu, jälgida kasvuhoonegaaside saastekvoote vastavalt Kyoto protokollile, tagada varustuskindlus ja vähendada sõltuvust importgaasist ja -naftast - tehakse aktiivseid jõupingutusi.
Ja kui ma meenutan veel asjaolu, et praegu toodavad tuumaelektrijaamad ühe kolmandiku Euroopa Liidu elektrist, siis teeksin järelduse, et võib-olla on saabunud tuumaenergia taassünniaeg.
(CS) Daamid ja härrad, raportit tuleks kiita selle eest, et kõik energiaallikad on hõlmatud, samas kui põhjalikumalt vaadeldakse traditsioonilisi energiaallikaid.
Me peame kindlasti fossiilkütuste kasutamise tõhustamisega kiirustama.
Ma olen siiski veendunud, et on mitu põhjust, miks me ei saa ilma tuumaenergiata hakkama.
Säästev areng, konkurentsivõime säilitamine kõige laiemas tähenduses, tõeline keskkonnakaitse ja heitkoguste vähendamine on vaid mõned argumendid.
Me oleme lõpuks alustanud arutelu tuumaenergia üle, ilma et laseksime ennast juhtida segavatel tunnetel ja emotsioonidel, ehkki mõned esitatud muudatusettepanekud ja isegi mõned sõnavõtud annavad sellest ikka veel tunnistust.
Mul on seetõttu rõõm kuulda realistlikke hääli komisjonist ja teistest ELi institutsioonidest, mis ütlevad, et meil on vaja ka tulevikus tuumaenergiaga arvestada.
Paljudes riikides kujutab tuumaenergia endast juba praegu peamist allikat ja see on palju räägitud energiasõltumatuse ja julgeoleku tagatis.
Tundub, et viimaks omati jätame kvoote ja protsente taga ajades värvika tšehhi kõnekäänu kohaselt "lapse vanniveega välja viskamata".
(ES) Härra juhataja, omaalgatuslik raport, mille üle me homme hääletame, on selles parlamendis koostatud kolmas ja viimane selleteemaline raport ja see võtab kokku parlamendi vastuse aasta alguses avaldatud komisjoni energiaalase strateegia läbivaatamisele.
Meie kolleeg Herbert Reul on arutelu ajal komisjonis teinud suurepärast tööd ja koostanud asjakohase ühtse teksti, mis hõlmab täielikult suurema osa parlamendiliikmete väljendatud muredest.
Fossiilkütused ja tuumaenergia on veel pikka aega meie energiaallikate keskseks osaks ja ehkki me kehtestasime taastuvenergia suhtes ambitsioonikad eesmärgid, ei ole nende osakaal veel mitmekümne aasta jooksul eriti märkimisväärne.
Seetõttu ei tohi me takistada jõupingutusi traditsiooniliste energiaallikate teaduslikuks uurimiseks, arendamiseks ja uuendamiseks, sest kliimamuutustega, varustuskindlusega ja konkurentsivõimega seotud kohustuste täitmine tähendab meile ka nende energiaallikate säästvama kasutamise saavutamist.
Parlamendikomisjoni hääletamistulemus oli suurepärane, sest rõhutas edenemist süsinikdioksiidi sidumise kontrollimise, elektritootmise energiatõhususe, sünteetiliste transpordikütuste väljavaadete ja tuumaenergia sektori konkurentsivõime osas.
Üks selle parlamendi fraktsioon on tuumaenergia jaotise kohta esitanud peaaegu 40 muudatusettepanekut, püüdes muuta kõiki tuumakütustega seotud eesmärke ja realistlikke viiteid viideteks taastuvatele energiaallikatele.
Ma tahaksin neile meenutada, et selle küsimuse üle juba hääletati eelmisel täiskogu istungil, ja palun lubage mul asjaomasele fraktsioonile öelda, et tal on vabadus elada maailmas, millel puudub side tegelikkusega, kuid et me kõik kannatame tagajärgede käes, kui nende kinnismõtted lõppkokkuvõttes tähendavad seda, et nende argumendid on ülekaalus.
Enamik selle parlamendi liikmeid eelistab töötada faktidega ja kasutada neid fakte mõistliku poliitika kavandamiseks, mis ei vii meie ühiskonda kollektiivse kokkuvarisemiseni.
(BG) Lubage mul kõigepealt õnnitleda raportööri Herbert Reuli objektiivse ja tasakaalustatud raporti eest.
Raportit iseloomustab eelkõige see, et selles kirjeldatakse selgelt traditsiooniliste energiaallikate rolli, rõhutatakse vajadust uute tehnoloogiate üha tõhusamaks kasutamiseks, et saavutada Euroopa Liidu energiajulgeoleku eesmärk kooskõlas säästva arengu eesmärkidega ja et võidelda kliimamuutuste vastu.
Ma tahaksin toetada järeldust, et investeeringute suurendamine energiatehnoloogiasse Euroopa ja riikide tasandil aitaks kaasa mitte ainult ELi energiaeesmärkide järgimisele, vaid suurendaks ka suutlikkust eksportida kõrgematele tõhususe ja julgeolekustandarditele vastavaid seadmeid.
Ma tahaksin esile tuua raporti tuumaenergiale pühendatud osa mitte ainult selle juhtiva koha pärast traditsioonilistest energiaallikatest energia tootmisel, vaid ka sellepärast, et kõrgeimate tuumaohutusstandardite jälgimine on tuumaenergia puhul olulise tähtsusega.
Seetõttu on toetus komisjoni palvele võtta Euroopa Liidus kasutusele tuumaohutuse ühised võrdlustasemed raporti väga oluline aspekt.
Ma tahaksin eriti rõhutada asjaolu, et Bulgaaria, kes kavatseb ehitada uut tuumaelektrijaama, ilmutab suurt huvi Euroopa Liidu suurenenud rolli vastu kõrgete tuumaohutusstandardite jälgimisel, samuti soodsate investeerimistingimuste loomise vastu selliste laiaulatuslike projektide jaoks, mis nõuavad suurt rahalist, materiaalset ja intellektuaalset panust.
Euroopa Liidu töö, kaasa arvatud tuumaohutuse ja jäätmekorralduse kõrgetasemelise rühma ja juba käivitatud tuumaenergia foorumi tegevus, aitab kaasa tuumaenergia objektiivsemale hõlmamisele ELi poliitikatesse.
(DE) Härra juhataja, ehkki kliimamuutuste vastu võitlemise ja taastuvenergia edendamise meetmete rakendamine on vajalik, on äärmiselt tähtis, et parlament tegeleks ka tulevikus traditsiooniliste energiaallikatega.
Reuli raport rõhutab kivisöe ja tuumaenergia tohutut tähtsust piirkondlikule majandusele.
Ainuüksi kivisöe kaevandamisega kindlustatakse Euroopas 300 000 töökohta.
Täiendav majanduslik tugevus tagatakse elektrijaamade ja maksutulude kaudu.
Umbes 60% meie elektritoodangust põhineb Euroopa kivisöel või tuumaenergial.
Loomulikult peame nende energiaallikate tõhusust ja ohutust suurendama.
Kindlasti peame püüdma ka keskkonda kaitsta, töötades välja täiendavaid õigusnorme, mis reguleerivad selliseid küsimusi nagu süsinikdioksiidi heitkogused.
Teiselt poolt ei tohi me õiguse kruvisid nii kõvasti kinni keerata, et kivisüsi kaotaks oma rahvusvahelise konkurentsivõime.
Tegelikkuses ei kasva taastuvad energiaallikad nii kiiresti, kui me sooviksime.
Meid ähvardab iseseisvuse piiramise oht välispoliitika valdkonnas ja meie teatud energiatarnijate meelevaldne tegevus.
Ainsana aitavad seda ohtu tulevikus vältida strateegilised energiaallikad, mille hulka kuuluvad ka kivisüsi ja tuumaenergia.
Kliimamuutuste ohjeldamises on fossiilkütuste põletamisest tuleneva süsinikdioksiidi heite vähendamine nulli lähedale oluline.
Et aga kliimamuutuste soovimatuid tulemusi vältida ja pehmendada, on vaja kohe tegutseda.
Puhtad söetehnoloogiad võivad osutuda võimalikuks, kuid sellele ei saa hetkel lootma jääda.
Euroopa Liit peab oma kasvuhoonegaaside emissioone tegelikkuses oluliselt vähendama ja see peab jääma meie kliimapoliitika nurgakiviks.
Mul on hea meel, et Euroopa Parlamendi kliimamuutuste ajutine komisjon kinnitas äsja tugeva positsiooni meie läbirääkijatele Bali kliimakonverentsiks detsembris.
Mis puudutab puhtaid söetehnoloogiaid, siis hetkel võib loomulikult suurendada vajalike uuringute rahastamist, sest uurida asja tuleb.
Aga me ei saa aastakümneid uuringutulemisi oodata mitte midagi muud tegemata ja selle tõttu peame hetkel keskenduma neile meetmetele, mis on kohe rakendatavad: CO2 emissioonide vähendamine, energiasääst ja laialdane üleminek taastuvatele energiaallikatele.
ITRE-komisjoni hääletustulemusena on Reuli raportis liigne rõhk tuumaenergial ja liialt vähe juttu taastuvenergiast.
Seepärast toetan ma igati täiskogule esitatud muudatusettepanekuid, mis aitavad raportit tasakaalustada.
Eriti kutsun üles toetama muudatusettepanekut, millega soovitatakse Euroopa Komisjonil pühendada oma Euroopa energiatehnoloogia strateegilises kavas keskne rõhk taastuvenergiale.
Härra juhataja, kõigepealt sooviksin kiita Herbert Reuli kõnealuse raporti oskusliku juhtimise eest läbi 200 parlamendikomisjonide tasandil tehtud muudatusettepaneku, et pakkuda parlamendile väga tasakaalustatud, kooskõlas olevat ja tõelist raportit, mis on väga asjakohane väljakutsete puhul, millega seisame silmitsi täna ja tulevikus.
Mitmed tühistatud muudatusettepanekud ilmusid uuesti välja viimasel minutil ning meie peame need täiskogu istungil uuesti välja juurima.
Need muudatusettepanekud ei kahjusta mitte ainult raportit: lõpuks kahjustavad nad keskkonda, mida mõned ettepanekud väidetavalt esindavad.
Kasutan sõna "tõeline” meelega, kuna Herbert Reul kasutas tõelisi sõnu nagu "kivisüsi” ja "tuumaenergia”, mitte ei peitnud end üldsõnaliste väidete taha, mis võib olla või ei ole säästev või taastuv ning on selge, et loodame jätkuvalt, et ka tulevastel põlvedel on võimalik fossiilkütuseid põletada.
Loomulikult toetame taastuvaid energiaallikaid.
Seda seetõttu, et need pakuvad vajalikku puhast energiat.
Siiski ei vasta taastuvenergia enamikes liikmesriikides meie keskkonnaeesmärkidele, energianõudluse kiirenemisele ega meie konkurentsivõime säilitamise vajadusele maailmaturul.
Vastutustundlike poliitikutena peame heitma kõrvale mineviku koorma ja tunnistama, et kõikidel keskkonnasäästlikel tehnoloogiatel on oma roll.
Üsna lihtsalt - peame säilitama ja edendama tuumaenergia osakaalu ning seda ei tee me veel piisavalt.
Minu kodumaal Bulgaarias nõuti meilt tarbetult 2000 MW turvalise keskkonnasäästliku tuumaelektrijaama sulgemist.
(ES) Härra juhataja, vaatamata ambitsioonikatele eesmärkidele, mis me ise seadsime, tundub, et me kõik oleme sellega nõus, et traditsioonilised energiaallikad on meie energiaallikate seas ka tulevikus tähtsal kohal.
Seepärast on tuumaenergial ka edaspidi täita tähtis roll paljude riikide energiavarustuse julgeoleku ja stabiilsuse tagamiseks.
Seda arvestades on mõistlik teostada teadusuuringuid valdkondades, kus tuumaenergia nõrkused, nagu jäätmekäitluse ohutus, on ilmsemad, kuid me peaksime teadma, et raport toetab kindlalt ettepanekut, et tuumaenergia valiku üle otsustaksid ainupädevalt liikmesriigid, nagu Herbert Reul alguses märkis.
Ometi tundub, et teatud inimesed soovivad, et Euroopa annaks oma tuleviku peaaegu eranditult tuumaenergia hoolde, koheldes taastuvenergia arendamist, suuremat tõhusust või teadustegevust sellega võrreldes alaväärsena.
Siin on üks väike detail, mille üle me peaksime järele mõtlema: mida arvab sellest küsimusest avalikkus?
Me oleme tegelikku olukorda väga suures osas arvesse võtnud, kuid kindlasti peavad meie prioriteedid selged olema ja seetõttu tuleks märkida, et selles suhtes on energiatehnoloogia strateegiline kava, mille komisjon meile varsti esitab, väga oluline.
Me usume, et peamiseks eesmärgiks peaks olema taastuvenergia maksumuse vähendamine, hoonete, tööstuse ja transpordi energiatõhususe parandamine ning vähem süsinikdioksiidi tekitavate tehnoloogiate edendamine.
Euroopa ja liikmesriigid peaksid seadma nende eesmärkide saavutamise oma poliitiliseks prioriteediks ja keskendama neile oma jõupingutused, et kujundada tuleviku energiapoliitika.
(RO) Erinevate energiaallikate osakaal Euroopa Liidu energia brutotoodangus on järgmine: tuumaenergia 31%, süsi 29%, gaas 19%, taastuvad energiaallikad 14% ja nafta 5%.
Rumeenia toodab 13,5% oma energiast naftast, 15,3% kivisöest ja koksist ning 5,9% moodustavad hüdro- ja tuumaelektrienergia.
Tuumaenergia puhul on oluline turvalisuse ja eelkõige nõuetekohase jäätmekäitluse tagamine.
IV põlvkonna tuumajaamad võimaldavad tuumajäätmete paremat käitlemist ja koguste vähendamist.
Siiski on keskkonnakaitse seisukohalt äärmiselt tähtis viidata reaktorite jahutamiseks kasutatud vee töötlemisele.
Seetõttu peaksid investeeringud radioaktiivsete jäätmete ohutusse käitlemisse kuuluma tuumaenergiat tootvate riikide prioriteede hulka.
Musta mere piirkond on Euroopa Liidu energiaallikate mitmekesistamise jaoks äärmiselt tähtis.
Piirkond on strateegiliselt tähtis mitte ainult süsivesinike transpordiks Kaspia mere piirkonnast Euroopa Liitu, vaid ka Rumeenias, Bulgaarias, Türgis, Ukrainas ja Venemaal leiduvate kivisöevarude tõttu.
Söetööstusele on tähtis tööohutus- ja -tervishoiutingimuste tagamine.
Niikaua kui kivisütt kasutatakse energiaallikana, on oluline teha vajalikud investeeringud töökohtade ohutuse tagamiseks.
(HU) Härra juhataja, daamid ja härrad, ma õnnitlen raportööri ja kõiki variraportööre.
Selle raporti eriline saavutus on, et Euroopa Parlament on vähimagi kahtluseta mõistnud ja omaks võtnud, et ideoloogilised kaalutlused ei tohi kõrvale lükata keskkonna ja majanduslikke vajadusi.
Mõned praegused liikmesriigid on püüdnud rohkem kui viimased viiskümmend aastat just seda teha, kuid, nagu teame, ei saatnud neid edu.
Ungari loobus 1956. aastal edevast poliitilisest soovunelmast, et ta võiks olla raua ja terase riik.
Õnneks pole Euroopa Liidul tarvis minna sellistesse äärmustesse, et mõista ja tunnistada, et meil on vaja kõiki oma teadmisi ja kõiki oma ressursse, kui me tahame turvaliselt rahuldada oma energiavajadust 21. sajandil.
See nõuab nii energiaallikate kui ka tehnoloogia puhul võimalikult suurt mitmekesistamist.
Ideoloogia ei tohi otsustada, millel põhineb Euroopa energiavarustus 10, 20 või 50 aasta pärast, selle peab määrama teadus.
Poliitikute ülesanne on nõuda ohutust, kooskõlastada allikaid ja suurendada elanikkonnapoolset toetust.
Selle ülesande täitmiseks soovin meile kõigile Ungari kaevurite sõnadega "jó szerencsét", - et me päeva lõpus jällegi turvaliselt välja pääseksime!
komisjoni liige. - Härra juhataja, nagu öeldud, on käesolev raport kolmas raport komisjoni otsuse kohta ja hilisema Euroopa Ülemkogu otsuse kohta.
Vidal-Quadrase raport on aidanud meil sõnastada siseturupaketti.
Thomseni raport mõjutab suurel määral meie ettepanekuid taastuvate energiaallikate kohta.
Samuti võin lubada, et jälgime Reuli raporti üle hääletamist väga hoolikalt, kuna selle raporti tulemus mõjutab lähenemisviisi süsinikdioksiidi sidumisele ja ladustamisele - ennekõike õigusloomega seotud ettepanekut ja raportit - ning samuti meie energiatehnoloogia strateegilist kava ja meie tulevast poliitikat, kuna Euratomi asutamislepinguga antakse meile volitused tuumaenergia valdkonnas.
Nimetatud põhjusel jälgib komisjon hääletamist väga hoolikalt.
Samas sooviksin rõhutada mõningaid punkte.
Raportis märgiti, et peame kaasajastama oma energiasektori.
Kui tuletame nüüd 2007. aastal meelde esimest arutelu 2004. aastal, usun, et oleme väga palju saavutanud.
Muidugi on energiavarustuse kindlus ja kliimamuutused omavahel tihedalt seotud, võib-olla ühe suure erinevusega kõnealuses etapis, milleks on süsinikdioksiidi sidumise ja ladustamise hind, kuid usun, et naftahinna areng aitab sellele kaasa.
Samas mainiti ilmastikuga seotud väljakutseid.
Me ei investeeri piisavatesse ressurssidesse.
Peaksime tõepoolest jõudma otsusele prioriteetide suhtes.
Me ei saavuta edu ilma suurte investeeringuteta uurimis- ja arendustegevusse energiasektoris.
Usun, et kolme aasta pikkune arutelu oli abiks pinnase ettevalmistamisel.
Kuid nüüd on tõepoolest aeg küps nende küsimustega tegelemiseks.
Kuidas saame näiteks väita, et mõned liikmesriigid sõltuvad kolmandatest riikidest, kui struktuurifonde ei kasutata üldse või peaaegu üldse energeetika jaoks.
Samuti pean ära märkima, et riigieelarvetes on uurimis- ja arendustegevuse osa väike.
Seega on vaja väga olulised küsimused, millega tuleb tegeleda.
Kardan, et tõsise häire tekkimiseni turul ei ole jäänud palju aega.
Seega peame tegutsema ja just nüüd, selle põhjal, mille nimel on parlament siiani tegutsenud.
Samuti mainiti raportis ühte konkreetset küsimust: et vajame piisavaid energiaallikaid.
Piisavad energiaallikad vajavad energianõudluse reguleerimist.
Siin jällegi on Euroopa Parlament edasi liikunud ja komisjon samuti ning samas pidin alustama 12 rikkumismenetlusega energiatõhususe tegevuskavadest mitteteavitamise kohta, mis on aluseks meetmete võtmisele energianõudluse valdkonnas.
Peame samuti jagu saama energianõudlusest ja sõltuvusest kolmandatest riikidest.
Usun, et Saryusz-Wolski raport oli julge samm selle poole püüdlemisel.
Kui üks liikmesriik on tarnijapoolsete väljapressimiste ohver, peaks ta sellest avameelselt rääkima.
Kuna peamiseks põhjuseks on see, et meil on ühine välis- ja julgeolekupoliitika, mis peaks andma meile vajaliku aluse ühiseks tegutsemiseks, ning ma usun, et iga riik, kellel on piisavalt julgust šantažeerida mis tahes ELi liikmesriiki, mõtleb enne mitu korda järele või ei tee seda enam kunagi, kui sellest räägitakse ja selle üle arutatakse nõukogus.
Viimasena räägin tuumaenergiast.
On vägagi selge, et reformilepingu kohaselt kuulub energiaallikate mitmekesistamine otsuste vastuvõtmise alla riiklikul tasandil.
See tähendab, et otsuse tuumaenergia kohta peavad vastu võtma kõik liikmesriigid.
Kuid samuti tuleks aru saada sellest, et praegused tingimused nõuavad, et kehtivad õigusaktid peaksid tagama läbipaistvuse ja prognoositavuse, kuna see on väga pikaajaline investeering.
Hannes Swoboda mainis samuti leviku tõkestamise küsimusi.
Me vaatame neile otsa, kuid minu arvates on üpriski selge, et ühine välis- ja julgeolekupoliitika on esmatähtis ning Euratom peaks täitma tühja koha ja olema abiks.
Kindlasti peaks ühine välis- ja julgeolekupoliitika olema see, mis suunab tuumarelva leviku tõkestamisega seotud meetmeid.
Kaks väga konkreetset vastust.
Esiteks Mochovce.
Slovenské Elektrárne on tõepoolest teatanud kavatsusest ehitada tuumaelektrijaam.
See oleks VVR reaktoriga 440/213, kuid see ei oleks Tšernobõli tüüpi.
Komisjon valmistab Euratomi asutamislepingu artikli 41 kohaselt ette arvamuse, võttes täielikult arvesse kõiki väljakutseid, mis kaasnevad selle otsusega.
Selleks kulub aega, kuid võite olla kindel, et komisjon esitab nõuetekohase hinnangu ja ei kõhkle, kui meil tekivad kahtlused selle rajatise ohutuse suhtes.
Siin arutlusele tuleva küsimusega seoses mõnede tuumaelektrijaamade sulgemise kohta ei oleks arutelu selle küsimuse üle viljakas.
Kõnealuses küsimuses leppisid kokku ettevalmistusi teinud eksperdid.
Selle üle arutleti poliitilisel tasandil, lepiti kokku valitsuse tasandil ning otsuse kinnitas kõigis liikmesriikides läbiviidud rahvahääletus, sealhulgas nendes riikides, kus reaktorid asuvad.
Palun ärge pöörduge selle juurde tagasi, kuna see juhib meid tulevasest arengust kõrvale.
Mitte mingil juhul ei anta luba nende reaktorite kasutusea pikendamiseks.
See on surnud punkt.
Palun saage aru, et sellega ei kaasneks arengut.
Teil võivad ehk olla isiklikud seisukohad selle kohta, kuid neid ei arendata kindlasti edasi, vähemalt mitte Euroopa Komisjonis.
Arvamus on juba kujundatud.
Selles lepiti demokraatlikult kokku ning me peame säilitama ja austama seda lubadust.
Ma hindan koostatud raportit väga kõrgelt.
See on väga keeruline raport ning ma usun, et see on õige rõhuasetusega.
Ma loodan, et hääletus aitab meil lõpuks viimistleda dokumendi, mille valmistame ette aasta lõpuks.
Arutelu on lõppenud.
Hääletamine toimub kolmapäeval, 24. oktoobril.
Euroopa statistika haldamise nõuandekogu - Euroopa statistika nõuandekomitee (arutelu)
Järgmine päevakorrapunkt on järgmiste raportite ühisarutelu:
Sharon Bowlesi majandus- ja rahanduskomisjoni nimel koostatud raport ettepaneku kohta võtta vastu Euroopa Parlamendi ja nõukogu otsus, millega moodustatakse Euroopa statistika haldamise nõuandekogu - C6-0348/2006 -, ja
Ieke van den Burgi majandus- ja rahanduskomisjoni nimel koostatud raport ettepaneku kohta võtta vastu Euroopa Parlamendi ja nõukogu otsus, millega luuakse ühenduse statistiline nõuandekomitee - C6-0379/2006 -.
komisjoni liige. - (ES) Härra juhataja, daamid ja härrad, 2005. aastal algatas komisjon nõukogu ja parlamendi toetusel Euroopa Liidu statistika haldamise reformiprotsessi eesmärgiga tugevdada liidu kõigi liikmesriikide riiklike statistikaasutuste ja loomulikult Eurostati ja Euroopa Statistikabüroo iseseisvust, terviklikkust ja vastutust.
Selle protsessi esimeseks sammuks oli Euroopa statistikat käsitleva tegevusjuhendi vastuvõtmine 2005. aasta mais.
Tegevusjuhendi rakendamine viis tihedamale koostööle Eurostati ja riiklike statistikaasutuste vahel ning parandas paljudel eesmärkidel kogutud statistiliste andmete usaldusväärsust; eriti aga tahaksin viidata ühele teemale, mida on siin mitu aastat arutatud, nimelt avaliku sektori ülemäärase eelarvepuudujäägi menetlusele.
Tegevusjuhendit esitades soovitas komisjon, et enesereguleerimisele tuleks vastukaaluks kehtestada aruandesüsteem, et jälgida juhendite täitmist.
See andis tõuke mõttele asutada sõltumatu väline nõuandekogu, mis täidaks Euroopa statistikasüsteemis kui tervikus aktiivset rolli tegevusjuhendi rakendamise järelevalve puhul.
Samal ajal märkis komisjon, et on asjakohane läbi vaadata sotsiaalvaldkonna statistilise teabe Euroopa nõuandekomitee töökorraldus ja struktuur eesmärgiga muuta see tõhusamaks ja võimaldades sellel täita strateegilisemat rolli.
Majandus- ja rahandusministrite nõukogu (ECOFIN) ja üldisemalt riiklikud statistikaametid kiitsid heaks mõlemad soovitused ja komisjon hõlmas need eelmise aasta oktoobris esitatud kahe ettepanekuga; me arutame kõnealuseid ettepanekuid täna eeldusega, ja ma loodan, et me näeme peagi, kas te nõustute minuga või ei, et need kiidetakse esimesel lugemisel heaks.
Sellega seoses tahaksin eriti õnnitleda kahte raportööri, Sharon Bowlesi ja Ieke Van den Burgi tehtud töö ning raportite kvaliteedi eest.
Euroopa statistika haldamise tugevdamise protsessi täiendab komisjoni uus ettepanek, mis kiideti heaks 16. oktoobril, ainult mõni päev tagasi, Euroopa statistika koostamist käsitleva määruse läbivaatamiseks.
Kaasotsustamismenetluse kohaselt peavad ettepaneku heaks kiitma ka nõukogu ja parlament ning seetõttu on meil võimalus seda eelseisvatel kuudel jälle arutada.
Kõnealused algatused tagavad liidule kaasaegse, usaldusväärse, tõhusa Euroopa statistikasüsteemi, mis suudab tõsta elanikkonna usaldust ametlike statistiliste andmete vastu.
Ma viitan veel kord aruteludele, mis meil on viimastel aastatel sageli selles parlamendis olnud usaldusväärsete eelarveandmete üle või usaldusväärsete andmete üle teiste riikide avaliku sektori raamatupidamisaruannete kohta, SKT jms tähtsuse kohta või vajaduse üle saada hinnaindekseid, millele üldsus saaks täielikult toetuda.
Raportite kohta, mida me täna arutame, lubage mul lihtsalt toonitada, et oleks eelistatav, kui meil oleks suurem austus institutsionaalse tasakaalu vastu, nagu nähti meie arvates ette esialgses ettepanekus, Euroopa statistika haldamise nõuandekogu liikmete nimetamise ja nõuandekogu aruannete koostamise ja edastamise suhtes.
Igal juhul komisjon tunnistab, et muudatusettepanekud esialgsetele ettepanekutele on vaieldamatult tähtsad, neil on nõukogu ja parlamendi toetus ja need ei muuda meie esialgsete ettepanekute sisu.
Seda silmas pidades, härra juhataja, tahaksin enne lõpetamist veel kord tänada raportööre ning majandus- ja rahanduskomisjoni suurepärase töö ja komisjoni töö pideva toetamise eest meie statistikasüsteemi kaasajastamisel ja selle muutmisel usaldusväärsemaks ja tugevamaks.
raportöör. - Härra juhataja, see otsus käsitleb Euroopa statistika haldamise nõuandekogu loomist.
Liikmesriigid, EL, rahvusvaheliselt ja paljud sidusrühmad kasutavad statistikat erinevatel eesmärkidel.
Näiteks Euroopa Keskpank kasutab statistikat majandusanalüüsideks; komisjon loob Eurostati kaudu statistikat, mis on koostatud liikmesriikide andmetest.
Mõned aastad tagasi tekkisid küsimused seoses mõnede liikmesriikide pakutava statistika usaldusväärsusega ELi institutsioonidele ning oli selge, et on vaja mingit kvaliteedikontrolli.
Nagu volinik juba ütles, koostati vastuseks statistiliste meetodite tegevusjuhend.
Selleks et kontrollida järjekindlust ja tegevusjuhendi järgimist, kontrollitakse iga riiklikku statistikaametit eksperdihinnangu alusel, millesse kaasatakse teised liikmesriigid ja Eurostat.
Täiendava kontrolli eesmärgil tehti samuti ettepanek võtta kasutusele sõltumatu kõrgetasemeline nõuandekogu.
Kõnealuse ettepaneku sisuks on nimetatud nõuandekogu, mida praegu nimetatakse Euroopa statistika haldamise nõuandekoguks.
On õiglane öelda, et kõik osapooled on äärmiselt tundlikud selle suhtes, kui süvitsi võiks nõuandekogu minna.
Ma olen tänulik, et eesistujariik Portugal ja enne teda Saksamaa ning samuti komisjon on olnud minuga avameelsed nimetatud tundliku teema puhul.
Loomulikult oli parlament veendunud, et nõuandekogu peab olema enamat kui komisjoni aruandeid pimesi heakskiitev asutus.
Oleme jõudnud kokkuleppele tasakaalustatud ja teostatava ettepaneku kohta, mis hõlmab ühel või teisel viisil suuremat osa parlamendi muudatusettepanekutest.
Eriti hea meel on mul selle üle, et oleme suutnud nõukoguga kokku leppida, et tuleb julgustada dialoogi, mitte ainult nõuandekogu ja selle statistikaprogrammi komitee ja Euroopa statistika nõuandekomitee vahel, vaid samuti liikmesriikide sidusrühmade organisatsioonidega.
Nõuandekogu esitab aruande Euroopa Parlamendile ja nõukogule ning lisab oma aruandesse hinnangu tegevusjuhendi rakendamise kohta Euroopa statistikasüsteemis tervikuna.
Nõuandekogu annab komisjonile nõu asjakohaste meetmete osas tegevusjuhendi rakendamise lihtsustamiseks, kuna see on seotud Eurostati ja Euroopa statistikasüsteemiga tervikuna.
Lisaks annab nõuandekogu komisjoni tegevusjuhendi levitamise ja ajakohastamise valdkonnas nõu kasutajatele ja andmete esitajatele.
Samuti on lisatud meetmed nõuandekogu sõltumatuse tagamiseks ja Euroopa Parlamendi kaasamiseks kohtumistel.
Seega valib nõukogu pärast komisjoniga konsulteerimist välja nõuandekogu eesistuja, kelle ametisse nimetamisse kiidab heaks Euroopa Parlament.
Euroopa Parlament ja nõukogu nimetavad kumbki ametisse kolm nõuandekogu liiget.
Eesistuja ei ole siseriikliku statistikaameti või komisjoni liige antud hetkel ega ole nimetatud ametikohal töötanud kahe viimase aasta jooksul.
Kaalusime samasugust välistamist kõigi liikmete puhul, kuid see ei ole tegelikult praktiline.
Siiski lisasime nõude selle kohta, et nõuandekogu pakub laia valikut täiendavaid oskusi ja kogemusi.
Juhul kui tasakaal ei ole õige, peab nõuandekogu olema ise võimeline hindama, kas ta on ebaõnnestunud või mitte, ja seetõttu on lisatud läbivaatamisklausel.
See annab nõuandekogule ja teistele piisavalt aega näidata, kas meetodid toimivad ja on tõhusad või kas on vaja teha muudatusi, ning seda tuleb teha läbivaatamise käigus.
Euroopa Parlament, eesistujariik Portugal ja komisjon on pidanud selle toimiku üle väga tõhusat dialoogi ning ma tänan neid selle eest.
Mul on hea meel, et mul on olnud võimalik viia kõnealune ettepanek läbi ühe lugemisega, mida toetavad variraportöörid, keda sooviksin siinkohal samuti tänada.
raportöör. - Härra juhataja, lubage mul alguses esitada kaks märkust.
Üks märkus oleks see, et statistika ei ole ilmselt väga ahvatlev teema ja on alati paigutatud päevakorra lõppu.
Ent mis mulle muret teeb, on see, et on olemas poliitikud, parlamendiliikmed ja teised, kellele meeldib sageli kaevata statistika koostamise üle.
Ent siis, kui tekib tõepoolest võimalus midagi tõeliselt parandada, ei osale nad just eriti aktiivselt olukorra parandamises.
Teine märkus on see, et ma loodan, et volinik hindab lõpuks selle arutelu toimumist.
Sharon Bowles ja mina oleme öelnud, et meie arvates pole arutelu tegelikult vaja.
Kuid on oluline rõhutada asjaolu, et keegi on teinud midagi statistika kohta ja see küsimus väärib tähelepanu.
Seega loodan, et te ei süüdista meid selles, et hoiame teid sellisel kellaajal siin kinni.
Niisiis, lubage mul õnnitleda teid konkreetsete meetmete puhul, mida olete võtnud vastastikku nende statistikaga seotud probleemidega, mis on lähiminevikus mitmeid kordi päevavalgele tulnud.
Ma tean, et pidite tegema seda poliitilises mänguruumis, mis on teile antud nõukogu poolt, kuna oleme teadlikud, et Euroopa Komisjon ei saa kohustada liikmesriike looma sõltumatuid statistikaameteid ja määrata, kuidas nad peavad töötama ning kuidas käsitlema arvnäitajaid ja andmeid.
Ministrid ja parlamendiliikmed, kes kõige valjemini ja vankumatult kaebavad usaldusväärsuse puudumise üle teiste arvude osas, on samuti vaja, kes ei soovi sekkuda ettevõtete tegevusse, rikkuda nende autonoomiat ja nende statistika käsitlemise viisi.
See on probleem, mille peate lahendama.
Kuid antud kontekstis arvan, et see oli teist, volinik, väga tark tegu keskenduda pragmaatiliselt, altpoolt tuleva algatuse raames eksperdihinnangutele ja tegevusjuhendile ning reformida statistikasüsteemi struktuuri haldamist uue kõrgetasemelise ameti loomise abil, millest Sharon Bowles rääkis, ja reformida olemasolev majandus- ja sotsiaalvaldkonna statistilise teabe Euroopa nõuandekomitee (CEIES), mis käsitles majandus- ja sotsiaalstatistikat, ühtlustatumaks ja väiksemaks nõuandekomiteeks, millel on laiemad volitused.
Sharon Bowlesi ja minu raportis oleme püüdnud seda veelgi rohkem parandada ning tugevdada komisjoni lähenemisviisi.
Samal ajal oleme samuti taganud - vastavalt teie ettepanekule - et need kaks uut asutust suudavad Euroopas nõuetekohaselt toimida ning on sõltumatumad komisjonist ja Eurostatist.
See ei pruugi olla küll täielikult kooskõlas komisjoni kavatsustega; siiski soovin väljendada oma lugupidamist Eurostati peadirektorile, kes väga lahkelt nõustus asjaoluga, et jätame ta meie kavandatavas uues süsteemis hääleõiguseta.
Samuti soovin tänada Portugali eestistujat pr Cordeirot nõukogu töörühma tõhusa juhatamise eest ja läbirääkimiste pidamise eest meiega kõnealuse teema esimesel lugemisel.
See oli väga tõhus, väga aega- ja halduskoormust säästev toiming.
Seega Hans-Peter Martin, kes palus samuti sõna, võib näha näidet sellest, kuidas me võime väga tõhusalt käsitleda sellist tüüpi kaasotsustamismenetlust.
Lubage mul väga lühidalt esitada mõned statistikaameti elemendid, mida ma teen kirjalikult.
Toimikut lugedes näete, kus tegime muudatused, seega ma ei hakka seda siin kordama, vaid jään kindlaks oma soovile, et nimetatud kaks asutust toovad endaga tõepoolest kaasa teadlikkuse ja mõned parandused seoses statistikasüsteemi toimimisega ning aitavad meil tõepoolest saada usaldusväärseid arvnäitajaid ja rajada majandustegevuse usaldusväärsetele andmetele.
fraktsiooni PPE-DE nimel. - (FR) Härra juhataja, volinik, daamid ja härrad, Euroopa statistikasüsteemi täiustamine on osa asjakohase majandushalduse laiemast ülesandest liidus, eriti selles osas, mis seostub stabiilsuse ja kasvu pakti kohandamisega.
Ma jagan nii komisjoni kui ka liikmesriikide väljendatud soovi suurendada statistilise teabe kvaliteeti.
Minu hinnangul sõltub määratlemine, mida tähendab ülemäärane eelarvepuudujääk, usaldusväärsetest andmetest.
Mitteusaldusväärsed andmed ohustavad kogu stabiilsuse ja kasvu pakti.
Vastutasuks paindlikkuse eest pakti rakendamisel, mis võeti kasutusele 2005. aasta märtsis toimunud Euroopa Ülemkogul heaks kiidetud reformi käigus, peavad vajalikud arvud olema vaieldamatud ja kontrollitavad.
Paindlikkus on praeguses euroala laienemise kontekstis samuti tähtis.
Me peame mineviku kogemustest õppima!
Euroopa Liit oli kord juba sunnitud läbi vaatama statistilised andmed liikmesriikide eelarvepuudujäägi ja võlgade taseme kohta; nüüd soovib mitu liikmesriiki euroalaga ühineda, nii et läbitöötamist vajava statistilise teabe maht suureneb, samuti suureneb aruteludes osalejate arv.
Euroopa statistikasüsteemi täiustamisettepaneku eesmärk on tegelda õigustatud muredega, mis on tõstatatud seoses liikmesriikide esitatud andmete tõepärasusega ja nende kontrollisüsteemiga.
Me peame hoolt kandma selle eest, et kahtlus ei langeks tervele statistikasüsteemile ja Eurostati suutlikkusele kontrollida liikmesriikide esitatud eelarveandmeid.
Nendel põhjustel toetan ma reformi, mille tagajärjel esiteks luuakse Euroopa statistika nõuandekomitee ja teiseks luuakse Euroopa statistika haldamise nõuandekogu - mõlemad on organid, mis suudavad aktiivselt aidata tegevusjuhendi järelevalve rakendamist kogu Euroopa statistikasüsteemis.
Ma toetan kõhklemata meie kahe suurepärase raportööri tehtud ettepanekuid.
fraktsiooni ALDE nimel. - (DE) Härra juhataja, volinik, daamid ja härrad, nagu te juba rõhutasite, volinik, statistika on eluliselt tähtis nii Euroopa Liidu kui ka liikmesriikide jaoks paljudes poliitikavaldkondades.
Kui soovitakse vältida valesid otsuseid ja ebasobivaid suundumusi, peavad statistika andmed olema tähenduslikud, usaldusväärsed, avatud ainult ühele tõlgendamisvõimalusele ja seetõttu ka võrreldavad.
Kahjuks pole see alati nii olnud.
Seepärast tervitan ma Euroopa statistika nõuandekomitee ja Euroopa statistika haldamise nõuandekogu loomist.
Loodan, et Euroopa Parlamendi muudatusettepanekud annavad mõlemale organile vajamineva pädevuse.
Lubage mul kõige esiteks rõhutada, et statistika nõuandekomitee on sõltumatu ja et selles on esindatud kõik sidusrühmad.
Komiteel on palju vähem liikmeid kui selle eelkäijal, majandus- ja sotsiaalvaldkonna statistilise teabe Euroopa nõuandekomiteel (CEIES), ja liikmete arvu vähendamine 79-lt 24-le muudab selle tegevuse tõhusamaks.
Ma kiidan heaks asjaolu, et Euroopa andmekaitseinspektorist saab nõuandekomitee hääleõigusega liige, samal ajal kui Eurostati peadirektorist saab hääleõiguseta liige.
See rõhutab komitee sõltumatust.
Teiseks, statistika haldamise nõuandekogu on nõuandekomitee kasulik täiendus.
Kogu jälgib ja, ma loodan, julgustab aktiivselt kohaldama tegevusjuhendit Euroopa kõikide statistikat puudutavate küsimuste korral.
Võib üksnes loota, et nende kahe organi abiga avaldavad kasutajate vajadused suuremat mõju statistika tööprogrammile ja et tegevusjuhend võetakse kasutusele nii kindlalt, et tahtlikult või ekslikult esitatud valeteave või ebatäpsed andmed jäävad minevikku.
Lubage mul lõpetada mõlema raportööri tänamisega tehtud töö eest ja valmisoleku eest arutada vaieldavaid punkte otsekoheselt ja konstruktiivselt.
fraktsiooni UEN nimel. - (PL) Härra juhataja, ma tahaksin väljendada oma tunnustust Sharon Bowlesile ja Ieke van den Burgile raportite eest.
Me peaksime teadma, millist rolli mängib Euroopa statistikasüsteem, mis võib olla maailma parim süsteem.
Me pole siin rääkinud üksnes loetletud arvude, tabelite või jooniste selgusest.
Kõige tähtsam teema on statistiliste andmete usaldusväärsus ja täielikkus Euroopa Liidu ja liikmesriikide ning samuti, ja ma tahaksin seda rõhutada, piirkondade tasandil.
Sellel põhjusel on oluline tagada teabe järjepidevus ja samuti teabele juurdepääs.
Lisaksin siin, et ainult statistilised andmed, mis on kogutud ja kõrvutatud ühesugusel viisil, kooskõlas statistika põhimõtetega, saavad olla usaldusväärsed ja läbipaistvad, ja ei ole mõjutatud lühiajalistest huvidest või ajutistest prioriteetidest.
Minu piirkondliku poliitika kogemus on selgesti näidanud, et sellised ohud on olemas.
Seetõttu peaksime selle üle heameelt tundma, et meil on ELi statistikaprogramm ajavahemikuks 2008-2012.
Selle toimimiseks on siiski vaja asjakohast rahastamist ja eelkõige vajab see nõuetekohast nõustamist, statistiliste menetluste juhendi jälgimist ja samuti statistika haldamist.
Arvestades, et liikmesriikides kasutatakse erinevaid süsteeme, on väga tähtis koordineerida ja ühtlustada neid 27 riigi ja statistikaametite, samuti Eurostati tasandil.
Selles kontekstis tahaksin toetada mõlemat raportit.
(DE) Härra juhataja, statistika tähtsus on üldiselt teada ja mitte ainult nende inimeste seas, kes said nii hilisel tunnil siia tulla.
Küsimus on selles, kas eesmärk, mida minu oletuste kohaselt kõik taotlevad, saavutatakse siin algatatud meetmetega.
Mind pani imestama, volinik, et te rääkisite veel ühest uuest eelnõust, mida te tahate meiega läbi rääkida.
Võib-olla saaksite meile öelda, kas selle sätted avaldavad mõju ka nõuandvatele organitele.
Teine küsimus on: nõuandvate organite puhul on alati suur oht, et nad hakkavad ise reegleid kehtestama ja pööravad kõik pahupidi.
Kas päeva lõpus poleks otstarbekas lühidalt, kokkuvõtlikult ja selgelt hinnata, kasutades vajaduse korral väliskonsultante, Eurostatiga seoses ilmnenud probleeme ja jõuda pigem siis parlamendiga kiirele kokkuleppele, kui jälle vastutusest keelduda ja teema kõrvale lükata?
Kui kõik on öeldud ja tehtud, teab igaüks meist, et probleemiks on ühendusepidamine Eurostati ja riiklike statistikaametite vahel.
Parim, mida nõuandev organ saab teha, on probleem uuesti päevakorda tõsta, aga see ei loo kindlasti tegelikku läbipaistvust ja tõhusust.
Arutelu on lõppenud.
Hääletamine toimub kolmapäeval, 24. oktoobril.
Järgmise osaistungjärgu päevakord (vt protokoll)
Istungi lõpp
(Istung lõppes kell 23.00)
Istungi algus
(Istung algas kell 9.05.)
fraktsiooni PSE nimel. - (DE) Härra juhataja, sooviksin tulla tagasi eile pärastlõunal vastu võetud otsuse juurde.
Pean ära märkima, et ei Euroopa Parlamendi Sotsiaaldemokraatide fraktsioon, Euroopa Rahvapartei (Kristlike Demokraatide) ja Euroopa Demokraatide fraktsioon ega ükski teine fraktsioon ei olnud teadlik asjaolust, et soovime seekord võtta vastu resolutsiooni Venemaa kohta, ehkki esimeeste konverents on seda korduvalt tagasi lükanud.
Loomulikult peame selle otsusega arvestama.
Siiski sooviksin siinkohal ära märkida - ja me peame teavitama selle vastuvõtmist nõudnud fraktsioone, eriti Roheliste / Euroopa Vabaliidu fraktsiooni ning Euroopa Demokraatide ja Liberaalide Liidu fraktsiooni-, et me ei palu selle resolutsiooni vastuvõtmist praegu, vaid parlamendi järgmisel istungil.
Soovin selle lihtsalt ära märkida.
Loomulikult peame ametlikult järgima kodukorda.
Soovime, kuna oleme ausad, öelda rohelistele ja liberaalidele, et me ei palu selle resolutsiooni vastuvõtmist käesoleval nädalal, vaid järgmisel täiskogu istungil.
Sotsiaaldemokraadid hääletavad selle üle igal juhul ning ma usun, et Euroopa Rahvaparteil on sarnane kavatsus.
fraktsiooni PPE-DE nimel. - (FR) Härra juhataja, toetan täielikult Hannes Swobodat, kuna meid pole teavitatud ja seetõttu ei ole me selleks resolutsiooniks sel nädalal valmistunud.
Sarnaselt fraktsiooniga PSE ei olnud meie fraktsioon sellest teadlik ning ma palun hääletamise lükata edasi järgmisele osaistungjärgule.
Tänan teid, võtame teie palvet arvesse.
Palve edastatakse asjakohaselt teistele fraktsioonidele ning vaatame, kuidas seda küsimust lahendada.
Esitatud dokumendid (vt protokoll)
Kirjalikud deklaratsioonid (esitamine) (vt protokoll)
Nõukogu edastatud kokkulepete tekstid (vt protokoll)
Inimõiguste, demokraatia ja õigusriigi põhimõtete rikkumise juhtumite arutamine (esitatud resolutsiooni ettepanekute tutvustamine) (vt protokoll)
Maksu- ja tollipoliitika panus Lissaboni strateegiasse (arutelu)
Järgmine päevakorrapunkt on Sahra Wagenknechti raport majandus- ja rahanduskomisjoni nimel maksu- ja tollipoliitika panuse kohta Lissaboni strateegiasse.
raportöör. - (DE) Härra juhataja, daamid ja härrad, küsimusele, kas liikmesriikide maksupoliitika aitab tõepoolest edendada majanduskasvu, tööhõivet ja innovatsiooni, saab kahjuks vastata vaid ühe sõnaga: ei!
Majanduskasvu lihtsalt ei ole võimalik suurendada seeläbi, et vähendatakse kõrge kasumlikkusega kontsernide maksumäärasid suvaliselt üleeuroopalises dumpinguvõistluses ja vastutasuks nõutakse raha üha jõulisemalt keskmise sissetulekuga töötajatelt, töötutelt ja pensionäridelt nende rollis tarbijana.
Majanduskasvu ei edenda töötajate suhtes maksumäära kohaldamisest saadav tulu, mis on mitu korda kõrgem kui varade suhtes kohaldatud maksumäär, mis muudab nendevahelise lõhe veelgi suuremaks.
Tööhõivet ei edenda väikeste investeerimisettevõtete ebaproportsionaalne maksustamine võrreldes nendega, kes spekuleerivad aktsiate, võlakirjade ja tuletisinstrumentidega.
Innovatsiooni ei edendata kindlasti seni, kuni usaldusväärseimate bilanssidega rahvusvahelised ettevõtted saavad oma kontodel kõrvale panna parima osa teadus- ja arendustegevuse rahalistest vahenditest, samas kui need, kellele taolised hüvitised on mõeldud, on jäetud vihma kätte.
Lühidalt: kindlasti ei ole tegu sotsiaalselt tasakaalustatud perspektiivi ja ELi arengu edendamisega, vaid pigem selle lämmatamisega, kuni neile, kes rahas suplevad, kingitakse üha uusi maksusoodustusi ja neid nuumatakse, samas kui need, kellel niigi juba vähe on, peavad üha rohkem välja käima.
Selline maksupoliitika on majanduspoliitika seisukohast saatuslik, majanduskasvu poliitika seisukohast takistav ning sotsiaalpoliitika seisukohast katastroof.
Olen teadlik, et riiklike maksusüsteemide kujundamine on paberil jätkuvalt liikmesriikide pädevuses, kuid reaalsus on teistsugune.
Tegelikult toob kooskõla puudumine ELi maksude valdkonnas kaasa selle - isegi otseste maksude valdkonnas -, et riiklikku maksusüsteemi ei kujundata enam poliitika alusel, vaid seda vormib ja kujundab maksukonkurentsi jäine süsteem.
See süsteem hõlmab ühte nimetajat: mida liikuvam mingi tegur on, seda suuremad on selle võimalused väljapressimiseks riiklike finantsteenistuste suhtes ja seda ulatuslikumad on loomulikult ka maksusoodustused, mida see tegur enda kasuks saab jõustada.
Kuna eesmärk ei ole vähendada ja lõpetada antud protsessi käigus riigi tulusid, siis maksustatakse neid sektoreid, mis ei suuda maksustamise eest hoiduda või suudavad seda teha raskustega, peaaegu nagu kompensatsiooniks veelgi rohkem.
Seetõttu paigutatakse maksud ümber - ettevõtete tuludelt eraisikute sissetulekule ning kapitalitulult töötulule, mis on veelgi vähem liikuvam, kõrgelt tasustatud töötajate sissetulekult vähem tasustatud töötajate sissetulekule, kes on vastavalt samuti vähem liikuvamad, ning üldiselt sissetulekult ja varadelt tarbimisele.
Fakti, et selline protsess toimub ning on toimunud aastaid ja aastakümneid, saab selgelt tõestada andmete abil ELi maksutulude ja maksumäärade kohta.
Viimase kümne aasta jooksul on ELis vähenenud enam kui 10 protsendipunkti võrra nii ettevõtte tulumaksu seaduslikud maksumäärad kui ka tegelikud maksumäärad.
Kõik antud teemal läbi viidud uuringud kinnitavad seda.
Tegelikult on kõigis ELi liikmesriikides vähendatud kõige kõrgemaid maksumäärasid.
Üha rohkem liikmesriike eelistab erakapitalitulu töötulule ülemineku tõttu kahesuunalisi maksusüsteeme.
Aktsiisimaks suureneb veelgi - ühest küljest keskkonnamaksude tõttu, mis üsna tihti ei avalda mingit ökoloogilist mõju, isegi alternatiivide puudumisel, kuid mis üsna avameelselt tüssavad eelarveid, ning teisest küljest fakti tõttu, et käibemaks suureneb pidevalt ning jõuab üha enamates riikides kokkulepitud vahemiku ülempiirini.
Selline areng ei ole juhuslik.
See on ühtse siseturu kontrollimatu maksukonkurentsi otsene tulemus.
See peaks meid panema uskuma, et ettevõtte tulumaksumäärade suurenemine ELis jätab varju Majanduskoostöö ja Arengu Organisatsiooni omad tervikuna.
See tähendab, et maksumäärad ELis on selgelt vähenenud rohkem kui OECDs tervikuna.
Ka see, et siin ei avalda mõju paljukurdetud globaliseerumise surve, vaid pigem on tegu isetekitatud survega ELis ja seega survega, millest oleks võimalik iseseisvalt jagu saada, kui seda vaid tahetaks.
Väga asjakohaselt ei sisaldanud minu esialgne raport mitte ainult nõuet ettevõtete ühtse konsolideeritud tulumaksubaasi järele, mida raport loomulikult toetab, vaid samuti nõuet terves ELis kehtivate ettevõtete minimaalsete tulumaksumäärade järele, mida ükski riik ei tohiks seejärel enam ületada.
Ainult sellised minimaalsed maksumäärad pakuvad tegelikult võimalust peatada ettevõtte tulumaksu suurenemine umbes poole peal.
Minu raport sisaldas nõuet maksustada terves ELis tugevamini varasid ja finantstehinguid, nõuet vabastada töötulu selgelt alamas ja keskklassis ning lõpuks nõuet muuta vastupidiseks saatuslik suundumus, mille käigus kantakse otseseid makse üha enam üle kaudsetesse maksudesse, ning võtta kasutusele vastupidine suundumus.
Pärast hääletust majandus- ja rahanduskomisjonis on nendest nõuetest kahjuks järel vaid murdosa.
Selle asemel lauldakse minu raportis kiidulaulu maksukonkurentsile ja ignoreeritakse täielikult sellise arvatavalt tervisliku maksukonkurentsi saatuslikke tagajärgi ELi eelarve tuludele ning seetõttu olukorrale, kust miljonid eurooplased end leiavad.
Sellised raportis tehtud muudatused näitavad kahjuks väga selgelt, kelle huvid on tegelikult majandus- ja rahanduskomisjoni liikmetele ja eriti Euroopa Demokraatide ja Liberaalide Liidu fraktsiooni ning Euroopa Rahvapartei (Kristlike Demokraatide) fraktsiooni liikmetele südamelähedased, sest on vägagi selge, kes lõikab kasu ELis valitsevast maksusüsteemist.
Esitasime veel kord meie kõige tähtsamad nõudmised muudatusettepanekutena täiskogu istungile.
Kui need ka täiskogu istungil ei peaks enamuse toetust saama, hääletab minu fraktsioon raporti vastu.
Teistsugune maksupoliitika ELis, mis vähendab sotsiaalseid kontraste nende tugevdamise asemel - nagu seda teeb praegune maksupoliitika -, oleks tõepoolest võimalik ja seda nõutakse tungivalt.
See eeldaks siiski, et Euroopa Komisjonis ja üksikutes liikmesriikides valitsev poliitika juhinduks tegelikult enamiku eurooplaste huvidest, selle asemel et teenida, nagu on tänaseni tehtud, ühiskonna koorekihi huve.
See suurendaks veelgi parlamentaarset ja parlamendivälist survet.
Me peaksime jätkama just selle surve vastu töötamist, et sotsiaalselt talumatute suhete äraütlemata ilustamine, mis iseloomustab enamikku raporteid ja nüüd ka raportit maksustamise kohta, ei võidaks enam täiskogul häälteenamust.
volinik. - Härra juhataja, ma olen tõsiselt rõõmus selle üle, et saan arutada teiega maksu- ja tollipoliitika panuse üle Lissaboni strateegiasse.
Euroopa Liidu jaoks on esmatähtis parandada oma konkurentsivõimet ja säilitada samas oma sotsiaalmudel.
Maksupoliitika mängib olulist rolli ning aitab saavutada majanduskasvu ja tööhõivega seotud eesmärke.
Tervitan teie raporti olulist sõnumit - toetada komisjoni algatusi maksuvaldkonnas.
Eelkõige julgustab see tegema suuremaid jõupingutusi järgmistes valdkondades: ettevõtete ühtne konsolideeritud tulumaksubaas, koduriigipõhise maksustamise katsekava, strateegia, mis tagab liikmesriikide maksusüsteemide parema koordineerimise, eriti maksustamise valdkonnas riigist lahkumisel ja piiriülese mahaarvamise valdkonnas, Euroopa Liidu ühise siirdehindade foorumi tehtud töö, strateegia maksupettustega võitlemiseks, käibemaksu pakett, vähendatud käibemaksumäärad tööjõumahukatele teenustele ja keskkonnamaksud.
Kõik nimetatud punktid on äärmiselt olulised.
Need on komisjoni maksupoliitika lähenemisviisi keskmes ning nendest paljude üle on arutletud erinevates Euroopa Parlamendi komisjonides.
On selge, et Euroopa ettevõtted väärivad sellist ettevõtete maksustamise süsteemi, mida on kohandatud nende tegeliku ja potentsiaalse majandusintegratsiooni määraga nende piiriüleste tegevuste alusel Euroopas.
See on nende tulevase konkurentsivõime üks võtmetest.
Samuti on oluline, et muud otseste maksude tõkked lahendatakse kooskõlastamise ja mitte ainult kulukate kohtuvaidluste teel.
Vaid ühes valdkonnas ei saa ma teist aru.
Selleks on Wagenknechti raporti lõige 17 - selle praegusel kujul -, kus nõutakse minimaalsete aktsiisimaksumäärade tagasilükkamist ja ühenduse praeguse õigusakti asendamist kõnealuse valdkonna käitumisjuhendiga.
Arutlesime nimetatud elementide üle siin parlamendis alkoholiaktsiisi ettepaneku käsitlemisel ja - kogu lugupidamise juures - pean ütlema, et komisjon ei ole oma meelt muutnud.
Ühenduse õigusakt aktsiiside kohta mängib üldiselt väga olulist rolli selleks, et vähendada moonutusi siseturul, kaitsta rahvatervist ja suunata tarbimismudeleid keskkonnasäästlikuma käitumise poole.
Komisjon on kindlalt veendunud, et miinimummäärad on vajalikud siseturu nõuetekohase toimimise jaoks, pakkudes liikmesriikide jaoks turvaabinõusid, mis tagavad, et kõik liikmesriigid kohaldavad tegelikult neid aktsiisimaksumäärasid ja et tasemed on mõttekad.
Ma loodan, et enamik liikmetest toetab esitatud muudatusettepanekut, mille eesmärk on muuta lõiget 17.
Sooviksin lõpetada kolme teadaandega.
Esiteks, nagu te kõik juba teate, töötavad minu ametnikud väga jõuliselt selle nimel, et esitada õigusloomega seotud ettepanek ettevõtete ühtse konsolideeritud tulumaksubaasi kohta, mida kavatsen teile tutvustada pärast suvevaheaega 2008. aastal.
Teiseks toetab komisjon käibemaksu valdkonnas täielikult Portugali eesistujat selle jõupingutustes jõuda kokkuleppele käibemaksu paketi suhtes ja samuti selles, et edendada märkimisväärselt laiemat arutelu käibemaksumäärade üle enne käesoleva aasta lõppu.
Samuti võime töötada selle nimel, et tagada ettepaneku vastuvõtmine eesmärgiga pikendada teatavaid erandeid uutes liikmesriikides seoses vähendatud käibemaksumääraga.
Lisaks jätkame jõupingutusi käibemaksupettuste vastu võitlemiseks ja esitame peagi ettepaneku nende finantsteenuste käibemaksuga maksustamise kohta, mis pakuvad sektorile rohkem õiguskindlust ja ajakohastatud eeskirju.
Kolmandaks jätkame tööd minimaalsete aktsiisimaksumäärade süsteemi nimel, et vähendada moonutusi ja edendada ausat konkurentsi siseturul selleks, et aidata kaasa rahvatervise ja keskkonna kaitsele.
fraktsiooni PPE-DE nimel. - Härra juhataja, mõnikord ei näe me siin parlamendis tegelikult poliitilisi erinevusi fraktsioonide vahel, ent antud küsimuses on erinevused vägagi nähtavad, kuna ma nõustu raportööriga mõne punkti osas, mida ta just mainis.
Ma austan tema tehtud tööd selle raporti nimel, kuid selles osas, mida komisjon peaks tegema, oleme täiesti erinevatel seisukohtadel.
Esiteks räägib raport Lissaboni strateegiast ja sellest, mida peaksime tegema Euroopa globaalse konkurentsivõime taastamiseks.
See on tõepoolest ainus viis, kuidas tagada Euroopa heaolu ja meie kodanike heaolu.
Ilma maksustamiseta pole see võimalik.
Maksustamine mängib konkurentsivõime toomisel Euroopasse väga olulist rolli.
Me ei tohi unustada, et üldine maksutase on Euroopas endiselt kõrgem OECD keskmisest tasemest.
Euroopas madalama maksumäära saavutamiseks peame looma investeeringuid soodustava keskkonna.
Vajame Euroopas rohkem investeeringuid, suuremat majanduskasvu ja rohkem heal järjel ettevõtteid.
Sellega seoses mängib kasulikku rolli eluterve maksukonkurents.
See on majanduslik, turupõhine kontrollimehhanism rohkete poliitiliste otsuste vastu.
Kui Euroopas toimib tulus maksukonkurents, ei saa veeretada valitsused tõkkeid ühtse turu teele.
Seega soovime tõelist ühtset turgu ilma maksutõketeta.
Teisest küljest puuduvad tõendid selle kohta, justkui suudaks tulus maksukonkurents vähendada maksubaase.
Maksudest saadav kogutulu on jäänud üllatavalt stabiilseks majandustegevuse suurenemise tõttu.
Siiski valmistab 27 erineva maksusüsteemi olemasolu probleeme, eriti Euroopa VKEdele, mis on aga majanduskasvu jaoks äärmiselt olulised.
Vastavalt 2004. aastal Euroopa Komisjoni läbi viidud maksuküsitlusele läheb nõuetele vastamine väikestele VKEdele maksma umbes 2,6% nende müügist ja 31% makstud maksudest.
Seega läheb üks kolmandik maksudest vastavuse saavutamiseks.
See, et väikeettevõtete puhul moodustab maksunormide järgimine väga suure osa, on väga suur takistus ja see on ka põhjus, miks peame andma endast parima, et nõuda piiriülest mahaarvamist, lihtsustatud tolliprotseduure, täisteeninduskeskuste kava käibemaksu puhul, koduriigipõhise maksustamise katsekavasid jne.
Toetame kõike, mida komisjon on selles valdkonnas teinud.
Lõpuks soovib tööstus näha hästi korraldatud ja lihtsat maksusüsteemi.
Peame lahendama siirdehindade probleemid, mahaarvamiste tasaarveldamise ELis ning vältima topeltmaksustamist ja vähendama eeskirjade täitmise kulusid.
Tervitame ettepanekut ettevõtete ühtse konsolideeritud tulumaksubaasi kohta ja asjaolu, et komisjon on stabiilne ja esitab meile ettepaneku ettevõtete ühtse konsolideeritud tulumaksubaasi kohta, kuna mahaarvamine on üksnes ajutine lahendus.
Lõpuks vajame ettevõtete ühtset konsolideeritud tulumaksubaasi.
fraktsiooni PSE nimel. - (EL) Härra juhataja, volinik, proua Wagenknechtil oli algatusvõimet koostada raport, mis annab tunnistust tema poliitilisest julgusest rõhutada maksupoliitika ümberjaotavat ja sotsiaalset mõõdet.
See dokument on üks kõige olulisematest tõenditest, mis näitab, et arutelu maksupoliitika üle võib muutuda üleeuroopaliseks.
Kohustus saavutada Lissaboni eesmärgid, täita stabiilsuse ja kasvu pakti eeskirjad, kohustus hallata ja jagada maksutulu ümber nii, et see vastaks ühtekuuluvuse ja tööhõive eesmärkidele, ning kujundada välja siseturg - kõik need on piisav tõestus poliitilisest eesmärgist.
Liikmesriikide maksupoliitika ei saa enam põhineda eranditult ja üksnes riiklikel kriteeriumidel: maksustamisdialoog muutub vajalikuks, et edendada suuremat maksude koordineerimist kogu Euroopas.
Nimetatud dialoogi abil, mis on võimaldanud teha olulist koostööd kõigi fraktsioonide variraportööride vahel, oleme keskendunud järgmistele põhipunktidele.
Esiteks maksukonkurentsi küsimus: me ei usu, et eesmärk on ohjeldada maksukonkurentsi põhimõtet, see võrduks teatavate liikmesriikide poliitika tsenseerimisega.
Kuna maksupoliitika küsimustes ei kehti ühiseeskirjad, tekitab maksukonkurents pakkumiste ja omapoolsete madalate maksumäärade pakkumistega probleeme.
Nagu teistegi siseturu valdkondade puhul, võib ka maksukonkurents tagada konkurentsivõimet ja parandada riigi majanduse ning kogu Euroopa tootlikkust, eeldusel et kehtima hakkavad kahjuliku konkurentsi suurenemist ohjeldavad eeskirjad.
Teine punkt, millele keskendusime, on suhe otsese ja kaudse maksustamise vahel.
Viimasel ajal on täheldatud, et liikmesriikides liigutakse kaudse maksustamise suunas, enamasti selleks, et katta eelarvepuudujääke.
See koormab siiski tarbijaid ja turul ei toimu järelevalvet.
Käesoleva raporti eesmärk on leida ohutud meetmed, mis lihtsustavad tasakaalustatud suhet otseste ja kaudsete maksude vahel.
Toetame käibemaksu ja konkreetsete tarbimismaksude süsteemi läbivaatamist.
See ei tähenda, et see tuleks asendada käitumisjuhendiga, mis ei ole siduv kõigile liikmesriikidele.
Volinik, oleme teadlik komisjoni jõupingutustest ning probleemidest majandus- ja rahandusministrite nõukogus.
Sellele vaatamata peame Euroopa Parlamendi liikmetena tegema tihedat koostööd riikide parlamentidega, et arutleda selle suure fiskaalpoliitika üle.
fraktsiooni ALDE nimel. - (LT) Sooviksin samuti rõhutada selle raporti tähtsust strateegilise joonena, mida peaksime järgima Euroopa Liidu majanduste reformimisel.
Kahjuks ei viibi siin täna, mil arutame selle väga olulise küsimuse üle, Portugali esindajaid.
Millised on meie raporti põhipunktid?
Peamine punkt on see, et majanduskeskkonnas arvamuste vahetamisel peame vaatama läbi nii tehased ja ettevõtted kui ka fiskaalpoliitika meetmed.
Lissaboni strateegiale viitamisel räägime tavaliselt kuludega seotud poliitikast ja võtame haruharva arvesse maksupoliitikat.
Ilma maksupoliitikale tähelepanu pööramata ei suuda me aga saavutada Lissaboni eesmärke.
Milliseid küsimusi tuleks arvesse võtta?
Esiteks on vaja jälgida, kuidas jaotub maksukoormus tootjate ja tarbijate vahel.
Veelgi enam: me ei saa ignoreerida fakti, et on rühm inimesi, kes elatuvad kapitalitulust.
Seda nimetatakse samuti erakapitaliks.
Kuidas jaotame maksukoormust?
See on üks väljakutse, mida kujutab endast uus majanduskeskkond.
Teine väga oluline küsimus: kuidas julgustame struktuurireforme?
Struktuurireforme ei saa viia läbi ilma uute ettevõtete loomiseta, kuna inimesed ei saa lahkuda olemasolevalt töökohalt uuele töökohale, mis põhjustaks sotsiaalset rahuolematust.
Uusi ettevõtteid saab luua üksnes siis, kui maksutingimused on soodsad.
See on üks peamistest punktidest meie dokumendis.
Arvesse tuleb samuti võtta küsimust: millisel määral on vaja maksupoliitikat koordineerida liikmesriikide vahel?
Meie pooldame konkurentsivõimelisi makse ja ei toeta minimaalsete maksumäärade kasutuselevõtmist.
Seda seetõttu, et igal riigil on oma konkreetne majandusstruktuur ja riiklik kulupoliitika.
Maksupoliitika peab olema kooskõlas kulupoliitikaga, kuid kindlasti toetame maksubaasi poliitika koordineerimist ja selles küsimuses toetame komisjoni.
fraktsiooni Verts/ALE nimel. - (DE) Härra juhataja, nõustun kindlasti proua Kauppiga.
Lahkarvamused fraktsioonide vahel siin, Euroopa Parlamendis, maksupoliitika teemal muutuvad üha selgemaks.
Peame järgmiste kuude jooksul pöörama sellele arutelule rohkem tähelepanu.
Sooviksin tänada raportööri ja variraportööre suurte jõupingutuste eest, mida nad on teinud selle nimel, et viia käesolev raport lõpule.
Heale lõpule, kuid mitte meie jaoks.
Fraktsioonina ei kiida me käesolevat raportit selle lõplikul kujul heaks.
Raportil on mõned meeldivad aspektid, näiteks kirjeldatakse selles ja nõutakse olulise sammu tegemist ettevõtete ühtse konsolideeritud tulumaksubaasi suunas.
See on oluline esimene samm.
Siiski peab sellega kaasnema sarnane selge tegutsemine minimaalsete maksumäärade ühtlustamiseks, kuna vastasel korral tooks see endaga kaasa kontrollimatu maksukonkurentsi, eriti kõnealuses valdkonnas.
Samuti peame probleemseks lõiget 17, kus komisjon on kahjuks selgelt märkinud, et ei toeta minimaalsete maksumäärade kehtestamist aktsiisimaksule.
See on kahjuks samuti kooskõlas viimastel nädalatel toimunud hääletuste tulemustega ning me avaldame selle üle kahetsust.
Toetame siinkohal fraktsiooni.
Oleme veendunud, et Euroopa aktsiisimaksu on vaja ühtlustada ning kõnealust ühtlustamist tuleb tugevdada, kui üldse, kuna vastasel korral tekiks aktsiisimaksu valdkonnas kontrollimatu maksukonkurents.
Samuti peame probleemiks, et liiga vähe on käsitletud kliimamuutuste ja keskkonnamaksude teemat.
Siinkohal ei nõustuks ma raportööriga.
Usun, et keskkonnamaksud on oluline vahend kliimamuutuste väljakutsetega toimetulemisel.
Peame antud kontekstis rohkem tegema.
Siiski olen seisukohal, et siinkohal on vale keskenduda tuumaenergiale või energia puhastele vormidele.
Oluline on keskenduda selgelt energiasäästule ja energiatõhususele.
Need on olulised vastused.
Kui vaadata väljakutseid, millega seisame silmitsi hoonete remondi ja transpordi valdkonnas, siis näib, et suudame tõepoolest saavutada Kyoto energiasäästu eesmärgi, kui antud valdkonnas asutakse rohkem tegutsema.
Maksupoliitika võib anda olulise panuse suurema energiasäästu saavutamisele ning suuremale energiatõhususele ning aidata tõepoolest astuda vastu kliimamuutustest tingitud väljakutsetele.
Kahjuks ei kajasta käesolev raport seda seisukohta.
Nagu eelnevalt ütlesin, ei hääleta me sel põhjusel käesoleva raporti poolt.
fraktsiooni GUE/NGL nimel. - (FI) Härra juhataja, volinik, meie fraktsioon toetab proua Wagenknechti seisukohta kõnealuses küsimuses, ehkki see on vastuolus parlamendikomisjoni enamiku arvamusega.
Euroopa Liit ei ole 2010. aastal maailma juhtiv teadmus- ja tehnoloogiapõhine majandus.
Ta ei ole seda maksusüsteemi tõttu, mida on järjepidevalt reformitud viisil, mis soodustab suuri ettevõtteid, mille tulemusel ei ole võimalik saavutada Lissaboni strateegia eesmärki.
Suured ettevõtted valivad siirdehinnad ja nende kapitali jaoks kodu viisil, mis võimaldab neil makse vältida.
Selles osas aitavad neid maksuparadiisid ja ELi liikmesriikides tegutsevad offshore-finantskeskused, mis mõlemad on häbiplekid ELi moraalimaastikul.
Raportööri sõnade kohaselt ei võta komisjon oma teatises arvesse maksustamise mõju tulude jaotumisele.
Fikseeritud maksumäära süsteem, mida mõned liikmeriigid kohaldavad, soodustab suuri sissetulekuid, samas kui astmeline tulumaks edendab sotsiaalset võrdsust.
Lissaboni strateegiat ei saa rakendada viisil, mis sööks ära heaoluriigi rahalise aluse ja mis oleks lihtsalt ebaõiglane.
fraktsiooni IND/DEM nimel. - Härra juhataja, öeldakse, et see on panus, kuid tegelikult on see rohkem nagu retsept, et teostada veelgi suuremat ühtlustamist, mida tsiteerin raporti ühest ja teisest kohast: "27 erineva maksusüsteemi olemasolu ... kujutab endast pidurdavat asjaolu”; "on vajalik liikmesriikide fiskaalpoliitilisi meetmeid koordineerida”; "kutsub liikmesriike üles püüdlema maksukoormuse õiglasema jaotamise poole”; "toetab komisjoni jõupingutusi kasutada fiskaalpoliitikat ambitsioonikamate keskkonnaga seotud eesmärkide saavutamiseks”; "kütuseaktsiisi suurendamisel oleks soodne mõju”; "toetab ... pingutusi ... konsolideeritud tulumaksubaasi ... loomiseks”.
Lühidalt: oleme tagasi 1970. aastate läbikukkunud poliitika juures.
Igal juhul ei suuda isegi britid seda kogu meie riigi jaoks korda saada.
Põhi ei ole samasugune nagu lõuna, Wales ja Šotimaa erinevad kaguosast - ja seal oli Gordon Brown 10 aastat kantsleriks. Kindlasti kuulasite teda.
Kõigest hoolimata tegite seda Lissabonis möödunud nädalal, kui lubasite tal peaministrina säilitada nn punast joont, kas polnud nii?
Või oli?
Raportis räägitakse hiljem otsese maksustamise üleeuroopalisest koordineerimisest.
Ühendkuningriigis mõtlesime, et meile lubatud ühtlustatud maksumäärad, eriti tulumaks, ei hakka kunagi kehtima.
Ja ometi seisab nii raportis.
See on natuke reformilepingu sarnane.
Gordon Brown väidab jätkuvalt, et see ei ole põhiseadus, samas kui kõik ELi liidrid ütlevad, et on: Valéry Giscard d'Estaing, José Luis Rodriguez Zapatero, Angela Merkel, isegi meie president ütles seda siin täiskogul mõne aja eest.
Seega: miks te ei luba Gordon Brownil rääkida tõtt Briti inimestele?
Ühtlustagem see sõnum!
See oleks ühtlustamine, millega ma ühineksin.
Ent te ei julge seda Briti inimestele teha, sest neile on räägitud ilustamata tõde, nad hääletavad oma jalgadega - otse EList välja, ning võtavad oma iga-aastase 18 miljardi euro suuruse panuse, oma maksumaksjate raha, endaga kaasa.
Mis on siis ühtlustatud maksumäärade hinnaks?
fraktsiooni ITS nimel. - (RO) Maksu- ja tollipoliitika panuse, mille need võivad anda Lissaboni strateegia arengule, läbivaatamise tähtsuses ei saa kahelda.
Nimetatud põhjusel, kuid mitte ainult, on dokumendi, mida täna uurime, nimelt Wagenknechti raporti eesmärk hinnata poliitika panust, mida kohaldatakse Lissaboni strateegia saavutamise konkreetsetele valdkondadele, tervitatav.
Teisiti ei saakski see olla, kuna Lissaboni strateegiaga püstitatakse suuremeelsed eesmärgid, näiteks majanduskasvu edendamine ja poliitika kujundamine, mis võimaldab kõigil Euroopa ettevõtetel luua rohkem ja paremaid töökohti.
Sellele vaatamata üllatusin raportit lugedes hiljuti ühinenud riigi kodanikuna mulje üle, et raport käsitleb üksnes liitu, mis koosneb arenenud riikidest või teisisõnu võrdselt arenenud majandustest, mis ei ole aga tõsi.
On üsna tõenäoline, et mõned esitatud meetmetest ei anna kasulikku tulemust vähemarenenud majanduste puhul, võttes arvesse, et konkurentsivõimelise siseturu üldised eeskirjad soosivad tugevaid majandusi nõrgemate majanduste kahjuks.
Ajapuudusel ei käsitle ma seda punkti põhjalikumalt, kuid olen seisukohal, et raporti kasuliku mõju avaldumiseks kõigi 27 riigi, mitte 25, nagu on kirjas raportis, majandusele on vaja võrdlevalt analüüsida neid majandusi ja vastavalt analüüsi tulemustele võtta meetmeid, mis looksid võrdsed tingimused raporti projektis kavandatud mõjude arenemisele.
fraktsiooni UEN nimel. - Härra juhataja, täna meie ees olev raport näitab veel kord karmi rünnakut liikmesriikide suhtes, kes kasutavad madalaid ja edukaid ettevõtete tulumaksusüsteeme.
Ma ei usu, et madal ettevõtete tulumaks toob endaga kaasa ebaausa maksukonkurentsi.
Ma usun, et konkurentsivõime tagamine on oluline element täielikult toimiva ühtse turu erinevates maksupoliitikates.
Kus on komisjoni tõendid selle kohta, et ettevõtete ühtne konsolideeritud tulumaksubaas ei takista ELi konkurentsivõimet?
Kus on tõendid selle kohta, et see on ELi konkurentsivõimele kasulik?
Miks on nii, et komisjon ründab riike, kus on madalad maksumäärad, madal tööpuuduse määr ja suur majanduskasv?
Ma ei mõista seda.
Komisjoni väide, et maksubaasi kehtestamine ei too endaga tegelikult kaasa ühtset maksumäära, kuna seda räägivad juba suured liikmesriigid, on farss.
See ei pane vastu mis tahes kontrollile.
Suurte liikmesriikide püüdlusi panna maksude ühtlustamine ettevõtete ühtse konsolideeritud tulumaksubaasi lillelisse pakkepaberisse ei kiida heaks ei Iirimaa ega teised liikmesriigid.
Kõne all on fakt, et ei Iirimaa ega mõni muu liikmesriik ei tohi mängida mingitki rolli mõne muu liikmesriigi ühtlustatud maksumäära kehtestamisel.
Euroopa ühtsust ei ohusta erinevused maksupoliitikate osas, vaid pigem kahjustavad valed maksupoliitikad ELi konkurentsivõimet.
Olen kindlalt veendunud, et ELi huvidele saab kõige paremini vastata maksukonkurentsi edendamise, mitte maksude ühtlustamise abil.
Miks on nii, et selliseid riike nagu Iirimaa ja teisi liikmesriike, kes on oma maksupoliitikat radikaalselt muutnud ja muutunud edukateks majandusriikideks, nüüd rünnatakse?
Härra volinik, mis küll saab Iirimaa sarnase riigi ligitõmbavusest, kui võtate kasutusele selle süsteemi ja võib-olla isegi ühtlustate makse?
Kuna see on täpselt nõnda, nagu see on, ja ainus suund, kuhu maksud võivad liikuda, on üles.
Komisjoni liikmed on juba öelnud, et nad soovivad näha maksusüsteemi, mis oleks enam-vähem keskel praegusega võrreldes, mis on ligikaudu 20% vähem.
Mis saaks Iirimaa ja teiste äärealade ligitõmbavusest?
Nad ei oleks enam ligitõmbavad, vaid pikas perspektiivis töötuse tase suureneks veelgi...
(Juhataja katkestas kõneleja)
Härra juhataja, raportis, mille üle täna parlamendis arutleme, väidetakse õigustatult, et maksukonkurents ELis on toonud endaga kaasa ja toob jätkuvalt kaasa üleeuroopalist majanduslikku kasu dünaamilise ettevõtluskeskkonna kaudu.
Ettevõtete ühtne konsolideeritud tulumaksubaas võib aidata väga lihtsalt saavutada väiksemat konkurentsi ELis ja seda tuleks minu arvates toetada.
EL peab suutma reageerida pidevalt muutuvale maailmamajandusele.
Kaasaegsed konkureerivad majandused peavad olema paindlikud, et vastata muutuvale nõudlusele uute toodete ja teenuste järele.
Ettevõtete ühtne konsolideeritud tulumaksubaas kahjustab seda paindlikkust erinevatel põhjustel.
Üleeuroopaline ettevõtete tulumaksubaas ei ole paindlik ja takistab iga riigi võimet otsustada oma juriidilise fiskaalstrateegia üle, mis põhineb teatavatel asjaoludel.
Ettevõtete ühtse konsolideeritud tulumaksubaasi ettepaneku esitajad kinnitavad, et iga liikmesriik säilitab oma autonoomsuse määrata kindlaks oma riiklikke maksumäärasid, kuid on see tõepoolest nii?
Kas pole ettevõtete ühtne konsolideeritud tulumaksubaas suure asja väike algus?
Kui ettevõtete ühtne konsolideeritud tulumaksubaas on vabatahtlik, siis suurendab see üksnes ettevõtetele saadaolevaid tulumaksubaase ja muudab süsteemi veelgi keerulisemaks.
Siseriiklik maksuõigus pakub ettevõtetele kindlust.
Süsteem, mida kohaldatakse eri liikmesriikides, võib endaga tuua kaasa erinevused selles suhtes, kuidas sätteid tõlgendatakse, tekitades ettevõtetes ebakindlust.
Mulle järelejäänud aja jooksul saan ma esitada vaid mõned punktid.
Esiteks on maksustamine iga liikmesriigi riikliku iseseisvuse küsimus.
Õigus valida riiklike kulutuste taset ja selliste kulude rahastamine on riikliku demokraatia põhifunktsioon.
On vaja kaitsta iga riigi maksupoliitika paindlikkust ettevõtluse soodustamise ning töökohtade ja majanduskasvu loomise abil.
Ühtne maksubaas kõrvaldaks paindlikkuse.
Ei ole ühtki tõendit selle kohta, et ettevõtete ühtne konsolideeritud tulumaksubaas lahendaks probleemid, nagu konkurentsivõime, eeskirjade täitmise kulud ettevõtete jaoks, siirdehinnad jne.
See ei lihtsustaks ELi maksuprobleeme ja nn vabatahtlik süsteem lisaks ainult ühe kihi juurde, nagu juba ütlesin.
Maksubaasi ühtlustamine põhjustaks survet riiklikele maksumääradele.
Kõnealune ühtlustamine suurendaks üksnes ettevõtete EList väljaviimise ligitõmbavust.
Ettevõtete maksustamise käitumisjuhend käsitles kahjustavat maksukonkurentsi.
Erinevad maksumäärad ELi liikmesriikides ei ole kahjulikud.
Paluksin, et volinik, kui ta esitab nimetatud ettepanekud järgmisel aastal, peaks seda kõike silmas.
Liikmesriigid, nagu Iirimaa, on juba andnud...
(Juhataja katkestas kõneleja)
(FR) Härra juhataja, volinik, daamid ja härrad, kõigepealt sooviksin tänada meie raportööri tema tehtud väärtusliku töö eest ja jõupingutuste eest tulla välja tekstiga, millega kahjuks näib, et ta ise rahul ei ole.
Maksustamine on selgelt oluline täiendus tõelise siseturu loomisele, kui soovime, et see turg oleks midagi enamat kui vabakaubanduspiirkond, kus on lubatud kõik maksu- ja sotsiaalse dumpingu vormid.
Siseturu väljakujundamiseks on seetõttu vaja ühtlustada teatavaid eeskirju maksustamise kohta ning ennekõike luua ettevõtete ühtne konsolideeritud tulumaksubaas.
Meie ees täna olev raport avab selleks ukse ning mul on selle üle hea meel.
Pean ära märkima, et mitmed kaasparlamendiliikmed on väga aktiivselt selle kava vastu selle nimel, mida nemad nimetavad õiglaseks konkurentsiks.
Isiklikult olen veendunud, et vaba ja moonutamata konkurents - ning ma ei ole raevukas seda tüüpi konkurentsi toetaja - vajab teataval määral läbipaistvust eeskirjade osas.
Olen üllatunud, et riigid, mis on lõiganud kasu Euroopa Liidu toetustelt solidaarsuse nime all, on täna selle olulise sammu astumise vastu, mis edendaks solidaarsust, konkurentsi ja läbipaistvust.
Maksustamine on seega hirmuäratav vahend, mida EL peab kasutama oma valitud strateegiate elluviimiseks, kuna tal ei ole väga palju vahendeid.
See võib avaldada positiivset mõju puhastele energiatele ning võib aidata saavutada...
(Juhataja katkestas kõneleja)
(SV) Härra juhataja, seda raportit mõjutab tugevalt kompromiss fraktsioonide PPE-DE ja ALDE vahel.
Ma usun, et see on väga tasakaalukas raport.
Selles on sätestatud liikmesriikide vastutus maksupoliitika eest, samal ajal kui eksisteerib arvukalt makse, mis saaksid kasu suuremast koordineerimisest ELis.
Raportööri esialgne ettepanek sisaldas põhjalikku koordineerimist tugeva rõhuasetusega ümberjaotamise kõrgematele tasemetele.
See ei saa olla mooduseks, kuidas Euroopa majandus kasvab või luuakse uusi töökohti.
Elame globaliseerunud maailmas, kus Euroopa ei vaja kõrgemaid makse.
Arvan, et selle asemel peaksime meie, kes me elame kõrgete maksudega riikides, vaatama teisi mudeleid, näiteks fikseeritud maksumäär.
Üldiselt tuleks vähendada töötajatele kehtivaid makse ja tõsta makse kahjulikule tarbimisele.
Näiteks tuleks kasutusele võtta erilised keskkonnamaksud, samuti mõõdukad aktsiisimaksud alkoholile ja tubakale, nagu on öelnud volinik.
Siinkohal peab EL suutma tegutseda üksmeelsemalt.
See on poliitiliselt tundlik küsimus - me oleme seda siin kuulnud ning ma olen sellest teadlik -, kuid minu arvates on see sellele vaatamata vajalik.
Kui soovime lahendada suuri kliima- ja energiaalaseid väljakutseid, millega seisame silmitsi, oleks meist vastutustundetu välistada maksupoliitika meetmete kontrollimine.
Suurt majanduskasvu on võimalik saavutada kõrgete keskkonna- ja energiamaksude abil ning samal ajal üldise maksukoormuse vähendamise abil.
Kõik, kes vähegi kahtlevad, võivad vaadata paremtsentristliku valitsuse poliitikat minu koduriigis Rootsis, kui lubate mul olla selle arutelu lõpus veidi patriootlik.
(PL) Härra juhataja, volinik, võttes sõna arutelul, mis on pühendatud maksu- ja tollipoliitika mõjule Lissaboni strateegia rakendamisele, sooviksin juhtida teie tähelepanu asjaolule, et mõned soovitused, mis käivad liikmesriikide maksusüsteemi kohta ja mis sisalduvad proua Wagenknechti raportis, ei avalda positiivset mõju majanduskasvule ja tööhõivele ELi riikides.
Esiteks on maksukonkurentsist eemaldumine ja püüded standardida lahendusi ettevõtete tulumaksu valdkonnas vastuolus ELi liikmesriikide maksustamisalase suveräänsuse põhimõttega.
Teiseks ei too ettevõtte tulumaksumäära langetamine ja samal ajal mis tahes seotud maksusoodustuste hävitamine kaasa sellest maksust pärit eelarvetulu vähenemist; tegelikult suureneb see vähehaaval.
Seda kinnitab olukord minu koduriigis Poolas, kus ettevõtte tulumaksumäära on järk-järgult vähendatud, ometi on selle maksu pealt saadav tulu iga aastaga suurem.
Kolmandaks ja lõpuks pean antud olukorras raporti soovitusi koordineerimise ja maksusüsteemi kohta, sealhulgas otseste maksude kohta, ohtlikeks sammudeks, mis ei aita kindlasti rakendada Lissaboni strateegiat.
(HU) Tänan teid, härra juhataja.
Millest me räägime?
Üks võtmeküsimustest on see, kas oleme väärilised vastased - konkurentsivõime poolest - välisele maksukonkurentsile, teisisõnu väljastpoolt Euroopa Liitu pärit maksukonkurentsile ning me ei peaks otsima patuoinad Euroopa Liidust.
Vastasel korral, nagu on väitnud minu kolleegid, lahkub kapital tervikuna EList.
Millega me kõnealuses maksupoliitikas nõustume?
Nõustume, et see peab lihtsustama töökohtade loomist, teisisõnu edendama tööjõudu. Nõustume, et peame aitama väikeseid ja keskmise suurusega ettevõtteid, kuna need võimaldavad inimestel jääda oma kohale, aitavad tugevdada peresid ning samuti luua töökohti.
Samuti nõustun sotsiaalpoliitiliste meetmetega, mis aitavad astuda vastu demograafilisele väljakutsele Euroopa Liidus.
Millega me ei nõustu?
Me ei nõustu, et inflatsioonivastase poliitika edendamise ja konkurentsialastele väljakutsetele asjakohaselt vastuastumise asemel tuleb ülemaksustada valdkonnad, mis on seotud tervise, keskkonna või sotsiaalpoliitikaga.
Samuti ei tohi me unustada, et Euroopa Liit on laienenud ja muutunud väga heterogeenseks.
Eeldame, et kõik säilitavad eelarvedistsipliini oma sõltumatus fiskaalpoliitikas, kuid samal ajal soovime vähendada vahendeid selle teostamiseks.
Kui meie esmane eesmärk on lähenemine, siis peaksime näiteks, kui soovime kaudse maksustamise, nagu aktsiisimaks, puhul kuhugi jõuda, muutma lähenemise saavutamise kohustuslikuks mitte ainult riikidele, kes tegutsevad minimaalse maksumäära vahemikus, vaid samuti riikidele, kes kohaldavad kõrgemaid maksumäärasid.
Sel põhjusel oleme mitmetes instantsides esitanud ettepaneku asendada praegune lähenemisviis, mis põhineb eranditult minimaalsel aktsiisimaksumääral, teatava käitumisjuhendiga, mis suunab kõik liikmesriigid samale rajale.
Ühise kapitali ja ühtse maksubaasi kohta sooviksin öelda järgmist: sellest saaks tõsine probleem, kui see sisaldaks konkurentsivõimeliste riikide karistamist, miinimummäärade kasutuselevõtmist.
Samuti kardan seda, mis võib juhtuda kapitali liikumisega, kui kehtestatakse ühtne maksubaas.
Kas see ei tähendaks tulu tütarettevõtete pealt uutes liikmesriikides, näiteks kas seda ei klassifitseeritaks kontodel pidevalt ümber emaettevõtte tuluna, selle asemel et investeerida seda koha peal?
Samuti on väga oluline pettustevastane võitlus ning me soovime komisjonile selles kontekstis edu.
Ta on õigel teel, kuna kõige olulisem on teha seaduspäraseks varimajandus ja võtta meetmeid kuritegevuse vastu võitlemiseks.
Tänan teid, härra juhataja.
(PL) Härra juhataja, Lissaboni strateegia peamine eesmärk on tõsta riigi majanduse konkurentsivõimet.
Kõrgetasemeline konkurentsivõime võimaldab kiirendada majanduskasvu ja luua uusi töökohti ning muudab võimalikuks oluliste sotsiaalsete eesmärkide rahastamise.
Kahjuks ei soodusta praegune maksusüsteem ELi liikmesriikides Lissaboni strateegia rakendamist.
Tööõigusele ja majandustegevusele peale pandud koormus on liiga suur, maksumäärad on liiga erinevad ning eeskirjad on liiga keerulised.
Samal ajal koormavad maksusüsteemi ülemäärased funktsioonid ja ülesanded - majanduslikud, fiskaalsed, sotsiaalsed või keskkonnaalased.
Konkurentsivõimele kaasaaitamiseks peavad maksud ennekõike looma stiimuleid töötamisele, arendama majandustegevust ja looma uuendusi.
Kõnealusel eesmärgil peaksid maksud, eriti otsesed maksud, olema kehtestatud mõõdukal tasemel, vältides tarbetuid erinevusi maksumäärade vahel ja ülemäärast progressiooni.
Kuna otsesed maksud avaldavad tootmisele ja tööhõivele tugevamat ja negatiivset mõju, peame eelarvetulu kavandamisel kasutama rohkem kaudseid makse.
Härra juhataja, arutelu kontekstis sooviksin väljendada oma muret selle pärast, et eksisteerib liiga palju ideoloogiat ja poliitikat ning liiga vähe tõelisi majandusteadmisi.
Parim näide sellest on siinkohal kasutatud kontseptsioon, näiteks maksu- või sotsiaalne dumping.
Maksustamisel puudub objektiivne standard ning seetõttu ei ole võimalik süüdistada neid riike, kes kohaldavad ettevõtete suhtes madalamat maksudumpingu määra.
(PL) Daamid ja härrad, sooviksin alustada majandus- ja rahanduskomisjoni õnnitlemisega keerulise ning peaasjalikult õnnestunud töö puhul, et teha vajalikud muudatused esialgsesse teksti.
Esialgu soovitati meile mitte ainult seda, et ettevõtte tulumaksu põhimõtte kehtestamisse tuleks kaasata Euroopa Liit, vaid samuti seda, et neid makse tuleks tõsta vastupidiselt suundumustele maailmas.
See, et me seda vältisime, on hea.
Sarnasel põhjusel peaksime heitma kriitilise pilgu tekstis avaldatud toetusele maksubaasi ühtlustamiseks.
Ühenduse maksubaas on hoop ELi maksukonkurentsile, millega kaasnevad negatiivsed tagajärjed.
Selle kasutuselevõtmine piiraks liikmesriikide jõupingutusi ettevõtete maksustamise optimeerimisel vastupidiselt Lissaboni eesmärkidele.
Poliitilises tähenduses koormaks see ELi, mis omaenda nõuetekohaselt sõnastatud huvides peaks hoiduma Euroopa maksusüsteemi kujundamise mõjutamisest.
volinik. - Härra juhataja, arutelu on olnud väga huvitav ning suurem osa tehtud kaastööst julgustav.
Nagu teid, on ka mind pandud uskuma, et meie jõupingutused maksutõkete kõrvaldamiseks siseturul on piisavalt jätkusuutlikud.
Olen eriti tänulik teie toetuse eest tähtsale projektile seoses ettevõtete ühtse konsolideeritud tulumaksubaasiga ning ootan rõõmuga teie tulevast omaalgatuslikku raportit ühtse tulumaksubaasi kohta.
Mis puutub kriitilistesse märkustesse, siis kavatsen saata isikliku kirja nendele austatud parlamendiliikmetele, kes on väljendanud oma vastuseisu, mida ma hindan.
Oleks õiglane vastata neile kirjalikult, nagu mina, et mitte kulutada väga palju teie ajast.
Mul on hea meel, et suurem osa teist on minuga ühel arvamusel, et maksupoliitika mängib olulist rolli paljude ELi poliitiliste eesmärkide saavutamisel ja eriti majanduskasvu, tööhõive, konkurentsivõime ja jätkusuutlikkuse osas.
Tänan teid tähelepanu ja toetuse eest.
Arutelu on lõppenud.
Hääletus toimub homme kell 12.00.
Daamid ja härrad, sooviksin tänada paljusid selle eest, et nad püsisid neile antud aja raames, ja samuti tänada kõiki - loodan - nende mõistmiste eest, mis võimaldas meil lõpetada viis minutit varem ja seetõttu ära kuulata kõiki, mitte nii nagu on juhtunud teistel kordadel, kus enne tähtsat arutelu või hääletust ei saanud me ära kuulata, mida meie kolleegidel öelda oli.
Kirjalikud deklaratsioonid (kodukorra artikkel 142)
kirjalikult. - Me kõik peaksime nõustuma, et 27 riikliku maksusüsteemi üheaegne kehtimine takistab tõsiselt ühtse turu eeliste mõjule pääsemist.
Lisaks on olemas tõeline võimalus anda Lissaboni strateegia rakendamisele hoogu juurde kogu ELi hõlmavate maksu- ja tollimeetmete abil, mis muudavad Euroopa Liidu ligitõmbavamaks investeerimise ja töötamise suhtes.
Konkurentsivõimelisemate turgude laiendamisel ja süvendamisel peaksime kasutama kõiki kättesaadavaid vahendeid, sealhulgas investeerimissõbralikumat fiskaal- ja tollipoliitikat selleks, et suurendada tööhõivet, investeeringuid uurimis- ja arendustegevusse ning keskkonnasõbralike tehnoloogiate arendamisse.
Sellega seoses tervitame soojalt Wagenknechti omaalgatuslikku raportit, mille eesmärk on luua vajalik eelarveraamistik riski ja uuenduslike investeeringute julgustamiseks, et saavutada majanduskasvu ja tööhõive eesmärgid.
Maksusüsteemi lihtsustamise ja ühtlustamise eelised Euroopa Liidus tervikuna on ilmsed ja need aitavad saavutada nii Lissaboni eesmärke - suuremate maksusoodustuste abil investeeringutele - kui ka saavutada ELi turuintegratsiooni, kõrvaldades järelejäänud takistused ühtse turu väljakujundamisele.
(Istung katkestati kell 09.55 ja jätkus kell 10.10.)
Riigi- ja valitsusjuhtide mitteametliku tippkohtumise tulemused (Lissabon, 18.-19. oktoober 2007) (arutelu)
Järgmine päevakorrapunkt on nõukogu ja komisjoni avaldused riigi- ja valitsusjuhtide mitteametliku tippkohtumise tulemuste kohta Lissabonis.
Tervitan soojalt nõukogu eesistujat ja Portugali peaministrit José Sócratest.
Tere tulemast täna siin Euroopa Parlamendis!
Sama südamlik tervitus loomulikult Euroopa Komisjoni presidendile José Manuel Durào Barrosole ning ma tänan teda tema töö eest Euroopa tippkohtumisel.
Daamid ja härrad, enne kui alustame aruteluga, sooviksin - ning ma ei soovi ette rutata - tänada eesistujariik Portugali südamest selle tohutu panuse ja saavutatud edu eest neljapäeva öösel vastu reedet kella ühe paiku öösel, mil ta kiitis heaks Euroopa Liidu lepingu ja Euroopa Liidu toimimise lepingu.
See on suurepärane tulemus Euroopa Liidu ja meie kõigi jaoks.
Euroopa Parlamendi nimel sooviksin lisada: ilma Euroopa Parlamendita ei oleks me täna siin, kus me oleme.
See on samuti suurepärane tulemus meie kõigi jaoks, sest leping oli ja on Euroopa Parlamendi peamine prioriteet, kui soovime sellest võitjana välja tulla.
Nende õnnesoovidega eesistujariik Portugalile ja samuti komisjonile - ma näen komisjoni presidendi kõrval volinik Wallströmi, kes andis tohutu panuse - ning mul on nüüd hea meel anda sõna nõukogu eesistujale José Sócratesele.
Teretulemast Euroopa Parlamenti!
nõukogu eesistuja. - (PT) Härra president, komisjoni president, daamid ja härrad, lubage mul esimesed sõnad pühendada minu sõbra mälestusele.
Euroopa Parlamendi liikme Fausto Correia mälestusele, kes suri mõne päeva eest.
Ta suri noorelt.
Tema surm ei ole suur kaotus mitte ainult Euroopa Parlamendile, vaid samuti Portugali Sotsialistlikule Parteile.
Fausto Correia oli poliitiliste ja inimlike oskustega mees.
Teil kõigil oli võimalik teda tundma õppida.
Ta oli intelligentne poliitik, avatud ja alati pühendunud üllastele Euroopa ideedele.
Kuid tema inimlikest võimetest sooviksin rõhutada ennekõike tema lahkust, seltskondlikkust ja sallivust.
Tõepoolest - meie inimlikud oskused annavad tähenduse meie poliitilisele elule.
Tema surm on mulle isiklik kaotus, vana sõbra kaotus, kellega jagasin mitmeid hetki oma elust, ning ma tunnen temast suurt puudust.
Daamid ja härrad, kui ma tutvustasin eesistujariik Portugali programmi täiskogu istungil kolme kuu eest, ütlesin väga selgelt välja, milline on eesistujariik Portugali peamine väljakutse - peamine prioriteet -: koostada uus leping ja jõuda selle osas kokkuleppele, lõpetada kuus aastat kestnud institutsionaalsete arutelude ummikseis, millesse Euroopa Liit oli sattunud.
Seetõttu olen täna väga rahul, et pöördun parlamendi poole tutvustamaks kokkulepet, milleni jõuti 18. oktoobril toimunud valitsustevahelisel konverentsil.
See leping on aluseks uuele Lissaboni lepingule.
Leping allkirjastatakse 13. detsembril linnas, mille nime hakkab leping kandma.
Eesistujariik Portugal alustas oma ülesannete täitmist sellest, et mitte ei hakanud ümber kujundama mandaati, mille oli pärinud eesistujariik Saksamaalt - mis, nagu juba varem ütlesin, oli selguse ja täpsuse eeskujulik näide -, vaid vormima seda mandaati uueks lepinguks.
See oli meie missioon.
Kokkulepe, mille saavutasime, kinnitab, et meetodid ja ajakava, mille kuulutasime välja eesistumise alguses, olid õiged.
See oli vajalik - nagu ütlesin teile juba eesistumise alguses -, et kasutada kõige paremini ära juunis toimunud ülemkogu istungit, et püüelda lepingu lõpetamise poole mitte detsembris, mida mõned toetasid, vaid juba oktoobris, ülemkogu mitteametlikul kohtumisel, ning meil oli õigus.
Tõele vastab see, et pidasime Euroopa Liidu ajaloos kõige kiirema valitsustevahelise konverentsi lepingu läbivaatamise teemal.
Alustasime 23. juulil ja lõpetasime 18. oktoobril.
Kui lepingu ajalugu on kirjas, saame paremini aru selle poliitilise otsuse tähtsusest, miks mitte lükata ülesannet edasi aasta lõpuni, kui suudame selle juba varem ära lõpetada.
Euroopa vajas kiiret kokkulepet ja selle ta ka sai.
Euroopa vajas märguannet usaldusest ja selle ta ka sai.
Euroopal oli vaja võtta suund tulevikule ja seda ta ka tegi.
Me töötasime kiiresti kõikide liikmesriikidega, kes ilma mingite eranditeta näitasid üles konstruktiivsust ja tahet tulla toime ülejäänud raskustega.
See võimaldas meil tutvustada asutamislepingu tervikteksti 3. oktoobril ning tõi meid meie eesmärgile lähemale.
Lissaboni tippkohtumise jaoks jäi vähe küsimusi, kuid ilmselgelt olid need poliitiliselt tundlikud küsimused.
Selles kontekstis oli meie strateegia püüda jõuda kokkuleppeni tippkohtumise esimesel päeval.
See näis meile ühtaegu nii võimalik kui ka väga ihaldusväärne, kuna see saadaks tugeva sõnumi Euroopale.
Sõnumi, et EL on suuteline võtma vastu kiireid otsuseid, isegi otsuseid, mida kõik peavad keeruliseks.
Veelgi enam: oli väga oluline, et suudaksime lahendada need institutsionaalsed küsimused mitteametliku kohtumise esimesel päeval ning teisel päeval, kohe pärast otsuse vastuvõtmist, arutleda globaliseerumise üle ja selle üle, kuidas Euroopa peaks globaalsed probleemid lahendama.
Seetõttu oli Lissabonis võimalik jõuda kokkuleppele järgmiste küsimuste osas, mis võimaldasid meil lõplikult vormistada Lissaboni lepingu.
Esiteks Ioannina klausel, ja kokkuleppes jõuti lahenduseni kahel tasandil:
deklaratsioon, mis on seotud otsuste vastuvõtmise süsteemiga nõukogus kvalifitseeritud häälteenamusega, mis selgitab Ioannina tegelikku kaitsemehhanismi;
lisaks protokoll, milles määratletakse, kuidas Euroopa Ülemkogu saab seda konsensusmehhanismi muuta või tühistada.
Nagu juba ennist ütlesin, oli Ioannina küsimus, kuna nägin seda viimase ülemkogu kokkuleppes, vaja muuta seadusega kohustuslikuks, kuid mitte lepingu vormis.
Lahendus, mille võtsime vastu - deklaratsioon pluss protokoll, mis tagavad, et otsuseid Ioannina kohta saab muuta üksnes konsensuse teel - näis meile lahendusena, mis vastab kõige enam viimase kokkuleppe vaimsusele.
Seega pakkusime tagatisi Ioannina kompromissile, kahjustamata sealjuures kvalifitseeritud häälteenamusega otsuste vastuvõtmise protsessi terviklikkust.
Samuti oli vaja lahendada poliitiline küsimus, mis on seotud kohtujuristide arvuga Euroopa Kohtus.
Deklaratsiooni suhtes lepiti kokku eesmärgil, et nõukogu kiidab heaks kõik Euroopa Kohtu taotlused suurendada kohtujuristide arvu kolme võrra (kaheksa asemel üksteist).
Sellisel juhul oleks Poolal alaline kohtujurist ning ta ei peaks enam osalema rotatsioonisüsteemis, kuna olemasolev rotatsioonisüsteem hõlmab rotatsiooni viie kohtujuristiga praeguse kolme asemel.
Seoses ühise välis- ja julgeolekupoliitika kõrge esindaja ametisse nimetamisega leppisime kokku deklaratsioonis, mille eesmärk on, et Euroopa Parlament võtab osa ametisse nimetamisest isegi esimeses etapis, alates 2009. aasta jaanuarist, asjakohaste kontaktide kaudu.
Konverents kiitis samuti heaks deklaratsiooni, millega selgitatakse pädevuste piiritlemist Euroopa Liidu ja liikmesriikide vahel, nagu on ette nähtud aluslepingutes.
Lõpuks Euroopa Parlamendi koosseisu küsimus.
Nagu te juba teate, on muudetud Euroopa Liidu lepingu artiklit 9a, milles sätestatakse, et Euroopa Parlamendi liikmeid ei tohi olla rohkem kui seitsesada pluss viiskümmend, pluss president, st 751, säilitades kahaneva proportsionaalsuse põhimõtte.
Kõnealusele dokumendile lisati kaks deklaratsiooni:
esimeses teatatakse, et Euroopa Parlamendi üks lisakoht antakse Itaaliale;
teises tagatakse, et nõukogu annab oma poliitilise nõusoleku Euroopa Parlamendi moodustamisele, mis põhineb parlamendi enda ettepanekul.
Nõukogu kiitis heaks parlamendi esitatud kriteeriumid ning jätkas vastuvõetava kohandamisega, mille eesmärk on võtta vastu praegune raamistik ajavahemikul 2009-2014.
Lisaks juba mainitud küsimustele soovis eesistujariik Portugal samuti viia lepingusse sisse neid eeskirju ja erandsätteid, mis sisaldusid mandaadis, loomulikult austades nende liikmesriikide seisukohti, kes soovisid neid kehtestada, kuid alati püüdes vältida ühenduse otsuste vastuvõtmise protsessi ja lepingu üldise sidususe kahjustamist.
Seega on meil nüüd uus leping.
See leping on uus ja hea.
See on leping, mis lahendab mineviku kriisid ja seab Euroopa uuele positsioonile, kust see saab oma pilgu tulevikku suunata.
See leping on tohutute eelistega, millest mõnda sooviksin rõhutada, kui tohib.
Selle lepinguga võetakse ilma muutusteta vastu Euroopa Parlamendi osaluse suurendamine õigusloome protsessis, samuti tehakse uuendused eelarve protsessis, mille abil suurendatakse Euroopa Liidu demokraatlikku õiguspärasust.
Lepinguga parandatakse otsustusprotsessi, eelkõige laiendatakse kvalifitseeritud häälteenamusega hääletamist vabadusel, turvalisusel ja õigusel rajaneval alal.
Vabadusel, turvalisusel ja õigusel rajaneval alal säilitatakse lepinguga vajalik õiguslik alus tõhusama rände- ja varjupaigapoliitika väljatöötamiseks, samuti politsei- ja õigusalane koostöö võitluses terrorismi ja organiseeritud kuritegevuse vastu, mis tugevdab meie kodanike julgeolekut.
Lepingus loetletakse selgelt valdkonnad, kus liikmesriigid on andnud volitused ELile.
Lepinguga tugevdatakse riikide parlamentide järelevalve rolli.
Muude lepingus sisalduvate eeliste kõrval sooviksin eriti rõhutada veel ühte punkti: lepinguga muudetakse õiguslikult siduvaks põhiõiguste harta, mille Euroopa Liidu kolm institutsiooni kuulutavad välja 12. detsembril.
Sellele lisandub ELi ühinemine Euroopa inimõiguste konventsiooniga ja fakt, et Euroopa Parlamendi esindajad leidsid lahenduse Euroopa kodakondsuse õigusliku raamistiku küsimusele, nagu neilt paluti.
Mis puutub välissuhetesse, siis lepinguga loodud uus institutsionaalne raamistik - eelkõige kõrge esindaja ja väliskomisjoni asepresidendi ametikohad - peegeldab Euroopa välispoliitilisi ambitsioone, mis võimaldavad Euroopal mängida rahvusvahelisel areenil tähtsamat rolli ja annavad vahendid, et teha tõhusalt koostööd meie partneritega.
Daamid ja härrad, läbirääkimised olid visad ja esitasid suuri nõudmisi, kuid Euroopa oli edukas.
Euroopa oli edukas ja saavutas olulise eesmärgi - lepingu, mis kinnitab Euroopa väärtused ning tugevdab Euroopa rolli maailmamajanduse osalisena ning loob tõhusamad institutsionaalsed tingimused, mis võimaldavad Euroopal mängida oma rolli.
Seetõttu väljub Euroopa sellest tippkohtumisest tugevamana.
Tugevamana, et seista silmitsi ülemaailmsete probleemidega.
Tugevamana, et täita oma rolli maailmas.
Tugevamana, kuna on edastanud sõnumi usalduse kohta meie majandusele ja Euroopa kodanikele.
Lissaboni leping näitab, et Euroopa on nüüd valmis, veendunud ja enesekindel.
Lissaboni leping valmistas Euroopa ette uueks ajajärguks.
Lubage mul tänada Euroopa Parlamenti ja selle presidenti Hans-Gert Pötteringi ning parlamendi esindajaid valitsustevahelisel konverentsil - Elmar Broki (PPE-DE), Enrique Barón-Crespot (PSE) ja Andrew Duffi (ALDE).
Eesistujariik Portugali nimel soovin tänada suurepärase koostöö eest meie töövaldkonnas, teie konstruktiivsete soovituste eest, kuid ennekõike teie püsiva pühendumise eest sellele, et Euroopa jõuaks kokkuleppele ja teeks seda kiiresti.
(Vali aplaus)
Samuti sooviksin tänada Euroopa Komisjoni, eriti komisjoni presidenti, kellele eesistuja on tohutult tänu võlgu väärtusliku abi eest viimastel kuudel, et aidata läbirääkimisi edukalt lõpule viia.
Tänan teid, härra president!
(Aplaus)
Samuti soovin väljendada siirast tänu nõukogu peasekretariaadile, eriti selle õigustalitusele ja peadirektor Jean-Claude Pirisele.
Eesistujariigi nimel sooviksin neid tänada nende raske töö, oskuste ja pühendumise eest.
Nad tegid suurejoonelist tööd.
Samuti sooviksin tänada kõiki liikmesriikide esindajaid, kes osalesid valitsustevahelisel konverentsil erinevatel tasanditel.
Eesistujariik ei unusta seda koostööd, pühendumist ja avatust, mida kõik näitasid üles parima lahenduse otsimisel.
Daamid ja härrad! Lubage mul nüüd öelda isiklikud tänusõnad.
Sooviksin tänada välisminister Luķs Amadot, kes istub minu kõrval, riigisekretär Lobo Antunest ning kõiki Portugali diplomaate, kes andsid endast selle perioodi jooksul parima tagamaks, et see jääb kõigile kahtlemata meelde kui ELi eesistujariigi üks suurepärastest saavutustest.
Daamid ja härrad, pärast eesmärgi saavutamist, milleks oli Lissaboni lepingu lõplik vormistamine, said riigi- ja valitsusjuhid teise päeva hommikul pühenduda Lissaboni tegevuskava välismõõtme üle arutlemisele ja selle üle arutlemisele, kuidas Euroopa peaks astuma vastu globaliseerumisega seotud väljakutsetele.
See oli suurepärane arutelu, mida iseloomustas Euroopa Parlamendi presidendi väärtuslik panus.
See arutelu pidas samuti silmas tulevikku.
Euroopa Komisjoni president andis arutelule olulise panuse teatise abil "Euroopa huvi: edukas toimetulek üleilmastumise ajajärgul”.
Seda dokumenti kiitsid riigi- ja valitsusjuhid taevani.
Aruteluga hõlmatud põhiküsimused olid finantsturud hiljutiste rahutuste kontekstis ning kliimamuutused seoses Bali konverentsiga.
Erinevatest järeldustest, mida võib arutelust teha, sooviksin rõhutada ühte: idee, mis oli arutelu läbivaks jooneks reede hommikul, kohaselt on Euroopa nüüd valmis - ja mõnes valdkonnas isegi kohustatud - juhtima globaliseerumise protsessi, olgu selleks siis turgude vastastikune avamine, keskkonna-, sotsiaal-, finants- ja intellektuaalomandi standardite parandamine või strateegilise koostöö tugevdamine meie rahvusvaheliste partnerite vahel.
Daamid ja härrad, lubage mul lõpetuseks öelda veel ühte asja.
Vastab tõele, et 18. oktoober lõppes kokkuleppe saavutamisega Lissaboni lepingu üle, kuid see päev algas samuti ühe teise olulise kokkuleppega, millest sooviksin teile siinkohal rääkida. Nimelt kokkuleppega Euroopa tööturu osapoolte vahel tööturu uute väljakutsete kohta.
See oli samuti oluline kokkulepe.
Selle kokkuleppe abil näitasid tööturu osapooled üles eeskujulikku konstruktiivset pühendumist, vastutust ja sotsiaalset dialoogi.
Eeskujulikku tähelepanu pööramist vajadusele dialoogi ja reformi järele globaliseerunud ja pidevalt muutuvas maailmas.
Daamid ja härrad, lubage mul lõpetada isikliku märkusega.
Poliitilises elus tuleb harva ette võimalust teenida oma riiki ja Euroopat kriitilisel hetkel.
Ma avaldan au selle eest, et mul oli selline võimalus.
Soovin teid kogu südamest tänada toetuse eest, mille olen alati siin parlamendis kõigi istmeridade tagant saanud.
Siiski ei ole meie töö lõppenud.
Meil on veel palju teha.
Omalt poolt soovin teile kinnitada, et eesistujariik jätkab tööd sama pühendunult, energiliselt ja veendunult, nagu ta seda alustas, ning töötab tugevama Euroopa ja parema maailma nimel.
(Vali aplaus)
Suur tänu teile, nõukogu eesistuja, aruande ja tehtud töö eest.
Daamid ja härrad, kuulsite Euroopa Parlamendi koosseisu kohta ning eesistujariigi aruandes ei arutata Euroopa Parlamendi presidendi hääleõiguse üle.
Seetõttu rõhutan siinkohal, et see ei olnud teemaks ka Euroopa Ülemkogus.
Euroopa Parlamendi president loomulikult võib, kui ta seda soovib, oma õigust kasutada.
Seda õigust ei saa keegi temalt ära võtta ja ka Euroopa Ülemkogu ei ole seda temalt ära võtnud.
Ma soovin selle siinkohal ära märkida.
Nüüd paluksin meile kõnelema Euroopa Komisjoni presidendi José Manuel Durćo Barroso.
Euroopa Komisjoni president. - (PT) Härra president, nõukogu eesistuja, daamid ja härrad, Lissaboni tippkohtumine oli ühendatud solidaarse Euroopa tippkohtumine.
EL väljus kuus aastat kestnud perioodist, mille jooksul arutati institutsionaalsete küsimuste üle, ja väljus nende arutelude põhjustatud jaotusest.
Me saavutasime kokkuleppe Lissaboni lepingu üle.
Kõigepealt sooviksin avaldada siirast lugupidamist eesistujariik Portugalile tehtud töö eest ning eelkõige peaminister José Sócratesele kindlakäelise juhtimise eest.
Samuti sooviksin öelda komplimendi tema meeskonnale, kelle oskustele ja pühendumisele olin tunnistajaks peaaegu iga päev.
Samuti tuleb tunnustada eesistujariik Saksamaa märkimisväärset tööd, eriti kantsleri Angela Merkeli tööd, kellel õnnestus määratleda mandaat, selge ja täpne mandaat, mis oli aluseks valitsustevahelisele konverentsile.
Samuti vastab tõele, et ilma eesistujariik Portugali meelekindluse ja pädevuseta ei tähistaks me praegu fakti, et vormisime selle mandaadi lepinguks.
Lubage mul öelda, et eriti tähtis on see, et leping allkirjastatakse 13. detsembril Lissabonis Jeronimo kloostris ehk täpselt sealsamas, kus allkirjastati Portugali ühinemisleping Euroopa Ühendusega.
Kakskümmend aastat pärast Portugali ühinemist Euroopa Ühendusega näib, et Portugal maksab Euroopale tagasi kõige eest, mida see on teinud Portugali jaoks, aidates Euroopal ummikseisust välja tulla.
Peaminister, Portugalil on põhjust tunda uhkust oma töö pärast, eesistujariik Portugali töö pärast Lissaboni lepingu sõlmimisel.
Euroopa Komisjoni president.- Lubage mul samuti tervitada Euroopa Parlamenti selle panuse eest valitsustevahelise konverentsi raames.
Kogu nimetatud protsessi jooksul näitas Euroopa Parlament üles tugevat poliitilist tahet lahendada institutsionaalne küsimus, olles otsustanud tugevdada Euroopa demokraatiat.
Eelkõige soovin avaldada lugupidamist president Pötteringi ja Euroopa Parlamendi delegatsiooni - hr Brok, hr Barón Crespo ja hr Duff - rollile ja tänada neid konstruktiivse koostöö eest komisjoniga.
See oli tõepoolest eeskujulik koostöö ning olen seisukohal, et nii Euroopa Komisjon kui ka Euroopa Parlament andsid panuse uue asutamislepingu väga olulistele edusammudele, nimelt kodakondsuse küsimusele.
Lissaboni leping on laienenud Euroopa Liidu esimene leping.
Esmakordselt oleme Euroopa, mida varem poolitas totalitaarne kardin, integratsiooni ajaloo jooksul pidanud läbirääkimisi ja saavutanud kokkuleppe ühise Euroopa lepingu üle.
Täna oleks asjakohane tuletada meelde Berliini deklaratsiooni olulisust, millega ei tähistata mitte ainult Rooma lepingute allakirjutamise 50. aastapäeva, vaid samuti vaba ja taasühinenud Euroopa esilekerkimist.
Lubagem mul täna tuletada meelde mõnda ennustust, mida oleme kuulnud kahe viimase aasta jooksul.
2005. aastal, pärast kahte negatiivse tulemusega rahvahääletust, rääkisid mõned inimesed, et 25 või 27 liikmesriigist koosnev Euroopa Liit ei suuda kunagi jõuda kokkuleppele Lissaboni lepingu suhtes, olgu selle sisu milline tahes.
Mõned skeptikud väitsid, et Euroopa Liidul takistab konsensusele jõudmist liiga paljude erinevate riiklike huvide olemasolu.
2007. aastal ütlesid kriitikud, et liikmesriigid ei suuda kunagi jõuda kokkuleppele mandaadi osas.
Seejärel ütlesid nad, et juunis toimunud Euroopa Ülemkogu mandaati ei hakata kunagi austama.
Möödunud nädalal, olles teel Lissaboni, kuulsin kriitikuid väitmas, et oleks väga keeruline, kui isegi mitte võimatu, jõuda kokkuleppele ja et delegatsioonid on broneerinud hotellid kuni pühapäeva hommikuni, võib-olla lootes ära kasutada väga ilusat ilma Lissabonis ja Portugalis.
Fakt on aga see, et 27 liikmesriiki jõudsid konsensusele, tunnustasid mandaati ja jõudsid kokkuleppele Lissaboni lepingu suhtes ning seda kõike neljapäeva öösel pärast õhtusööki.
Lissabonis saavutatud edu näitab meile, et Euroopa Liit on tõepoolest visam, kui ta välja paistab, ning ta oskab väga hästi taastuda tagasilangusest.
Ütlen uhkusega, et Euroopa Liit on täna elujõuline ja toetusvääriline.
Komisjon on väga rahul valitsustevahelise konverentsi tulemustega.
Kahte komisjoni seatud läbirääkimatut tingimust austati täielikult.
Ühest küljest on Lissaboni leping praeguse olukorraga võrreldes selgelt edasi liikunud.
Olen alati öelnud, et komisjon ei saa heaks kiita lahendust, mis on vähem ambitsioonikam kui Nice'i leping.
Tegelikult soovisime võimalikult suurt arengut.
Teisest küljest võitlesime innukalt selle nimel, et hoida komisjoni pädevust puutumatuna ja säilitada ühenduse meetod Euroopa Liidu keskmes.
Ometi tehti, olgem ausad, katseid vähendada ja nõrgendada komisjoni pädevusi.
Lubagem mul selgitada: Euroopa integratsioon ei saa toimida ilma tugevate Euroopa institutsioonideta ning ma usun, et kõnealune leping tugevdab neid, mitte ei muuda nõrgemaks, sest kui soovite, et Euroopa Liidul oleks suurem võime tegutseda, on teil vaja tugevaid, tõhusaid, demokraatlikke ja vastutustundlikke Euroopa institutsioone.
Lissaboni leping tugevdab Euroopa Liidu demokraatlikkust.
Esiteks on nüüd tänu Euroopa Parlamendi jõupingutustele olemas selge määratlus sellest, mida tähendab Euroopa kodakondsus.
Teiseks annab reformileping samuti juriidilise jõu põhiõiguste hartale, mis on meie õigusliidu kontrolli- ja tasakaalusüsteemi keskne osa.
Üheskoos president Pötteringi ja peaminister Socratesega kuulutame harta Euroopa Parlamendis välja enne reformilepingule allakirjutamist.
Seega tunnustatakse hartat siin Strasbourgis sellele vääriliselt.
Kolmandaks hakkab Euroopa Parlament tulevikus Euroopa Liidu õigusloome protsessis suuremat rolli mängima.
Neljas demokraatlik eelis, mis võeti kasutusele reformitud asutamislepingus, on seotud liikmesriikide parlamentide õigustega, mis tugevdavad vastutuse ja subsidiaarsuse põhimõtet.
Siiski jääb Euroopa Liidu demokraatlikkuse peamiseks tunnusjooneks Euroopa Parlament.
Asi, mida mulle meeldib Strasbourgis viibides kõige enam teha, on kuulata, kuidas mitmed poliitilised juhid ja poliitilised persoonid kogu maailmast käsitlevad siinsel täiskogu istungil oma püüdlusi demokraatia poole ja oma tugevat usku vabadusse ja üksikisiku õigustesse.
See on tõepoolest üks Euroopa Parlamendi ametitest: olla maailmas vabaduse häälte parlament.
See peaks panema kõiki eurooplasi uhkust tundma.
Kui kuulete neid hääli, siis saate samuti aru, mida oleme Euroopas saavutanud, sest kunagi ammu marssisid inimesed Euroopa linnades samuti samade demokraatlike õiguste eest.
Peaksime olema uhked selle üle, et elame mandril, kus tänu Euroopa Liidule on meil olemas põhiõigused ja me ütleme seda üheskoos, kui kiidame heaks reformilepingu ja põhiõiguste harta.
Euroopa Liit seisab silmitsi mitmete, nii sisemiste kui ka välimiste väljakutsetega.
Meie kodanikud soovivad tulemusi.
Lissaboni leping pöörab uue lehe meie otsuste langetamise oskuses ja tugevdab meie tegutsemisvõimet.
Eriti pakub leping olulisi eeliseid justiits- ja siseasjade valdkonnas.
Reformileping tugevdab samuti Euroopa Liidu ühtekuuluvust välisküsimustes.
Mina isiklikult omistan väga suurt tähtsust kõnealuses lepingus ühele suurimatest uuendustest, milleks on Euroopa Liidu välispoliitika kõrge esindaja ametikoha loomine, kes on samal ajal samuti komisjoni asepresident.
See on Euroopa Liidule suurepärane võimalus tegutseda maailmas järjekindlalt ja ühiselt.
Meie sisemine heaolu, vabadus ja turvalisus sõltuvad Euroopa Liidu võimest tegutseda globaalsel tasandil otsustavalt.
Reformilepingu abiga on Euroopal tingimused ja vahendid globaliseerumise kujundamiseks ja mitte selle eest peitu pugemiseks.
Me ei tohiks seda võimalust käest lasta.
Ma tean, et mõned pühendunud eurooplased ei ole rahul erandite arvuga.
Komisjon ja mina oleksime loomulikult eelistanud neid erandeid ja erikorda vältida.
Siiski on mitmekesisus Euroopa Liidu peamine tunnusjoon ja mõnikord on vaja jõuda poliitilistele ja institutsionaalsetele kompromissidele.
Eelistaksin konkreetseid erandeid konkreetsete riikide jaoks, selle asemel et olla sunnitud vähendama kõnealuse lepingu ja Euroopa ambitsioonide üldist taset.
Tähtis on see, et vaatamata meie mitmekesisusele oleme siiski ühendatud oma põhieesmärkide, põhiväärtuste ja aluspõhimõtete osas.
Täitmist ootavad paljud ülesanded: majandusreform, majanduskasv ja töökohtade arvu suurenemine, sotsiaalse ühtekuuluvuse tugevdamine, keskendumine uuendustele, meie ettepanekud energia ja kliimamuutuste kohta, meie õiguse, vabaduse ja turvalisuse programm.
Peame jätkuvalt tõestama, et me ei ole pühendunud institutsioonilisele eneseimetlemisele, ja näitama, et tegeleme tõeliste probleemidega, millega Euroopa silmitsi seisab.
Meie tippkohtumise alguspäeva hommikul saime samuti suurepäraseid märguandeid tööturu osapooltelt, kui tööturu osapooled leppisid Euroopa tasandil kokku Euroopa tööturu analüüsis ja tervitasid üldjoontes kaitstud paindlikkuse ideed.
See näitas, et tööturu osapooled soovivad meiega samuti koostööd teha aktiivse hoiaku osas teel globaliseerumise suunas.
Lissabonis saavutasime edusamme samuti tippkohtumise teisel päeval.
Arutlesime suure probleemi üle, millega Euroopa Liit peab 21. sajandil silmitsi seisma: Euroopa huvide edendamine globaliseerumise ajajärgul.
Meie arutelu oli loomulik täiendus reformilepingu sõlmimisele.
Sõnum oli selge: pärast läbirääkimiste lõpetamist institutsioonide üle jätkem need arutelud kõrvale ja seiskem silmitsi tõeliste probleemidega, mis valmistavad meie kodanikele palju enam muret, kuna nad soovivad meilt konkreetseid tulemusi.
Meie arutelu oli väga positiivne.
Komisjoni esitatud dokument, mis põhineb Euroopa huvide ideel, kiideti täielikult heaks ja vastu võeti otsus töötada globaliseerumist käsitleva deklaratsiooni nimel detsembris toimuva Euroopa Ülemkogu jaoks, et näidata, et globaliseerumise käsitlemine on praegu suuresti Euroopa Liidu töö ühine joon.
Riigi- ja valitsusjuhid tervitasid viienda vabaduse ideed: teadlaste ja ideede vaba liikumine, mis on nurgakiviks sellele, kuidas reageerime globaliseerumisele.
See on eriti oluline, kuna oleme pühendunud olulistele aruteludele Galileo üle ja valmistume Euroopa Tehnoloogiainstituudi rakendamiseks.
Tunnen väga suurt heameelt arutelu vaimsuse üle.
Oli selge, et peame nüüd hakkama tugevdama Lissaboni majanduskasvu ja tööhõivet käsitleva strateegia välismõõdet.
Oli selge, et ilma liikmesriikide täiendava pühendumiseta hariduse, uuenduse, teadusuuringute ja tehnoloogiaga seotud küsimustele ei saavuta me edu.
Olen seisukohal, et samuti on õige öelda, et kõik liikmesriigid tunnistavad vajadust Euroopa tasandi lähenemisviisi järele ja enamate meetmete järele Euroopa tasandil, kui soovime tõepoolest saavutada edu globaliseerumise ajajärgul.
Komisjon on algusest peale väitnud, et institutsionaalne reform on oluline, kuid samuti vajame sellega kõrvuti tulemusi.
Nagu ütles komisjon 2005. ja 2006. aastal, on kahetine lähenemisviis võimalus väljuda institutsionaalsest ummikseisust.
Lissabonis saavutasime strateegilise eesmärgi: leppisime kokku reformilepingus.
Nüüd on äärmiselt oluline saavutada järgmine eesmärk: Lissaboni lepingu ratifitseerimine enne Euroopa Parlamendi valimisi 2009. aastal.
Usun, et Euroopas on tõepoolest tekkinud uus poliitiline usaldus.
Viimased küsitlused näitavad, et Euroopa Liitu pole juba 1994. aastast alates nõnda tugevalt toetatud.
Poliitiline kliima on seega samm õiges suunas.
Valitsustevaheline konverents ja Lissaboni mitteametlik ülemkogu näitasid, et kui Euroopa institutsioonid ja liikmesriigid teevad koostööd, suudame lahendada isegi kõige keerulisemad ja väljakutsuvamad probleemid.
Ma soovin, et Lissaboni vaimsus, tänu millele jõudsime konsensusele ELi asutamislepingu üle, inspireerib Euroopa Liitu ka järgmistel aastatel liikuma eduka ratifitseerimise suunas.
Vajame seda tugeva Euroopa Liidu jaoks, mis annab lahendused oma kodanikele.
Suur tänu komisjoni presidendile.
fraktsiooni PPE-DE nimel. - (FR) Härra president, nõukogu eesistuja, komisjoni president, daamid ja härrad, see, mida sooviksin väljendada, on peamiselt minu enda ja minu fraktsiooni rahulolu.
Rahulolu möödunud neljapäeval Lissabonis saavutatud tulemustega ja rahulolu teekonnaga, mille Angela Merkel määras ja millel liikumist härra Sócrates jätkab.
Pärast enda varustamist institutsionaalsete vahenditega, mida tal on toimimiseks vaja, saab Euroopa lõpuks ometi vahendid, et astuda vastu 21. sajandi suurtele väljakutsetele.
See oli meie soov.
Nimetatud põhjusel oleme toetanud seda teksti juba selle ettevalmistamise algusest peale, ehkki, nagu te teate, enamik meist oleks siiski eelistanud ambitsioonikamat teksti.
Kõnealune leping saab kriitikat siit- ja sealtpoolt.
Mina isiklikult tervitan Lissabonis saavutatud kokkulepet, kuna see annab märku uue Euroopa dünaamika algusest.
Lihtsustatud leping, reform või reformileping, muudetud või muutmisleping - nimi loeb vähe.
Ei loe mitte karp, vaid see, mis on karbi sees.
See leping allkirjastatakse ametlikult Lissabonis 13. detsembril.
See on suurepärane kuupäev.
Number 13 on mulle alati õnne toonud.
Vaadakem kas või minu sünnikuupäeva - olen sündinud kolmeteistkümnendal, seega on see suurepärane.
Seejärel peavad kõik liikmesriigid ratifitseerima selle enne 2009. aasta Euroopa Parlamendi valimisi.
Mõned on juba teatanud, et alustavad protsessiga päev pärast allkirjastamist Lissabonis, ning see valmistab mulle rõõmu.
Euroopa Liidu riigi- ja valitsusjuhtidele sooviksin vaid öelda, et on oluline, et see leping oleks aluseks Euroopa projektile, mis on rajatud selle kodanike tõelisele liikmelisusele.
ELi institutsioonid ja liikmesriigid peavad püüdma seda saavutada selgitamise, selgitamise ja lõpuks veel kord selgitamise abil.
Mida see tähendab?
See tähendab lepingu sätete konkreetsemaks muutmist, mis mõjutavad demokraatlikku elu liidus.
Kodanike algatus ja riikide parlamentide kaasatus tähendab, et tuleb pakkuda teavet põhiõiguste harta, kus on kirja pandud Euroopa kodanike olulised õigused, sisu kohta.
Siiski tähendab see samuti parema teabe pakkumist meie kodanikele selle kohta, kes on valitud esindajad siin parlamendis - 2009. aastal saab neid olema 751 - ja mida nad teevad.
See tähendab selgitamist, kuidas kvalifitseeritud häälteenamusega hääletamine, mis muutub reegliks, võimaldab Euroopal tegutseda uutes valdkondades, nagu politsei- ja õigusalane koostöö, keskkonnakaitse, majanduspoliitika ja sisseränne.
Samuti tuleb selgitada meie partneritele rahvusvahelisel areenil, et ühise välis- ja julgeolekupoliitika kõrge esindaja, kes on samuti Euroopa Komisjoni asepresident alates 1. jaanuarist 2009, on esmaseks kontaktisikuks koos nõukogu presidendiga, kes valitakse kaheks ja pooleks aastaks, ning lihtsustab ühtekuuluvust ja konsensust Euroopa Liidus, mistõttu saab Euroopa lõpuks rääkida ühe häälena.
Kui Lissaboni leping lubab, et Euroopa Liit saab olema demokraatlikum, läbipaistvam, tõhusam ja suutlikum tegutsemaks ühtse poliitilise organisatsioonina rahvusvahelisel areenil, siis tuleb seda ennekõike selgitada liidu kodanikele.
Tänu lepingule saab Euroopa lõpuks ometi minna aruteludelt üle tegudele.
Euroopa on võimeline alustama kaugeleulatuvaid ja hädavajalikke reforme, et võidelda tõhusalt kuritegevuse ja terrorismiohu vastu.
Samuti on Euroopa võimeline kinnitama oma juhtivat rolli maailmas võitluses kliimamuutuste vastu.
Daamid ja härrad, kui astume koos oma rahvusvaheliste partneritega vastu sellistele olulistele väljakutsetele, ei saa me enam endale lubada, et takerdume ebaproduktiivsesse jaotusesse.
Teekond, mis sai alguse Berliinist, tegi peatuse Lissabonis ning läbib Ljubljanat ja Pariisi, liigub õiges suunas, kuna paneb lõpuks ometi aluse järjekindlale Euroopa poliitikale, poliitikale, mille esmane eesmärk peab olema kodanike kaitse, hüvang ja heaolu, kodanike, kes nõuavad Euroopalt isegi rohkem, nagu näitasid meile meie Poola sõbrad, kes ilmusid hääletusele üksmeelselt.
Nende ja kõigi teiste nimel - elagem ootustele vääriliselt.
fraktsiooni PSE nimel. - (DE) Härra president, daamid ja härrad, lubage mul alustada härra Sócratese ja härra Amado tänamisega.
Nende ülesanne oli raske, väga raske.
Euroopa Parlamendi sotsiaaldemokraatide fraktsiooni nimel sooviksin neile öelda, et nad on ülesande väga suurepäraselt lõpule viinud.
Palju õnne, peaminister!
(Aplaus)
Euroopa seisab silmitsi suurte väljakutsetega - mitte ainult nüüdsest alates, vaid juba mitmeid aastaid.
Juba aastaid oleme pidevalt arutlenud sama probleemi üle.
Lõhe rikaste ja vaeste vahel muutub üha suuremaks - nii Euroopa Liidus kui ka kogu maailmas, meie mandril ja teistel mandritel.
Sotsiaalne õiglus kodus ja sotsiaalne õiglus kogu maailmas on üks peamisi väljakutseid ELile.
Saareriigid, mis kuuluvad ÜROsse, on juba aastaid palunud ÜRO-lt abi.
Mitmed nendest riikidest teavad, et kui kliimamuutused jätkuvad ja merevee tase tõuseb, siis neid enam üsna varsti ei eksisteeri.
Kliimamuutuste näol ei ole tegu teooria, vaid praktikaga, mis nõuab Euroopa Liidult kiiret tegutsemist.
Me seisame silmitsi väljakutsetega.
Te võtsite ühe nendest väljakutsetest oma eesistujaks olemise ajal vastu: väljakutse Aafrika mandrile.
Ülirikaste eurooplastena ei saa me pealt vaadata, kuidas see manner välja sureb, olgu siis kodusõdade või AIDSi tõttu.
Eesistujariik Portugal tegi seepärast hästi, et keskendus Aafrikale.
Meid - eurooplasi, riike ja parlamenti - on palutud appi seda probleemi lahendama ja meilt, daamid ja härrad, ei ole palutud abi mitte ainult paaril viimasel aastal, vaid väga pikka aega.
2001. aastast alates ei ole Euroopa Liit siiski keskendunud nendele väljakutsetele, vaid hoopis konstitutsioonilistele probleemidele.
Selleks on kulunud liiga palju aega!
On hea, et see on nüüd läbi, et põhiseaduslik raamistik on lõpuks ometi paigas ning me saame nüüdsest sellele tuginedes astuda vastu poliitilistele väljakutsetele.
Möödunud nädalavahetuse suur edu seisneb selles, et oleme nüüd lõpuks ometi võimelised keskenduma sellele, mida on vaja poliitiliselt ära teha ja mida inimesed meilt ootavad.
Seetõttu, härra president, daamid ja härrad, oli möödunud nädalavahetusel julgustavaid märke.
Tippkohtumine tööturu osapooltega on samm õiges suunas.
Tööandjad ja töötajad peavad saama üksteisega rääkida võrdsetelt positsioonidelt.
Meile, sotsiaaldemokraatidele, on põhiseaduse eelnõu - seda ei tohiks nii nimetada ning ma pean ütlema, et see on kaugel põhiseadusest - üks elementidest, et sotsiaalset õiglust viiakse siin, Euroopas ellu Euroopa Parlamendi suurema kaasotsustamise abil.
Kvalifitseeritud häälteenamuse puhul ei saa ilma meieta, sotsiaaldemokraatideta, ilma vasakpoolseteta Euroopas midagi teha.
Ütleksin seetõttu, et see leping aitab Euroopa õigusloomel muutuda sotsiaalsemaks, tuginedes eesmärkidele, milles leppisime tööturu osapooltega kokku kõnealusel tippkohtumisel.
Tulevaste häälteenamusega otsuste puhul annab see meile lõpuks ometi võimaluse - muide samuti põllumajanduspoliitika valdkonnas - võtta käsile reformid, mida oleme kõigile juba pikka aega meelde tuletanud.
Need reformid on samuti vajalikud, kuna kõik, kes soovivad paista usaldusväärsena maailmakaubanduse voorus - Doha voorus - ja Balil, peavad kunagi ütlema: jah, me vajame reformi ELi toetuste andmise poliitika valdkonnas.
Ka see on võimalik selle lepingu abil.
On väljakutseid, millega peame silmitsi seisma.
Ameerika Ühendriikide president räägib Kolmandast maailmasõjast ja meie räägime sellest, kas Euroopa Parlamendi presidendil on või ei ole hääleõigust!
Sellisele ebaproportsionaalsusele tuleb Euroopas lõpp teha.
Lepingu eelnõu on samuti võimeline seda lõpetama.
Usun, et oleme selle lepinguga astunud suure sammu edasi.
Euroopa muutub demokraatlikumaks, Euroopa muutub läbipaistvamaks ja institutsioonid muutuvad tõhusamaks.
Meie Euroopa Parlamendi Sotsiaaldemokraatide fraktsioonist mööname, et me ei ole saavutanud kõike, mida oleksime tahtnud, ning neile, kes nüüd kisavad jälle, et selleks on tegelikult põhiseadus - lugesin Briti ajalehtedest, et mõned meie kaasparlamendiliikmetest kinnitavad, et oma olemuselt on see põhiseadus - pean kahjuks ütlema, et nad ei ole lugenud ei põhiseadust ega seda lepingut.
See leping jääb põhiseadusest kaugele.
Siiski on seda oluliselt rohkem kui Nice'i puhul!
Seetõttu ei toimu areng alati sellises suunas, nagu meie sooviksime.
Mõnikord kulub selleks rohkem aega.
Siiski võib öelda ühte: see, mis on nüüd laual, sobib paremini demokraatliku poliitika, sotsiaalpoliitika ja institutsioonide tähenduses, et anda meile võime ja muuta meid sobivaks selleks, et võidelda tõhusalt ülemaailmsete sotsiaalsete väljakutsete vastu, millega silmitsi seisame.
Euroopa Parlamendi Sotsiaaldemokraatide fraktsioon on võimeline seda lepingut heaks kiitma, nagu ka kõik minu fraktsiooni delegatsioonid ning selline oli meie eilse arutelu tulemus.
(Aplaus)
fraktsiooni ALDE nimel. - Härra president, see, et reformileping peaks allkirjastatama linnas, millele Caesar on andnud nime Felicitas Julia, on sobilik, kuna see linn on saanud jagu aastatepikkustest rünnakutest, piiramisest, isegi viimase minuti riugastest, et väljuda verise ja muserdatuna, kuid siiski enam-vähem tervelt, nagu demokraatlikuma ja läbipaistvama Euroopa Liidu projekt. Felicitas, Jose.
Olgu teie nimi - nagu Caesari omagi - igavesti seotud ajalooliste muutustega, mille sepistasite Lissabonis.
Muutustega nagu kaasotsustamismenetluse tavapäraseks muutmine, nõukogu vetode türanniale lõpu tegemine, energiavaldkonna, justiits- ja siseasjade seadmine demokraatliku kontrolli alla. Need muudatused annavad Euroopa Liidule võime astuda vastu globaliseerumisega seotud väljakutsetele.
(Naer)
Kahju, et lepingut ei saa lihtsamini kokku võtta, ent pärast seda, kui seda on sodinud 27 liikmesriigi riigiteenistujate pastapliiatsid - mida võikski loota?
Teie kuulus poeet Fernando Pessoa kirjutas kord: "Mitte ükski intelligentne idee ei leia üldist heakskiitu, kui sellesse pole segatud veidike rumalust.”
Antud juhul oli süüdlaseks riiklik huvi, mis lahjendas või muutis kõlbmatuks poliitika ja tava, mis on kõigi meie huvides.
See lehmakauplemine, millega siin tegelesite, jättis sellest farsi tasandile langenud komöödia mulje: otsuse abil, et Austria ülikoolid võivad rikkuda seadust veel järgmisel viielgi aastal, samas kui politseinikud vaatavad mujale, või Euroopa kodanike kahe klassi loomise abil: põhiõigustega ja põhiõigusteta kodanikud.
Või ettepaneku abil, et Euroopa Parlamendi president peaks loobuma oma hääleõigusest või et nõukogul on õigus määrata parlamendi kodukorda.
Ent tõeline tragöödia peitub selles: me ei näinud, et ükski rahvusliider oleks koju naasnud Euroopa lippu lehvitades.
Selle asemel hõiskasid nad erandite ning väljajätmiste üle, mis moonutavad meie ees täna olevat teksti.
Kuidas te küll loodate inimesi veenda, kui kõlate ise nõnda ebaveenvalt?
Kas pürgimuste vaesus, mille loogiliseks järelduseks on minimalistlik leping, peegeldub teie entusiasmi puudumises?
Loomulikult on teil õigus käituda nagu soovite, ent see on samuti teie kohustus.
Ainus asi, mida parlament pidi kahetsema paljude edusammude seas kõnealuses protsessis.
Läbipaistvuse ja demokraatia koodeksid, mis suunasid põhiseaduse konventsiooni, olid head tehingud, mis olid paremad kinnistest tippkohtumistest ja tagaruumitehingutest neljapäeva esimestel tundidel pärast südaööd.
Nõnda oluliste küsimuste üle ei tohiks otsustada kamikazelikult.
(Aplaus)
Sellele vaatamata: palju õnne.
Ütlen toosti, kusjuures minu klaas on poolenisti täis: juua Lissaboni lepingu terviseks.
Lootkem, et see võimaldab meil kiiremini edasi liikuda ja muuta küünilisus taastatud usuks.
(Aplaus)
fraktsiooni UEN nimel. - (GA) Härra president, õnnitlen liidu valitsusjuhte kokkuleppe saavutamise puhul ELi uue lepingu üle.
Otsuseid saab nüüd ELi institutsioonides ELi tasandil lihtsamini vastu võtta.
See on just see, mida uus leping teeb.
EL toimib hästi, kui parlament, komisjon ja nõukogu töötavad üksmeelselt uues vaimus.
fraktsiooni UEN nimel. - Härra president, ehkki teised võivad Lissaboni tippkohtumisel toimunut pidada šokeerivaks, olen mina kindlalt veendunud, et valitud esindajatel, kelleks on Euroopa Liidu liikmesriikide kodanike valitsused, on õigus kaitsta seda, mida nad peavad oma kodanike õigusteks Euroopa Liidus.
Olen seisukohal, et kui vaadata üldisi näiteid, mis kaasnesid Lissaboni tippkohtumisega, näeme selles ka positiivset: näeme, et on tehtud edusamme, ja mis kõige tähtsam: mängu tuleb uue ala ja Euroopa Liidu uue arenguvaldkonna võimalus, eriti valdkondades, kus kaasotsustamismenetlust kohaldatakse keskkonnaalaste, globaliseerumise, teadusuuringute, hariduse küsimuste suhtes ja Euroopa institutsioonide vajaduse suhtes reageerida üha kiiremini toimuvatele muutustele maailmas.
Ent samuti eksisteerivad probleemid - ja mõned kolleegid on neile viidanud - justiits- ja siseasjade valdkonnas, näiteks pidi Iirimaa ootama teatavate valdkondadega seoses konkreetset valikut ja erandeid.
See ei tähenda, et oleksime tihedama koostöö ja kooskõlastamise vastu.
Tegelikult on meie roll Europolis ja Eurojustis narkootikumidega kauplemise ja piiriülese kuritegevuse vastu võitlemisel olnud enamasti oma ajast ees.
Teeme Rahvusvahelise Mereorganisatsiooni analüüsikeskuses koostööd kaheksa teise riigiga, et võidelda kokaiiniga kauplemise vastu.
Kuid ma olen seisukohal, et kõige tähtsam küsimus, kui räägime demokraatiast ja kõnealuse lepingu ratifitseerimisest, seisneb selles, et ratifitseerimine on järgmine samm inimeste ja Euroopa üldsuse teavitamise teel, mille saame astuda.
Kahjuks viiakse rahvahääletus läbi vaid ühes riigis - minu kodumaal Iirimaal.
Pöördun palvega kolleegide poole, et kui me kõneleme Euroopa tulevasest arengust, ei teeks me sama viga, mille tegi president Prodi Euroopa Komisjoni presidendiks olemise ajal, väites, et see on alles esimene samm teel tulevase asutamislepingu poole ja järgmiste lepingute poole, mis toovad endaga kaasa muutused, kuna inimesed, kes rahvahääletusel osalesid, küsisid: mis mõtet on hääletada selle lepingu üle, kui peame lähitulevikus veel ühe lepingu üle hääletama?
Lubagem meil inimestele, kellega peame looma demokraatlikud sidemed, öelda täpselt, mis on asutamislepingu sisuks, ja mis kõige olulisem: tehkem nii, et see oleks tervitatav väikestele ja keskmise suurusega riikidele nende huvide ning õiguste kaitsmise abil.
fraktsiooni Verts/ALE nimel. - (IT) Härra president, daamid ja härrad, fraktsioon Verts/ALE on alati olnud vankumatu toetaja vastuvaieldamatu vajaduse puhul Euroopa põhiseaduse järele, kokkuvõtliku ja tugeva teksti järele, mis väljendab Euroopa demokraatiat ja selle elanike ühtekuuluvust.
Me toetasime põhiseaduse lepingut - ehkki koos selle tohutute puudujääkidega - ning täna loodame, et see segane asi - me ei saa nimetada seda lihtsustatud lepinguks, kuna see, mida teie meile täna esitlesite, on ausalt öeldes nali - ratifitseeritakse ja me saame edasi liikuda, härra Crowley, järgmisse etappi.
Me ei liitu selle tulemuse ülistamisega, mis sisaldab üksnes tagurpidiseid samme võrreldes põhiseaduse lepinguga.
Õnneks, härra peaminister Sócrates, oli valitsustevaheline konverents lühike.
Ma ei tea, milliseid selguse meistriteoseid oleksid nõukogu ning selle õigus- ja diplomaatiline talitus meile näidanud, kui see oleks kauem kestnud.
Seetõttu - see oli halastavalt lühike.
Meie jaoks on täna oluline hurjutada tänase olukorra eest, mida peame äärmiselt ebarahuldavaks, vastutajaid. Esiteks Euroopa konventsiooni ja selle presidenti, kes keeldus süstemaatiliselt lisamast päevakorda õigeaegselt asutamislepingu muudatusettepanekute suhtes vetoõiguse kasutamise liigitust ja maksab täna hinda oma töö süstemaatilise tükkideks lammutamise ja unustusse vajumise näol.
Mitte keegi, sealhulgas peaminister Sócrates, ei ole tühistanud konventsiooni tööd; Euroopa-meelsed, kes ei toetanud referendumeid, leiavad end täna tühjade kätega, koos väiksema demokraatia, suurema natsionalismi ja suurema segadusega.
Briti valitsus ja Briti meedia, mis oma pragmaatilisuse ja usaldusväärsuse kajastamisega on tegelikult häbiväärselt andnud järele Murdochi kõmulehtede vingumisele ja - pärast seda, kui aitasid muuta põhiõiguste hartat ja põhiseaduse lepingut palju halvemaks, kui see tegelikult oli - on suutnud avalikku arvamust veenda selles, et väiksemad õigused, väiksem kaitse, vähem läbipaistvust ja vähem demokraatiat on suur võit.
Parlament ja komisjon, kes otsustasid vaikida kaks aastat kuni proua Merkeli, nõukogu ja valitsuste imeväärse algatuseni, kes otsustasid avalikult arvamuselt ja riikide parlamentidelt ära näpsata lepingute reformiprotsessi ning võita raskused ja kaotada segadus, et päästa, mida päästa annab.
Härra president, ratifitseerimine on nüüd alanud ja selle käigus fraktsioon Verts/ALE ei valeta avalikule arvamusele.
See tekst sisaldab positiivseid elemente, kuid on täis lõkse ja komistuskive.
Me töötame nii, et uue lepingu ratifitseerimine ja rakendamine ei jätaks kõrvale fakti, et teekond tõeliselt vaba, avatud ja demokraatliku Euroopa suunas ei ole lõppenud ning see on üksnes väike etapp, mis ei ole isegi mitte hiilgav.
fraktsiooni GUE/NGL nimel. - (FR) Härra president, nõukogu eesistuja, komisjoni president, kindral de Gaulle ütles Valéry Giscard d'Estaing'i kohta: "Tema probleem on rahvas.”
See väide kehtib samuti hästi tänase nõukogu kohta.
Taas kord näitasid 27 liikmesriiki tippkohtumisel, et nad on lehmakauplemises vilunud.
Mainimist väärib kõigile tõrkuvatele liikmesriikidele tagatud Prévert'i stiilis möönduste loetelu.
See on hind, mida tuleb maksta, et kõik nõustuksid, alates ELi asutajate järeltulijatest kuni paadunud euroskeptikuteni.
Lõpuks näis, et vaid kaks kuni kolm asja on puutumatud ning nõukogus ei mõelnudki keegi nende puudutamisele.
Näiteks piiratud raamistik, millesse Euroopa Liidu majandus- ja sotsiaalpoliitika peab ära mahtuma: avatud turumajandus vaba konkurentsiga, Euroopa Keskpanga krediidi küsimus, kapitali vaba liikumise põhimõtte range järgimine, kõige selle, mida investorid peavad kaubandustõketeks, järkjärguline eemaldamine ning võimu koondamine institutsioonidesse, millele kodanikud, riikide parlamendid ja isegi valitsused, eriti väiksemates riikides, juurde ei pääse, ning tõepoolest mõõde, mis eeldab sõjalisi aspekte Euroopa Liidu välispoliitikas.
Need on niinimetatud piirid, mida ei tohi ELi valitsusringkondade kohaselt ületada.
Probleem seisneb selles, et just nende pihta on suunatud enamik küsimusi ja kriitikat meie kodanikelt ning usalduskriisi, mille all Euroopa Liit kannatab meie kaaskodanike tõttu, toidab nendele küsimustele vastamata jätmine, kriitika mitte kuulda võtmine.
Kui Euroopa Ülemkogu liikmed oleksid 18. oktoobril toimunud kohtumise ajal avanud aknad, oleksid nad saanud mõõta inimeste rahulolematuse tugevust, mida väljendati Lissaboni tänavatel Portugalis viimase kahekümne aasta suurimal demonstratsioonil, ning ma arvan, et ei härra Sócrates ega härra Barroso ei vaidle mulle selles suhtes vastu.
Euroopa Liidu ülim väljakutse - mida võime lugeda komisjoni teatisest Lissaboni tippkohtumise kohta - on selgitada kodanikele, mida Euroopa Liit kujutab endast eurooplastele.
Alati selgitada, mitte kunagi võtta arvesse.
Alati anda teada, mitte kunagi pidada avalikke arutelusid ja seetõttu, suurema põhjusega, mitte korraldada rahvahääletusi.
Jah, Euroopa Ülemkogu probleem on rahvas, kuid ilma inimesteta ei oleks Euroopa suurtel ambitsioonidel tulevikku.
See küsimus väärib aga ühel päeval avatud arutelu, kas pole?
Ja seda ma teilt palungi.
fraktsiooni IND/DEM nimel. - Härra president, see ei ole esimene kord, mil ma näen komisjoni presidenti ja riigijuhte tulemas siia parlamenti pärast tippkohtumist iidses linnas Lissabonis ja kuulutamas, et see oli fantastiline edu ja näide sellest, kui edukas on Euroopa Liit.
Jah, härra Barroso, te mäletate seda, kas pole nii?
Lissaboni tegevuskava.
Olin siin seitsme aasta eest ja mulle öeldi, et sellel nädalavahetusel toimunud kohtumise abil Lissabonis saame endale kõige kõrgtehnoloogilisema majanduse maailmas ja täieliku tööhõive ja kõrge majanduskasvu.
Nagu me juba teame, oleme läbinud 75% teest ja see asi on kokku varisenud.
Teie asemel ma ei oleks nii rahulolev selle möödunud nädalal Lissabonis toimunud tippkohtumisega, kuna ükskord soovivad liikmesriikide parlamendid kaasa rääkida.
See on loomulikult ebatavaline, kuna üldiselt pole liikmesriikide parlamentidel enam kuigi palju teha, kuna ELi institutsioonid on nad anastanud.
Siiski soovivad liikmesriikide parlamendid kord sõna sekka öelda ja on tõepoolest suur võimalus, et siis viiakse rahvahääletused läbi ka mujal kui Iirimaal.
See on loomulikult see, mida teie ei soovi, kas pole nii?
Te põlgate demokraatiat nii palju, et nimetate seda isegi populismiks.
Te kohtlesite Prantsusmaal ja Hollandis läbiviidud rahvahääletusi põlgusega ja keeldusite tunnistamast, et "ei” on vastus.
Te olete euronatsionalistid, ohtlikud inimesed, keda ei peata miski.
Lissaboni tippkohtumisel toimunu oli suur pettus ja püüe määrida Euroopa inimestele kaela põhiseadus lihtsalt selle sõna väljajätmise ja selle ümberpakendamise abil, mis tegelikult sisaldab neidsamu ettepanekuid.
Teie käitumine on äärmiselt inetu, kuid ma usun ja loodan, et Westminsteris viib kõigi parlamentide ema asja lõpuni ning Briti inimesed saavad rahvahääletuse.
Oleme küllalt kuulnud Euroopa poliitilistest klassidest.
On aeg, et võtaksime Suurbritannias ja teisteski riikides kuulda seda, mis inimestel on öelda.
Te ei saa selle projektiga edasi rühkida, kui inimesed teid ei toeta.
Lubagem inimestel rääkida.
fraktsiooni ITS nimel. - (FR) Härra president, daamid ja härrad, kaks ja pool aastat tagasi lükkasid prantslased ja hollandlased tagasi Euroopa põhiseaduse. 19. oktoobril võttis Euroopa Ülemkogu Lissabonis vastu lihtsustatud reformilepingu, mis on väga halb nimi, kuna seda on muudetud veelgi keerulisemaks ja see reformib tagasilükatud põhiseadust üksnes vähesel määral.
Lühidalt: nad püüavad meile puru silma ajada ja veenda meid, et sellel tekstil pole eelmisega midagi ühist, et vältida Euroopa inimeste silmitsi seismist rahvahääletusega.
Näib, justkui ütleksite, et see on liiga tõsine küsimus, mida inimeste kätte usaldada.
Meie oleme aga vastupidisel seisukohal.
Kuna see on lõigatud ja kleebitud Euroopa põhiseadusest, väärib see igas riigis rahvahääletusele panemist ratifitseerimise kohta, alates Prantsusmaast ja Hollandist.
Üksnes rahvahääletus saab tühistada seda, mida teine rahvahääletus otsustas.
Täna, ilma et püüaksin olla erakonnapoliitikast lähtuv, algatan oma kodumaal suure petitsiooni ja püüan selle poole, et Prantsuse president, kes algatas Euroopa minilepingu, teeks kannapöörde ja pakuks rahvahääletust.
See puudutab asjaomaste rahvuste tulevikku, nende suveräänsust, sõltumatust, identiteeti ja vabadust.
Me ei saa näiteks anda meie esindamise vastutust välismaal kõrgele esindajale, enam mitte, kui meie istekohale ÜRO Julgeolekunõukogus esitatakse väljakutse Euroopa Liidu juriidilise isiku nimel.
Või lubada meie kohtu- ja õigusalast korpust lammutada Luxembourgi kohtunikel.
Erakonnad, kes eitavad sellist demokraatiat, kannavad ajaloo ees rasket vastutuskoormat.
(SK) Eelmise nädala riigi- ja valitsusjuhtide tippkohtumisel lepiti kokku lepingus, mis peaks seadma Euroopa institutsioonid uude olukorda ja parandama kehtivaid aluslepinguid.
Kuna Euroopa Liidu praegune struktuur erineb tohutult 1957. aasta struktuurist, peame vastu võtma uue Euroopa dokumendi, peame selgitama uusi eeskirju.
Toetan seda protsessi täielikult.
Selleks et olla usaldusväärne, peab Euroopa Liit tagama inimõigused ja põhivabadused oma kodanikele.
Neid väärtusi on mainitud mitu korda preambulas ja lepingu artiklites ning liit on rajatud just nimelt inimväärikuse, vabaduse, demokraatia ja võrdsuse väärtuste austamisele.
Avaldan suurt kahetsust, et ehkki uue lepingu artiklis 3 kuulutame, et käitume rangelt vastavuses ÜRO inimõiguste hartaga, siis samal ajal keeldume Euroopa Liidu põhiõiguste harta lisamisest lepingusse.
Ma räägin üldsõnaliselt meelega, kuna ei soovi näidata näpuga üksikutele liikmesriikidele, kes keelduvad oma arvamuse avaldamisest kõnealuse tähtsa küsimuse kohta.
Põhiõiguste hartat lepingus ei ole ja ma avaldan selle üle kahetsust.
Kas harta ei kinnita siis inimõigusi, mis on talletatud põhiseaduslikus traditsioonis ja on ühine kõigile liikmesriikidele?
Usun, et Euroopa Parlamendi liikmed mängivad praegu väga olulist rolli lepingu reformimisel: nad kaitsevad Euroopa kodanike arvamusi ja nad peaksid käituma katalüsaatorina konsensusele jõudmisel sellises valdkonnas nagu seda on inimõigused.
Õnnitlen teid, härra Sócrates ja härra Barroso.
Euroopa Parlamendi esindaja valitsustevahelisel konverentsil. - (DE) Härra president, nõukogu eesistuja, komisjoni president, daamid ja härrad, eesistujariik Saksamaal õnnestus koostada mandaat ja eesistujariik Portugalil õnnestus saavutada selle tunnustamine ja rakendamine.
Ma tänan neid selle eest.
Viimastel päevadel toimunud arutelude käigus tohutul hulgal väiksema tähtsusega küsimuste üle on ära unustatud, et see leping kujutab endast läbimurret demokraatia ja tegutsemisvõime osas, kuna Euroopa Parlamendile kuulub nüüd 95% õigusloomest kaasotsustamismenetluses, kuna ei tehta enam vahet kohustuslike ja mittekohustuslike kulude vahel ning kuna eelarve- ja põllumajanduse sektoris on parlamendil nüüd kõik õigused, Euroopa Parlament saab avaldada arvamust kolmandate riikide lepingute ja nende ratifitseerimise kohta, Euroopa Parlament valib komisjoni presidenti ning ilma Euroopa Parlamendita ei saa komisjon ega kõrge esindaja ametisse asuda.
Praegu on nii, et demokraatia ja tegutsemisvõime on loodud kolmanda samba eemaldamise abil ning et uute kaasotsustamismeetoditega nõukogus kaasotsustamismenetluse laiendamiseks on parandatud tegutsemisvõimet.
Kaasotsustamine ja kvalifitseeritud häälteenamusega otsustamine on nüüd juriidilises tähenduses eeskirjad.
See on asjade ümber pööramine, mis on väga olulise tähtsusega.
Põhiõiguste harta ja juriidiline isik on olemas ja lisaks on säilitatud tervikuna Ühendkuningriigi nn piirjooned, kuna Ühendkuningriigis on tehtud erandeid justiits- ja sisepoliitika valdkonnas.
Siiski peame selgitama teatud küsimusi: artikliga 24 seotud küsimusi.
Peame võitlema selle tagamise nimel, et nõukogu ei kuritarvita üleminekut ühelt lepingut teisele ametikohtade jaotamiseks, näiteks kõrge esindaja ametikoht.
Me saame üksnes väita, et Euroopa Parlamendis on 751 liiget, ja ma ei näe ühtki kohta, kus selles tekstis eksisteeriksid erinevused hääleõiguste vahel.
Lisaks pean ütlema, et peame nüüd tõepoolest pöörama tähelepanu selle teksti rakendamisele, et võtame põhiseaduse tegelikkusesse üle nii, nagu meie lepingust aru saame.
Härra president, lubage mul esitada üks märkus.
1994. aastal määrati mind esimest korda esindama parlamenti - mille eest sooviksin teid tänada - Westendorpi grupis.
See oli minu neljas valitsustevaheline konverents.
Kui me alustasime, ei olnud meil parlamendi esindajana midagi öelda.
Sooviksin siinkohal tänada proua Guigoud, härra Tsatsost, härra Hänschi ja härra Méndez De Vigot, samuti kahte kaasparlamendiliiget valitsustevahelisel konverentsil nende suurepärase koostöö eest viimase 13 aasta jooksul.
Tunnustan samuti järjekindluse eest parlamendi pädevuste laiendamise nimel.
Euroopa Parlamendi esindaja valitsustevahelisel konverentsil. - (PT) Palju õnne, härra eesistuja elab oma nime vääriliselt, töötab kirglikult ja läbimõeldult tippkohtumise õnnestumise nimel.
Euroopa Parlamendi esindaja valitsustevahelisel konverentsil. - (ES) Nõukogu eesistuja, komisjoni president, daamid ja härrad, ma võin isikuna, kes viibis valitsustevahelise konverentsi lõpus kohapeal, tunnistada - arvan, et see oli esimest korda nii, et presidendile ja kolmele esindajale võimaldati juurdepääsu konverentsile - ja öelda, et eesistujariik Portugal võttis Euroopa Parlamenti kuulda. Esiteks taastades kodakondsuse, mis näis võimatu kuni septembri keskpaigani, ning teiseks käsitledes nõuetekohaselt põhiõiguste hartat, mis näis samuti võimatu, ning samuti tunnustades kvalifitseeritud häälteenamusega hääletamise olulist laiendamist.
Mitte ainult Euroopa Parlament ei ole edu saavutanud, vaid samuti Euroopa, ja meie oleme sellele kaasa aidanud.
Nõukogu eesistuja alustas oma kõnet Ioanninast kõnelemisega.
Ma vaidlen talle vastu ja ütlen, et peaksime selgitama Euroopa kodanikele, mis asi on protokoll Ioannina deklaratsiooni kohta, ning mis mind kõige enam hämmastas, on see, et valitsused ei ole nõukogus eriti tugevalt võidelnud selle nimel, et peatada Luxembourgi kompromissi lisamine lepingusse, mis tähendab selle hävitamist.
Enam-vähem sama juhtub - ning siinkohal pöördun komisjoni presidendi poole - ühise välis- ja julgeolekupoliitika kõrge esindaja küsimusega.
Te peate hakkama selle nimel väga kõvasti võitlema, kuna parlament kavatseb oma õigusi kaitsta selle tagamiseks, et lepingu jõustumise hetkeks on olemas arukas lahendus, ja ma loodan, et see saab nii olema, eeldusel, et jagada on väga palju huvitavaid ametikohti ning loomulikult soovime seda protsessi jälgida demokraatlikult.
Härra president, lõpetuseks ütles peaminister Sócrates, et Lissaboni leping on sündinud.
See on endiselt väga väike laps ning ma loodan, et detsembris kirjutavad kõik alla sellele, et soovivad seda näha kasvamas ja ennekõike, et kõik tegutsevad vastastikuses lojaalsuses ja solidaarsuses selle nimel, et Lissaboni leping muutuks reaalsuseks.
Suured tänud, härra Barón Crespo, selle ülesande tunnustamise eest ning samuti tänan juba ette paljude teiste ülesannete tunnustamise eest.
Euroopa Parlamendi esindaja valitsustevahelisel konverentsil. - Härra president, 26 riigi jaoks on asutamisleping kindlasti suur samm edasi Euroopa ühtsuse poole ja võistleb tähtsuse poolest kindlasti Maastrichti lepinguga.
Loomulikult puudub Lissaboni lepingul viimati mainitud, tagaleinatava eelkäija lihtsus, kuid sellega säilitatakse kõik peamised reformid.
Nii Euroopa Liidus kui ka välismaal näevad inimesed peagi mõjusamat, tõhusamat ja demokraatlikumat Euroopa Liitu.
Kuid ühes riigis seda ei juhtu.
Näib, et Briti inimesi heidutab ELi elu ja nad on püüdnud valitsustevahelisel konverentsil vähendada põhiõiguste, vabaduse, turvalisuse ja õiguse valdkonna ühise poliitika, samuti ühise välis- ja julgeolekupoliitika reguleerimisala ja mõjuvõimu.
Miks arvatakse, et selline koostöö mittetegemise strateegia teenib Briti elanike huve, ei ole selge.
Ei härra Farage ega konservatiivne partei paku paremat või alternatiivset lahendust.
Soovin ja loodan, et see kummaline ja isikupärane Briti poliitika osutub võimalikult lühiealiseks.
Tänan teid, härra Duff, et täidate oma kohustusi suure pühendumusega.
(PT) Nõukogu eesistuja, komisjoni president, daamid ja härrad, parim viis tähistada eelmisel nädalavahetusel saavutatud olulist tulemust - tänud mandaadi alaste läbirääkimiste eest eesistujariik Saksamaale ja mandaadile tõhusa pühendumise eest eesistujariik Portugalile -, mida tahaksin kõige rohkem kiita, on kasutada tõhusalt ära uued institutsionaalsed vahendid ja saavutada paremad tulemused.
Hiljuti öeldi Euroopa kodanikele korduvalt ja üsna õigesti, et vajame uut institutsionaalset raamistikku, et kohandada Nice'i Euroopat laienenud Euroopaga.
Nüüd on aeg tõestada, et see ümberkorraldatud Euroopa on võimeline täitma oma uut missiooni.
Viiskümmend aastat pärast Rooma lepingule allakirjutamist ei ripu Euroopa kohal enam sõja ega häda igavest taaka.
Uueks väljakutseks on seista silmitsi globaliseeruva maailmaga, kus tarbib ja toodab üha enam inimesi, kus kaovad piirid ja mitte ükski Euroopa riik ei ole tegelikult maailmatasandi tegutseja.
Me peame seisma silmitsi globaliseerumise hirmudega ja tehnoloogia revolutsiooniga ning tõestama, et Euroopa, mida on tugevdanud uus leping, on suuteline avastama uusi teid ja looma uut heaolu.
Nüüd on samuti võimalus leida uued lahendused uutele probleemidele.
Kuue, kaheteistkümne või isegi viieteistkümne liikmega oli lihtsam edendada tihedaid sidemeid kodanike ja ühenduse struktuuride vahel, kuid tänapäeval on see kõige raskem väljakutse üldse.
Koos ELi laienemisega on ka võimukeskus kodanikest üha enam kaugenenud.
Seda negatiivset mõju võib muu hulgas täheldada nõukogu eesistumise rotatsioonisüsteemi kadumise puhul või põhimõttest loobumise puhul, et iga liikmesriigi kohta on üks volinik.
Me peame selle negatiivse mõju vastu võitlema ning parlament mängib selle ülesande puhul otsustavat rolli, et saavutada rohkem läbipaistvust ja vähem bürokraatiat, rohkem arengut ja vähem tarbetut õigusloomet, rohkem koostööd riikide parlamentidega ja eemalduda vähem kodanikest, rohkem ühtekuuluvust ja vähem ebavõrdsust.
Kui oleme vabanenud kahtlustest meie sisekorralduse suhtes, hakakem südikuse sümboliteks ning võtkem vastu kaasaegsed väljakutsed.
Täna peaksime tähistama oma ühinemisvõimet.
(PT) Härra president, nõukogu eesistuja, komisjoni president, daamid ja härrad, täna on kasutatud Lissaboni mitteametliku ülemkogu kohta selliseid sõnu nagu rahulolu, õnn, edu ja võit ning seda õigustatult.
Tõepoolest kuulutati kokkulepe uue lepingu üle välja veidi enne 18. oktoobri keskööd.
See oli ajalooline hetk.
Esiteks saavutatud tulemuste tõttu, kuid samuti seetõttu, et seda tehti nii kiiresti.
Pisut rohkem kui 12 kuud kestnud intensiivse töötamise ja läbirääkimiste järel oli võimalik jõuda vajalikule konsensusele tippkohtumise esimesel päeval.
Veelgi enam: samal päeval kirjutati alla kokkuleppele Euroopa Liidu tööturu osapoolte, tööandjate ja ametiühingutega, et ajakohastada tööturgu - see oli oluline samm Lissaboni strateegia uue tsükli jaoks.
Eesistujariik Portugali tuleb õnnitleda.
Tema saavutas oma peamise prioriteedi tunnustatud oskuste abil: anda Euroopale uus leping, mis oli suur võit.
Euroopa väljus kuus aastat kestnud ummikseisust ja saab nüüd keskenduda sellele, mis on kodanikele tõesti oluline, nagu ütles Jean Monnet: me ei saa peatuda, kui maailm meie ümber on liikumises, ning kiirus, millega maailm tiirleb, ei luba Euroopal aeglaselt reageerida.
Leping allkirjastatakse 13. detsembril ja sellele järgneb ratifitseerimine, mis peaks olema kiire ja probleemivaba.
Portugali kodanikuna sooviksin öelda, et olen väga rahul, kuna taas kord on Lissaboni nimi lahutamatult seotud otsustava hetkega Euroopa integratsioonis.
Peaminister Sócrates, ma tänan teid.
Te olete ära teeninud tänu Portugalilt ja samuti Euroopalt oma meelekindluse ja pühendumise eest.
Euroopa ei ole enam ummikseisus.
Tänan teid, härra peaminister!
(DA) Härra president, õnneks lõppes Lissaboni tippkohtumine hästi.
Eesistujariik Saksamaa tegi suurepärast eeltööd ning eesistujariik Portugal viis selle professionaalselt lõpule.
Kahjuks pean juhtima tähelepanu sellele, et taas kord mängisid rolli riiklikud huvid.
See ei ole kindlasti sobilik Euroopa koostöö puhul.
Nüüd peavad meil olema eripädevused, et arutada sisu, mitte protsessi üle.
Kahjuks oleme näinud rõhuvaid arenguid, mis soovitavad, et peaksime arutlema pigem protsessi, mitte sisu üle.
Kui me siiski lõpuks arutleme protsessi üle, siis sooviksin öelda selgelt välja, et me ei vaja lepingu ratifitseerimiseks rahvahääletusi.
Rahvahääletused lihtsalt ei ole lahendus.
Laskem esindusdemokraatial teha oma tööd!
Ja mitte seetõttu, kuna kardan vastuhääletamist - kaugel sellest!
Pigem seetõttu, et on täiesti vale lahutada ELi küsimused riikide parlamendivalimistest.
EL on ja jääb riikide poliitika täiesti lahutamatuks osaks.
Rahvahääletusi kasutatakse ametisoleva valitsuse pihta tulistamiseks.
Need võimaldavad teistel erakondadel vältida nende üle hindamist nende ELi poliitika põhjal.
Loomulikult hinnatakse kõiki erakondasid nende ELi poliitika põhjal ning see juhtub, kui lähme valima riiklikel valimistel.
Siiski esitab see kaks nõuet: nõue, et meie, valijaskond, võimaldame ELi poliitikal mõjutada meie otsust riiklike poliitikute kohta, ja nõue, et erakonnad ei pea loomulikult kasutama rahvahääletusi, et vältida vastutust Euroopa Ühenduse ees.
Sestap loodan, et jõupingutused selle tagamiseks, et esmatähtsaks seatakse mitte protsess, vaid sisu, õnnestuvad.
(PL) Nõukogu eesistuja, komisjoni president, mul on väga hea meel, et reformilepingu protsess hakkab lõpule jõudma.
Mitte seetõttu, et kavandatud muudatusi integratsiooni osas saab minu arvates tervikuna ellu viia - mõnikord on need sellest väga kaugel.
Minu rahulolu põhjus peitub pigem selles, et viimasel ajal oleme pühendanud liiga palju aega ja poliitilist energiat institutsioonidele.
Ma olen veendunud, et ELi edu ei ole institutsioonide koosseisu või võimumehhanismide tulemus.
See edu seisneb poliitilises tahtes ja ühises tulevikunägemuses.
Ma loodan, et kui ratifitseerimine on lõpule viidud, ei takista meid miski võtta aktiivselt osa tulemuslikust Euroopast, vastutada rohkem ülemaailmse julgeoleku eest, mõjutada aktiivsemalt naaberriike ning lõpuks arutleda ELi laienemise üle, võita konkurentsi, investeeringute ja majanduskasvu osas.
Vaatamata sellele, mis on öeldud viimase seitsme aasta jooksul, ei ole institutsionaalsed muutused lõppenud ega ole leitud neile probleemidele rahuldavat lahendust.
(DE) Härra president, paljudest ülestõusudest, talupoegade sõdadest ja revolutsioonidest Euroopas teame kõik romantilist jutustust põgenikust, kes peideti üle piiri toimetamiseks sõnnikuvankrisse, et ta pääseks Richelieu nuhkide ja kuninga valvurite eest.
Kui tal see lõpuks õnnestub, siis ei näe ta hea välja ning samuti ei lõhna ta väga meeldivalt, kuid kui ta on end puhtaks pesnud, võib öelda: ta elab!
Põhiseadusega kukkus samamoodi välja.
Valitsused on peitnud selle mitteloetavate, seletamatute tekstide, erandite, klauslite, joonealuste märkuste, resolutsioonide, protokollide sasipuntrasse ning selle sõnnikuhunniku varju all on nad selle üle piiri toimetanud.
Tragöödia seisneb lihtsalt selles, et nad ei ole põhiseaduse varandust peitnud ära mitte kuninga valvurite eest, vaid kodanike valvsate silmade eest.
Ma olen selles tekstide sasipuntras kaevanud.
Jah, ma leidsin tõepoolest põhiseaduse peamised saavutused, mille kallal ma isegi rohkem kui kümme aastat töötasin, ning ma võiksin tegelikult õnnelik olla.
Ometi muudab mind see olukord väga kartlikuks.
Lisaks - nagu ikka taoliste seikluste puhul juhtub - on üks või teine põgeniku abistaja võtnud osa varast endaga kaasa.
Ning seetõttu leidsin sellest sõnnikuhunnikust mõne valitsuse sõrmed.
Üks oli kindlustanud enda jaoks erandi ja seetõttu näpanud osa põhiõiguste hartast, osa parlamendi õigustest, osa andmekaitsest jne.
Varandus jõuab kohale kahjudega, kuid üldiselt võttes vähemalt jõuab.
Me oleme võitnud tükikese Euroopast, oleme säilitanud tükikese Euroopa tulevikust, aga mitte kodanikega, vaid ilma kodaniketa, mitte parlamentidega, vaid ilma parlamentideta, ning see on väga ohtlik.
Me oleme võitnud tükikese Euroopast, kuid me ei ole lahendanud usalduskriisi Euroopa kodanike seas.
Sestap ootab parlamenti tohutu väljakutse: võita uuesti Euroopa kodanike usaldus.
(PT) Härra president, avaldame kahetsust, et Lissaboni tippkohtumine võttis üle niinimetatud Euroopa põhiseaduse sisu, mille eelnevalt olid prantslased ja hollandlased rahvahääletustel tagasi lükanud, püüdes samal ajal põigelda kõrvale vajalikust demokraatlikust arutelust ja avalikest aruteludest rahvahääletuste näol.
Lisaks sellele, et sellega solvatakse demokraatiat ja suveräänsust, näitab see, et kardate kodanike hääletamist lepingu üle, mis kujutab endast kvalitatiivset tõuget neoliberalismi, föderalismi ja militarismi kasuks, mis kahjustab üha enam töötajate ning vaeste majanduslikke ja sotsiaalseid saavutusi.
Kuid võitlus jätkub, sest enam kui 200 000 inimest tõestas seda muljetavaldava demonstratsiooniga, mida toetas CGPT Lissabonis 18. oktoobril.
See oli suurim demonstratsioon viimase 20 aasta jooksul ning nõukogu eesistuja ja komisjoni president, kes mõlemad on portugallased, ignoreerivad seda lihtsalt sümboolselt.
See läheb selle lepingu ajalukku.
(CS) Härra president, pärast põhiseaduse läbikukkumist näis, et demokraatliku otsustamisprotsessi põhimõte on taas kord saavutanud ülemvõimu ELis, vähemalt mõneks ajaks.
Me arvasime valesti.
Seesama põhiseadus tuli väga kiiresti lauale tagasi, üksnes teistsuguse pealkirja all.
Selle autorid isegi mitte ei püüa varjata fakti, et see on esialgne põhiseadus veidi muudetud kujul, mille eesmärk on ignoreerida inimeste demokraatlikku tahet rahvahääletuse näol.
Leping, mis tugevdab mittevalitud ELi ametnike rolli ja seeläbi demokraatlikku defitsiiti, loob muu hulgas 105 õigusloomega seotud ja õigusloomega mitteseotud pädevust ELis.
68 juhul asendab see riikliku vetoõiguse kvalifitseeritud häälteenamusega.
See kahjustab riikide pädevusi välispoliitika valdkonnas.
See annab otsustamisõiguse ELis suurtele liikmesriikidele, ennekõike Saksamaale väikeste riikide arvel.
Lihtne võrdlus näitab, et see on peaaegu identne Euroopa föderaalse riigi põhiseadusega, mille prantslased lükkasid tagasi ja hollandlased maha matsid.
Jultumus, millega see on lauale tagasi toodud pokkerimängija tõsise näoilmega ja uue orwelliku pealkirja all, on rabav.
Lissabonis võitis uut tüüpi utoopiline natsionalism: üleeuroopaline ja ELi natsionalism; natsionalism ilma tõelise rahvusliku, kultuurilise ja ajaloolise aluseta, mis on juurdunud üksnes Brüsseli pikkades ametikoridorides.
Berlaymonti patriotism kuulutas välja võidu.
Neid, kes esindavad riike, mis elasid peaaegu pool sajandit kommunistliku totalitaarse režiimi all, ei üllata enam peaaegu miski.
Meid on harjutatud võimu jultumusega ja inimeste tahte põlgamisega.
Isegi mitte Vastastikuse Majandusabi Nõukogus ei kogenud me sellist avalikku petmist, nagu petab EL täna oma liikmesriike.
Vähemalt peideti Vastastikuse Majandusabi Nõukogus sarnased katsed erakonna poliitbüroo taha, kuid see on nüüd minevik.
Kodanikud soovivad ise otsustada, kas annavad oma suveräänsed õigused Euroopa üliriigile, millel puudub demokraatlik või ajalooline raamistik.
Sel põhjusel soovin näha rahvahääletust.
Härra president, daamid ja härrad, reformilepingu raames, mida mina ei tunnusta, on nii võitjaid kui ka kaotajaid.
Poola ja Itaalia kahtlusavaldustele seoses uute kohtade jagamisega parlamendis leiti lahendus, kuid Poola võidab veel teisigi palju olulisemaid lahinguid: ta sai erandi põhiõiguste hartast, tal saab Euroopa Kohtus olema kohtujurist ning ta saab hüvitisi Ioannina mehhanismi alusel.
Isegi Austria võitis, kuna tal lubati piirata välismaalastest tudengite juurdepääsu oma riigi ülikoolidele.
Romano Prodi kuulutas enne kohtumisele minekut, et võitleb selle nimel, et ei kaotaks Itaalia pariteeti.
Ta lõpetas Prantsusmaa pariteedi kaotamisega, kuid taastas Ühendkuningriigi pariteedi, kiideldes lubadusega, et kodakondsuse alusel kohtade jagamine vaadatakse läbi pärast 2014. aastat.
Siiski olime selle saavutanud juba eelmisel täiskogu istungil Brüsselis.
See, millega Prodi loid administratsioon leppis, olid lihtsalt mõned laualt pudenenud leivaraasud, mille tulemusel ligikaudu kolme miljonit Itaalia kodakondsusega eurooplast peetakse vähem eurooplaseks kui pakistanlasi, indialasi ja keenialasi, kellel on olnud õnne elada ja töötada Ühendkuningriigis, või kamerunlasi Prantsusmaal, keda, ehkki nad ei ole ühenduse kodanikud, võetakse kohtade jagamisel arvesse.
Me ei olekski saanud Itaalia valitsuselt midagi paremat oodata, sest teda toetavad mühaklikud kommunistlikud vasakpoolsed ning valelikud ja silmakirjalikud kesk-vasakpoolsed.
Nagu võite näha, on meil ka teisi põhjuseid, miks me ei pea nende lepingutega loodud Euroopat enda omaks ja miks loodame, et tähistame peagi Prodi naeruväärse valitsuse De profundis't.
(CS) Daamid ja härrad, pärast Lissaboni lepingu põhjalikku lugemist on selge, et riigipead tutvustavad põhimuudatusi ELi dokumentides.
Reformileping kirjutab sõna-sõnalt ümber ELi lepingud ja Euroopa Ühenduse aluslepingud.
Sooviksin rõhutada fakti, et need muudatused ei mõjuta ainult ELi protsesside üksikuid etappe, vaid samuti põhimõtteid, millele tuginedes EL viiekümne aasta eest loodi.
Reformileping kannab vaba konkurentsi põhimõtte lepingu põhitekstist üle protokollidesse, mis lisatakse lepingule.
Ma arvan, et see peaks olema punane lipp demokraatlikult meelestatud kodanikele.
Daamid ja härrad, kui ELi projekt soovib olla usutav, siis tuleb reformileping panna liikmesriikides rahvahääletusele.
Poliitikud peaksid heitma kõrvale oma ülbuse ja mugava olukorra.
Nad peavad selgitama Lissabonis vastu võetud otsust kodanikele ja võitma neid selle poole.
Vastasel korral suureneb lõhe kodanike ja poliitilise eliidi vahel veelgi.
See mitte ainult ei ohusta heaolu, vaid see süvendab demokraatlikku defitsiiti ELis tervikuna.
Härra president, olen peaministrile tema tänahommikuse seisukohavõtu eest tänulik ning samal ajal märgin, et valitsusjuhid, Briti inimesed ja Briti Konservatiivne Partei on olnud järjekindlad oma murede osas põhiseaduse ja väga sarnase reformilepingu pärast.
Briti peaminister ütles, et reformileping ei ole põhiseadus.
Teised valitsusjuhid ei nõustunud temaga.
Ta ütles meile, et Suurbritannia nn punane joon on kindlustatud.
Nagu suurem osa Briti inimestest, ei saa ka mina täielikult aru ega usu meie peaministrit selles küsimuses.
Kõne all on usaldus.
Meie peaminister andis lubaduse viia läbi rahvahääletus - kahe aasta tagune valimislubadus.
Seetõttu ei ole käesoleva asutamislepingu rahvahääletus mitte ainult poliitiliselt, vaid samuti moraalselt hädavajalik.
Iiri peaminister ütles nädalavahetusel võimaliku rahvahääletuse kohta: "Miks mitte lasta inimestel sõna sekka öelda?
Minu arvates on ärritav näha, et nii paljud riigid põgenevad selle eest, et anda oma inimestele võimalus.”
Mõned päevad tagasi ütles Gordon Brown, et see leping tähistab ELi institutsionaalse reformi lõppu järgmiseks kümneks aastaks.
Siiski on viimase 15 aasta jooksul käsitletud reforme neljas lepingus ning ma kahtlen, kas vajadusele teha täiendavaid institutsionaalseid muudatusi suudetakse vastu panna.
Näiteks nn põrkmehhanismi klausel võimaldaks tühistada liikmesriikide vetosid.
Teisest küljest keskendub konservatiivne Euroopa nägemus kolmele põhivaldkonnale: ülemaailmne konkurentsivõime, ülemaailmsed kliimamuutused ja ülemaailmne vaesus.
Õnnitlen president Barrosot eriti tema meelekindluse puhul püüelda igal juhul nende eesmärkide poole.
Siiski saab nende vastu võidelda poliitilise tahte abil ja selleks ei ole vaja kõnealust lepingut.
Peaksime meeles pidama seda, mis oli kirjas Laekeni deklaratsioonis.
Selles oli kirjas, et Euroopa Liit peab muutuma demokraatlikumaks, läbipaistvamaks ja tõhusamaks, ent see nõudis meilt samuti suuremat pühendumist kodanikele ja mitte ainult otsuste teatamist neile.
Tänane küsimus on: kas Lissaboni leping vastab Laekeni deklaratsioonile?
Laekenis küsiti õigeid küsimusi.
Kas oleme andnud õiged vastused?
Härra president, sooviksin öelda nõukogu eesistujale: milline suurepärane tippkohtumine.
Ma ei ole kunagi kahelnud, et te selle ellu viite, kuid üks asi on mitte kahelda ja teine asi seda ellu viia ning teie tegite seda.
Palju õnne.
Ma ei tea, kas kolleegid teavad: see on ajalooline pöördepunkt.
Esimesel päeval saime tõelise maailma uue asutamislepingu.
Ma tean, et kõik siinsed maksimalistid ei pea seda just kõige ilusamaks asutamislepinguks, ent tõeline maailm ei ole samuti kõige ilusam maailm, mida on võimalik saavutada.
Seega vajate tõhusat asutamislepingut, selgete väärtustega asutamislepingut - ja selle olete te saanud.
Teisel päeval, mu sõbrad, saime juhised - esimesel päeval asutamislepingu, teisel päeval juhised -, mis käsitlevad seda, mida inimesed meilt ootavad: tõelist maailma.
Teisel päeval ütlesite, et soovime, et Euroopa liikumine globaliseerumise suunas oleks inimlikum, palju kaasahaaravam ja see põhineks meie sotsiaalse ühtekuuluvuse väärtustel.
Te ütlesite, et Lissaboni protsess ei ole ainult vähestele mõeldud protsess, vaid suunis Euroopa Liidu välispoliitilise sihi kohta, mille kohaselt ei ole eesmärk olla maailma kõige tugevam majandusjõud, vaid mõista, et maailm on ühtekuuluvam üksnes siis, kui see põhineb sotsiaalsel turumajandusel.
Seda soovin täna teile rõhutada.
Soovin tänada eesistujariiki mitte ainult esimese päeva, vaid samuti teise päeva eest, kuna teisel päeval jõuti järeldusele, et käesoleva Euroopa Liidu näol pole tegu turuühiskondadega.
Tegu on sotsiaalsete turumajandustega, mis tähendab, et oleme favoriidid sotsiaalsete teemade ühendamisel majanduse konkurentsivõimega.
Hästi tehtud, eesistuja ja sõber, kui ma nii võin öelda, sest sellega jõuan kolmanda ja viimase sõnumini.
Andkem eesistujariik Portugalile selle viimane tippkohtumine detsembris, mille käigus eesistuja mitte ainult ei allkirjasta asutamislepingut, vaid mille käigus meie kinnitame, et Lissaboni protsess viidi hästi läbi.
Seega asugem tegutsema.
Liigutagem endid.
Seda inimesed meilt ju ootavad.
- (FR) Härra president, Euroopa Liit saab endale uue lepingu.
Ilmselgelt saab kahetseda mõningaid asju: kahetseda, et tekstis hüljati Euroopa Liidu sümbolid; kahetseda mõne riigi võidetud erandiklausleid, eriti harta osas, ja lõpuks kahetseda lepingu keerukust, mistõttu nõuan mina konsolideeritud teksti, et Euroopa kodanikud leiaksid oma tee selleni.
See oleks hea.
Kõigest hoolimata annab see leping meile vahendid Euroopa taaselustamiseks, eeldusel, et me seda soovime.
Selle tekstiga saab Euroopa Liit vahendid, mida vajab oma integratsiooni jätkamiseks, ühise poliitika laiendamiseks ja süvendamiseks.
Energia, kliimamuutuste, sisserändepoliitika, terrorismivastase võitluse, majandusliku koordineerimise, välis- ja kaitsepoliitika ning arengupoliitika osas saab Euroopa nüüd edasi liikuda.
See sõltub lihtsalt poliitilisest tahtest.
Mitte keegi ei saa nüüd enam kasutada vabandust, et institutsionaalsetest tegutsemisvahenditest jääb vajaka.
Nüüd peavad kõik seisma silmitsi oma kohustustega ning seda öeldes mõtlen institutsioonide kõrval eelkõige liikmesriikidele.
Need on Euroopa jaoks head uudised ja ma loodan, et need on head ka kodanike jaoks.
(PL) Härra president, vastupidiselt Poola süngetele ennustustele ja alusetule kriitikale viimaste parlamendis toimunud arutelude ajal, eriti Euroopa Parlamendi Sotsiaaldemokraatide fraktsiooni liidri poolt, osutus Lissaboni tippkohtumine diplomaatiliseks kompromissiks.
Nii ELi kui ka Poola ametivõimud tajusid kokkuleppele jõudmise potentsiaali.
ELi pool näitas üles, et hindab Poola olulisust ja potentsiaali kohtujuristide arvu suurendamisel Euroopa Kohtus ja samuti Ioannina klausli säilitamisel.
Peame lootma, et kompromiss, milleni tippkohtumisel jõuti, on üksnes sissejuhatus konsulteerimisele Euroopa kodanikega.
ELi reformilepingu eelnõu on lõpuks liiga oluline dokument, et smugeldada seda salaja läbi poliitiliste koosolekuruumide.
Ärgem unustagem, et lepingu eelmine eelnõu kukkus läbi kahe liikmesriigi rahvahääletusel.
Kui me ei lase üldsusel veel kord öelda, mis neil on öelda ELi tuleviku kohta, siis ei riku see mitte üksnes ELi põhiväärtuseid, vaid annab selgelt tunnistust sellest, et valitsus kardab oma valijaskonna häält.
Las demokraatia diktaatorid lasevad üldsusel endal väljendada oma tahet ELi tulevikunägemuse kohta.
Härra president, mina esindan Šotimaad.
Minu erakond SNP moodustab Šotimaal uue valitsuse ning ma usun, et see valitsus osutub palju konstruktiivsemaks Euroopa Liidus osalemise suhtes kui ükski teine Ühendkuningriigi valitsus varem.
Ma tunnistan vajadust reformida aluslepinguid ning luua avatum, demokraatlikum, tõhusam ja vastutavam valitsust.
Toetan põhimõtteliselt kvalifitseeritud häälteenamuse laiendamist ning Euroopa Parlamendiga kaasotsustamismenetlust. Kuid mitmekesisus, millele härra Barroso üsna õigesti viitas, tähendab alati seda, et soodustatakse riiklikke huve.
Me ei tohiks kaotada sidet kohalike kogukondadega seeläbi, et tallame jalge alla nende huvid või esineme nõnda.
Šotimaa kardab, et ühise kalanduspoliitika tugevdamine, mis on aluslepingute ainupädevus, võib üksnes takistada kalavarude majandamise põhjalikku reformimist, mis on minu arvates vajalik.
Kahjuks - ehkki see ei tulnud üllatusena - ei tõstatanud Ühendkuningriigi valitsus seda küsimust tippkohtumisel.
Taas kord on Ühendkuningriigi valitsus ignoreerinud Šotimaa peamisi huve.
(NL) Härra president, põhiseadus on surnud.
Elagu põhiseadus!
Kuidas teisiti saakski kirjeldada Lissaboni sündmusi?
Me kõik nõustume, et reformileping on ainult selle põhiseaduse kloon, mille prantslased ja hollandlased tagasi lükkasid, mis on, nagu ütles Valéry Giscard d'Estaing, veelgi vähem loetav kui selle originaal.
Kõigest hoolimata tuleb iga hinna eest vältida rahvahääletusi, nagu meile öeldi.
Tõepoolest eksisteerib 2005. aastaga võrreldes üks suur erinevus.
Seekord ei anta prantslastele, hollandlastele ja teistele Euroopa kodanikele võimalustki väljendada oma arvamust.
Näite sellisest demokraatia põlgamisest võib leida volinik Wallströmi sõnavõtust, kellel on alati palju öelda lõhe ületamise kohta Euroopa ja kodanike vahel.
Ta kutsub riikide parlamente üles ratifitseerima seda teksti võimalikult kiiresti.
Siiski on demokraatia tõeliseks austamiseks vaja, et kõigi ELi liikmesriikide kodanikud saaksid väljendada oma arvamust lepingu kohta, teksti kohta, mis mitmes suhtes kahjustab rahvusriikide suveräänsust rohkem kui vaja.
Need, kes selle eest vastutavad, ei tohiks kaevata, kui kodanike hirm avaldub taas kord vastupanuna ametliku Euroopa vastu järgmistel Euroopa Parlamendi valimistel.
(DE) Härra president, daamid ja härrad, kindlasti ei ole teil praegusel hetkel kerge!
Riikides, kus lubati rahvahääletusi, näiteks Ühendkuningriigis või minu kodumaal Austrias, kirjeldatakse lepingut pisidetailina, millegi laiendusena.
Teistes riikides, näiteks Saksamaal, räägitakse ühenduse täielikust ümberkorraldamisest ja ajaloolisest läbimurdest.
Mis on nüüd tõsi?
Ma arvan, et peaksime antud olukorras tuletama meelde Lääne-Saksamaa endise presidendi Roman Herzogi sõnu ja väga selgeid ütlusi, kes oli lisaks selle kongressi esimees, mis vastutas põhiõiguste harta koostamise eest, ja kes ütles, et ELi põhiseadus kahjustab demokraatiat.
Nüüd sisaldub see muudetud kujul reformilepingus.
Kui te ei soovi demokraatiat kahjustada, kui te ei soovi seda lämmatada, siis olgem vähemalt poliitiliselt viisakad ja lubagem rahvahääletusi, nagu neid on tehtud minevikus - viimase ELi põhiseaduse lepingu puhul - isegi Hispaanias ja Luksemburgis.
(NL) Härra president, komisjoni president, nõukogu eesistuja, daamid ja härrad, vaadates muudatusi, mida reformileping teeb sellistes valdkondades nagu ränne, põllumajandus, politsei- ja õigusalane koostöö, ning otsuseid ühise välis- ja julgeolekupoliitika kõrge esindaja, põhiõiguste harta, euroala ja sotsiaalse turumajanduse kohta - mis on esmakordselt muutunud eesmärgiks - ja samuti valitsustevahelise solidaarsuse kohta energia valdkonnas, näib mulle, et see leping tugineb kongressi ja juuni tippkohtumise tulemustele ning pakub meile rohkem löögivõimet ja demokraatiat kui poliitilised institutsioonid.
Nüüdsest on liit paremini varustatud, et anda inimestele vastused, mida nad ootavad, nii seesmiselt kui ka väliselt.
Viimasega seoses sooviksin õnnitleda nõukogu eesistujat päevakorra koostamise puhul.
Nõukogu eesistuja, seeläbi, et lubasite tippkohtumisel otsustada mitte ainult lepingu üle, vaid vahetada samuti mõtteid meie põlvkonna probleemi - globaliseerumise üle - saatsite välja olulise sõnumi.
Kui kõik on öeldud ja tehtud, siis ei ole olulised mitte institutsioonid - institutsioonide juhtimine -, vaid nende poliitika.
Sellega jõuan küsimuseni komisjoni presidendile.
Kas arvate, et jõuline poliitika kujundamine on nüüdsest alates kuni lepingu lõpliku ratifitseerimiseni võimalik või paneb ratifitseerimine teid kartma, et te ei saa inimesi eksitada ja peate piirduma ettevaatlike küsimustega?
Teisisõnu: kas konkreetsete projektide Euroopa jätkab eksisteerimist 2008. aastal?
Lõpuks kaks lühikest küsimust nõukogule.
Härra nõukogu eesistuja, kas olete palunud riigi- ja valitsusjuhtidelt isiklikku poliitilist pühendumist, et nad viiksid asjaomastes riikides ratifitseerimise edukalt lõpule?
Ma väga loodan seda.
Teiseks: millal ilmub nende lepingute kooskõlastatud tekst?
Lõppude lõpuks peab ju leping, mis sisaldab läbipaistvuse ja lihtsustamise eesmärke, olema loetav, kas või ainult inimeste seisukohast.
Tänan teid, härra president, ja tänan teid, nõukogu eesistuja ja komisjoni president, juba ette vastuste eest minu küsimustele.
(DE) Härra president, meil on Lissaboni strateegia ja loodetavasti saame nüüd samuti Lissaboni lepingu ning need mõlemad viivad Euroopat edasi.
Parlament ning eriti põhiseaduskomisjon on võidelnud ja töötanud uue Euroopa lepingu nimel seitse aastat.
Mööndavasti me ei ole saanud põhiseadust, kuid me saame öelda, et see reformileping on edasiminek igas suhtes.
Ei ole ühtki punkti, milles oleksime Nice'i lepinguga võrreldes mahajäämuses.
Kõik läheb edasi ja toob meid lähemale 27 liikmesriigist koosnevale Euroopa Liidule.
Peame seda samuti ütlema väljas ootavatele kodanikele.
Uue lepingu võitjad on Euroopa kodanikud.
Eksisteerivad erinevad otsese ja kaudse osalemise vormid Euroopa poliitikas ning meie oleme suutelised lahendama suuri probleeme, millele on siin viidatud, kiiremini ja tõhusamalt.
Võidavad samuti kodanike esindused Euroopas, riikide parlamendid ja Euroopa kodanike esindus - Euroopa Parlament.
Sel eesmärgil ei kahjustata demokraatiat - nagu just öeldi ja mis on täielik nonsenss -, vaid tegu on Euroopa demokraatia viimistlemisega, mille saavutame selle lepinguga tegelikult.
See oli nüüdseks juba neljas kokkulepe.
Ma loodan, et see oli viimane kord, kui liikmesriigid pidid sel eesmärgil kokku tulema.
Nüüd tuleb kogu jõud suunata ratifitseerimisele.
Ma loodan, et mitte ükski riik ei ütle "ei”.
See on võib-olla selle lepingu viimane võimalus.
Iga "ei” tooks endaga kaasa eraldatuse, võib-olla isegi selle riigi isoleerituse.
Me loodame, et nii ei juhtu.
Kõik jõud tuleb suunata ratifitseerimisele, et saaksime lepingu 2009. aastaks.
(IT) Härra juhataja, daamid ja härrad, kunagi oli Milano metroo seinale kirjutatud väga teravmeelne ja küüniline lööklause "tulevik ei ole see, mis ta kunagi oli”, just nagu ilm või toit.
Elame ajal, mil noorem põlvkond ei ole enam veendunud, et tulevik saab olema parem, nagu mõtlesid kunagi nende vanemad.
Tõepoolest võib kuulda inimesi ütlemas, et "Euroopa ei ole enam see, mis ta kunagi oli”.
Meie mandril tärkab ja areneb suveräänne, natsionalistlik, Euroopa-vastane mõtteviis.
Me oleme kuulnud mõnesid teemakohaseid näiteid täna hommikul siin parlamendis.
Ma usun, et Lissaboni tulemus on oluline, ehkki pigem kiiruse poolest, millega selle üle otsustati, mis saadab positiivse sõnumi avalikule arvamusele, mitte sisu poolest, kuna jätkuvalt eksisteerib palju erandeid ja klausleid ning see on jätkuvalt liiga keeruline.
Sellele vaatamata on parlamendil, komisjonil ja nõukogul aega 18 kuud, et taastada avalik arvamus pärast seda kriisiperioodi.
Me kõik või vähemalt enamik meist siin parlamendis usub, et Euroopa on lahendus globaliseerumisega seotud muredele ja mitte nende põhjus ning me oleme tugevamad, kui käsitleme rännet, kliimamuutusi, innovatsiooni ja teadusuuringuid üheskoos.
Nõnda mõtleb enamik parlamendiliikmeid.
Nüüd on meil aega 18 kuud, et veenda selles 500 miljonit kodanikku, kes elab Euroopas, enne Euroopa Parlamendi valimisi.
(IT) Härra juhataja, daamid ja härrad, Lissaboni tippkohtumisel oli üksainus tulemus: Euroopa kodanike eemaldumine Euroopa Liidust, et teha ruumi lobitöötajatele ja tehnokraatlikele võimudele.
Nägemust sellest, mille nimel võitleme - kodanike ja piirkondade Euroopa - muutub üha ähmasemaks.
Isegi meie parlamendis: kus on korsiklased, Valle d'Aosta elanikud, baskid, kus on bretooni separatistid, elsaslased?
Kohtade jaotamisel on häbi, et meie riik, mida esindab nördinud peaminister Prodi, saab lüüa Prantsusmaalt.
Isegi see ei olnud piisav hääbuvale härra Prodile, kes oli Lissabonis justkui Alice Imedemaalt, täiesti eksinud ja valesti informeeritud.
Tänu härra Prodile jäeti Itaalia välja deklaratsioonist, ühisdeklaratsioonist, millega Prantsusmaa, Saksamaa ja Ühendkuningriik palusid üsna õigustatult astuda Euroopal samme, et vältida USA riskantsete hüpoteeklaenude turu kriisi kordumist.
Härra Prodi ütles pressile antud avaldustes maailma finantskriisi kohta, et ta ei saa aru, miks on Euroopa laenamise suhtes sellisel seisukohal.
Endine konsultant ja komisjoni endine president Goldman Sachs võib mõnikord käituda nagu rahvusvahelise panga konsultant, kuid tal ei ole kavas muretseda tohutute tagajärgede pärast Itaalia peredele - samuti põhjapoolsetele -, keda rõhub hinnakoorem ja kes ei tule ots-otsaga kokku...
(Juhataja katkestas kõneleja)
(ES) Härra juhataja, nõukogu eesistuja, komisjoni president, minu fraktsiooni kõneleja Joseph Daul ütles, et Euroopa Rahvapartei (Kristlike Demokraatide) ja Euroopa Demokraatide fraktsioon on rahul, kuna oleme ummikseisust välja tulnud, kuid me ei ole õnnelikud.
Me ei ole õnnelikud, kuna valitsustes ei valitse just väga Euroopa-meelne õhkkond, mis on vastuolus valimistulemustega, millega president Barroso viitas Euroopa kodanike tahtele, samuti ei ole me rahul, kuna Lissaboni leping sisaldab paljusid mõõdu järgi valmistatud elemente valitsustele, mis tahavad järjest rohkem endale ja järjest vähem Euroopale.
Nõukogu eesistuja, te viitasite - ja ma sooviksin teid õnnitleda saavutatud kokkuleppe puhul, kuna sooviksin rõhutada, et pean seda kokkulepet oluliseks meie väljumisel ummikseisust - te viitasite kolmele küsimusele, mida sooviksin nüüd rõhutada.
Esiteks arvan, et siin täiskogul on väga oluline kuulutada ametlikult välja põhiõiguste harta.
Seda ei tehtud Nice'is, seda tehti salaja.
Tehkem seda ametlikult, kuna põhiõiguste harta, kas koos või ilma eranditeta, on Euroopa kodanike DNA.
Teiseks, härra nõukogu eesistuja, tunnen muret Euroopa Parlamendi kohtade jagamise pärast, kuna see, mille olete vastu võtnud, rikub lepingus sätestatud kahaneva proportsionaalsuse põhimõtet.
Kas see hakkab parlamendis kehtima?
Vaatame, mida teha annab, kuid te olete teadlik sellest, et see, mille te vastu võtsite, ei võimalda kahanevat proportsionaalsust.
Lõpuks kõrge esindaja küsimus.
Ma arvan, et jõudsite heale kokkuleppele, kuid ma arvan, et nõukogu eesistuja, kõrge esindaja ja komisjoni president moodustavad paketi, mida peame arutama parlamendis.
Kokkuvõttes, härra nõukogu eesistuja, arvan, et see oli Paul Valéry, suurepärane poeet ja võib-olla seetõttu suurepärane eurooplane, kes kirjutas, et luuletus ei ole kunagi lõplik, üksnes hüljatud.
Ka Euroopa ehitamine ei lõpe kunagi.
Antud juhul oleme konsensuse huvides loobunud mõnedest põhiseaduse lepingu eelistest, kuid me jätkame nende nimel võitlemist.
Toetasime neid samuti preambula lauses, mis - irooniliselt - päästeti hävimisest: veelgi lähedasem liit Euroopa kodanike vahel.
See on meie eesmärk, härra nõukogu eesistuja.
(NL) Härra juhataja, Madalmaad jagavad samuti laupäevahommikust kergendustunnet kokkuleppe saavutamise pärast ning seetõttu arvan, et oleme tänu võlgu nõukogu eesistujale.
Uus leping võimaldab Euroopa Liidul edasi areneda.
Liit muutub kindlameelsemaks ja demokraatlikumaks.
Euroopa Liit seisab taas omil jalul.
Liit saab nüüd taas keskenduda oma olulisele ülesandele; asuda tööle tegevuskavaga, mis ulatub sotsiaalse Euroopa edasiarendamisest kuni paremini kooskõlastatud välispoliitikani.
See on samuti parim võimalus, kuidas tuua Euroopat kodanikele lähemale.
Minu kodumaa Holland on näinud kõvasti vaeva arutlemaks lepingu olemuse üle, mis on nüüd vastu võetud, ja erinevuste üle praeguse lepingu ja endise põhiseaduse lepingu vahel, mille riik rahvahääletusel tagasi lükkas.
Järeldus oli, et erinevused on sellised, et teist rahvahääletust ei ole vaja.
Uues lepingus puudub esialgse põhiseaduse põhiseaduslik olemus ning meil ei ole vaja korraldada uut rahvahääletust.
Selleks on vaja lihtsalt tavalist parlamentaarset ratifitseerimist.
Reformidel, mille üle otsustati, on meie siiras toetus, kuna need saavutavad olulisi edusamme - eriti Euroopa Parlamendi õiguste osas -, muutmata sealjuures tasakaalu liikmesriikide ja Euroopa institutsioonide vahel.
Suurem liit vajab teistsuguseid, laiaulatuslikemaid eeskirju.
Loodetavasti liiguvad nüüd kõik liikmesriigid edasi ratifitseerimise suunas, et saaksime 2009. aastal minna edasi uute eeskirjadega, et edendada Euroopa Liidu olulist rolli kõigis valdkondades, kus meie kodanikud meilt seda ootavad.
(PL) Härra president, sooviksin alustada oma hääle lisamisega nendele siiralt tänulikele häältele, mis kõlasid eesistujariik Portugalile.
On saavutatud märkimisväärne edu.
Euroopa Liit vajas väljapääsu lüüasaamisest ja ebaõnnestumisest, vajas poliitilist mõõdet ning tänu eesistujariik Portugalile ta selle ka sai.
Samuti pean seda äärmiselt tähtsaks, et põhiõiguste harta on nende otsuste osa, ning sooviksin siinkohal lisada, et põhiõiguste harta on kompass, instrumentaarium Euroopa jaoks.
Ma ei suuda isegi ette kujutada, kuidas riik, mis soovib olla osa Euroopa Liidust, võiks samal ajal lahutada ennast sellest, mida peab oma moraali, filosoofiliseks ja poliitiliseks aluseks.
Kriitilisi sõnu rääkis siin minu kolleeg Andrew Duff seoses Briti valitsuse seisukohaga, kes nõudis erandiklauslit.
Mina olen paremal seisukohal.
Poola valitsus, kes palus erandiklauslit Poola inimeste poolt vastu võetud otsuse tulemusena, on jäämas ilma oma võimust.
Sooviksin avaldada siirast lootust, et järgides poliitilist ümberkorraldust, mis toimus minu esindatavas riigis, ja lojaalsusest Poola solidaarsuse traditsiooni vastu järgib Poola põhiõiguste hartat täielikult.
Poola nõustub täielikult põhiõiguste hartaga, ilma mingite eranditeta.
(FR) Härra president, ülekaaluka Prantsuse erakonna UMP kõnelejana õnnitlen eesistujariik Portugali ja olen rõõmus kokkuleppe üle lepingu teksti kohta.
See annab laienenud Euroopale eeskirjad, mida see vajab, et toimida tõhusalt ja demokraatlikult.
Kaasraportöörina Euroopa Parlamendi koosseisus on mul samuti hea meel, et nõukogu nõustus resolutsiooni ettepanekuga, mille üle parlament hääletas 11. oktoobril.
Nõukogu kiitis seeläbi heaks tähenduse, mille andsime kahanevale proportsionaalsusele, selle põhimõtte ülekandmisele arvudesse, Eurostati arvandmete kasutamisele, et väärtustada elanikkonna arvessevõtmist ja soovi leida stabiilsem süsteem pärast 2009. aastat.
Nõukogu kokkulepe on rohkem kui 100protsendiline kokkulepe, see on 101protsendiline kokkulepe, kuna nõukogu lisab, et üks lisakoht tuleb anda Itaaliale, ilma selgitusteta.
Sel põhjusel esitan kaks märkust.
Esimene märkus puudutab seda, nagu te ütlesite, härra president, et kõigil parlamendiliikmetel säilib hääleõigus, isegi presidendil ja isegi 73. itaallasel - vastupidiselt visadele kuulujuttudele, mida mõned ajakirjanduses levitavad.
Minu teine märkus puudutab seda, et Itaaliale antud 73. koht kaldub kõrvale lepingusse kirjutatud kahaneva proportsionaalsuse põhimõttest, mille esitas parlament ja mille kiitis heaks nõukogu.
Seetõttu peame tagama, et otsust kohaldada artiklit 9a ei saa rünnata Euroopa Kohtus ja sel põhjusel esitavad raportöörid läbivaadatud eelnõu parlamendile, võttes arvesse Euroopa Ülemkogu soove.
Siiras tänu teile raporti eest kohtade jaotamise kohta, samuti tänud härra Severinile.
Olete teinud siinkohal suurepärast tööd ja me oleme saatnud teid 99% teekonnast.
. - (FR) Härra president, "Mitte miski ei ole võimalik ilma meesteta, mitte miski ei kesta ilma institutsioonideta”.
Nõnda ütles Jean Monnet ja see peab paika ka meie olukorra puhul.
Kas leping on siis perfektne?
Loomulikult mitte!
Jean Monnet'l on ka sellele vastus.
Rooma lepingu kohta kirjutas ta, et ta ei küsinud endalt, kas leping oleks saanud olla parem, kuna see vastas kõigele, mis oli tol ajal võimalik ja vastas kogemustele.
Möödas on ajavahemik 1957-2007.
Kas me riskime uuesti alustamisega?
Ei, loomulikult mitte.
Kolmandat lepingut ei tule.
Ühest kriisist piisab.
Kaks on liiga palju.
Jean Monnet'l on taas kord vastus: "Ma olen alati arvanud, et Euroopa areneb nende kriiside kaudu ning et Euroopa saab olema nende kriiside lahenduste summa.”
Selline see leping ongi.
Kuid ilmselgelt ei nõustu kõik, kuna meie Briti sõbrad on elavalt huvitatud eranditest.
Ma elan poolsaarel, sestap mõistan saarlaste mentaliteeti.
Jean Monnet koges seda 1951. aastal söe ja terasega.
Nad ei olnud huvitatud, seda pakuti neile ja seejärel nad tulid pardale.
Tuletagem meelde Tony Blairi.
Ta kirjutas alla Maastrichti lepingu sotsiaalprotokollile.
Me leiame kindlasti mõne Briti kolleegi, kes kirjutab ühel päeval alla põhiõiguste hartale.
Olgem kannatlikud ja ärgem unustagem Hiina diplomaati, kes ütles kord, et ta imetleb arukat aeglust Euroopa loomisel.
Liikugem edasi.
Loomulikult sooviksin lõpetada eesistujariigi Portugali õnnitlemisega ning kuna olen prantslasest parlamendiliige, olen uhke eesistujariik Portugali pärast ja tingimuste pärast, mille korral näib, et oleme saanud kaks ühe hinnaga!
(DE) Härra president, daamid ja härrad, ühe hingetõmbega on Euroopa Liit väljunud oma põhiseaduslikust ummikseisust.
Uus Euroopa Liit saab olema tegutsemisvõimelisem, demokraatlikum ja läbipaistvam ning ta on võimeline täitma oma ülesandeid edukamalt nii liidu sees kui ka kogu maailmas.
See on hea ja sellega seoses õnnitlen eesistujariik Portugali.
Kui ma mainin uhkusega, et eesistujariik Saksamaa oli Lissaboni tee alguses, siis loodan, et te ei pane mulle mu ütlust sakslasena pahaks.
Kuid praeguseks ei ole lahendatud kõik probleemid.
Seda näitasid absurdne episood 751. koha mandaadiga ja presidendi hääleõigusega.
Küsimust, et kas ülemkogul on või ei ole õigust tühistada valitud liikme hääleõigust - olenemata seisukohast, ei tohiks üldse tekkidagi.
Ma olen tänulik, et nii president kui ka parlamendi esindajad selgitasid seda valitsustevahelisel konverentsil kiiresti ja selgelt.
Sellele vaatamata probleem säilib.
See on seotud parlamendi koosseisuga, mis on ebaselge pärast 2014. aastat.
Ma olen veendunud, et see hõlmab süsteemi leidmist, mis määratleb ja reguleerib parlamendi koosseisu vastavalt objektiivsetele kriteeriumidele, olenemata poliitilisest kapriisist.
See ei saa olla õige, et nõukogu jagab parlamendi kohti nagu oleks ta mõisahärra.
Me peame kuni 2014. aastani selle vastu võitlema.
Ühest olulisest eelisest ei ole võib-olla tänaseni piisavalt aru saadud: subsidiaarsuse põhimõtte tugevdamine.
See on väga oluline samm, mis hõlmab riikide parlamentide vastutust Euroopa õigusloome eest, kui sellega on seotud subsidiaarsus.
Subsidiaarsust ja nõuet tugevdada ühendust, mitte muuta seda nõrgemaks, härra komisjoni president.
Me peame tulevikus selle nimel pingutama.
Ma saan riikide parlamentidelt üksnes paluda, et nad kasutaksid neid uusi võimalusi ära!
(Aplaus)
Härra president, tervitan samuti kõnealust kokkulepet, mis vaatamata mõnedele iseärasustele, nagu lisakoht Itaaliale, on hea pakett, mis väärib ratifitseerimist ja paneb Euroopa Liitu paremini toimima, parandades samal ajal selle demokraatlikku vastutust.
Lubage mulle jäänud viimasel minutil peatuda sellel teisel aspektil.
Härra Kirkhope küsis just, kas oleme leidnud vastuse Laekenis tõstatatud küsimusele ELi demokraatliku vastutuse ja selle kodanikele lähendamise kohta.
Ütleksin, et oleme kindlasti liikunud selles suunas.
Tuletagem meelde üht: kui see leping jõustub, siis ei saa ühtki Euroopa õigusakti võtta vastu esiteks ilma, et seda oleks eelnevalt kontrollinud kõigi riikide parlamendid; teiseks peab selle heaks kiitma nõukogu, mis koosneb nendesamade riikide parlamentide ministritest, ning kolmandaks peab selle heaks kiitma Euroopa Parlament, mille liikmed on valitud otse kodanike poolt Euroopa küsimustega tegelemiseks Euroopa tasandil.
Sellist vastutuse taset ei ole olemas mitte üheski teises rahvusvahelises struktuuris.
Vaadakem Maailma Kaubandusorganisatsiooni.
Vaadakem Rahvusvahelist Valuutafondi.
Vaadakem Maailmapanka.
Vaadakem Majanduskoostöö ja Arengu Organisatsiooni.
Või ükskõik millist muud organisatsiooni: mitte kusagil mujal ei ole sellisel tasemel demokraatlikku vastutust kui rahvusriigis.
Need, kes muretsevad demokraatliku vastutuse pärast rahvusvahelistes struktuurides, peaksid keskenduma nimetatud institutsioonidele ja organisatsioonidele.
Me peaksime olema uhked selle üle, mida oleme saavutamas demokraatlikus Euroopa Liidus.
(PL) Härra president, meil on tõepoolest uus leping ja ainuüksi see on põhjus, et tunda rahuldust.
Siiski on veel midagi, mis on palju olulisem - see, et leping on hea.
Leping on hea, kuna vastab kõigile väljakutsetele, millega Euroopa täna silmitsi seisab.
Veelgi enam: see vastab eesmärkidele, mis määratleti kohustusena Laekeni deklaratsioonis kuue aasta eest.
Kooskõlas nende eesmärkidega reguleerib ja lihtsustab leping nii Euroopa Liidu institutsioonilist raamistikku kui ka õigussüsteemi.
See muudab Euroopa Liidu demokraatlikuks, muu hulgas parlamendi seadusandja rolli tugevdamise abil.
See toob liidu selle kodanikele lähemale ning teeb seda ühe moodusena kodanike algatuse kaudu.
Küsimus seisneb selles, kas liit soovib lepingu tulemusena omada suuremat mõju maailmas ja tegutseda tõhusamalt?
See ei sõltu ainuüksi lepinguga loodud või muudetud institutsioonidest, see sõltub ennekõike liikmesriikide juhtide poliitilisest tahtest.
Kui sellest jääb vajaka, siis ei ole kõik institutsioonilised reformid midagi väärt.
Selleks et leping ei oleks kehtetu õigusakt, hinge vaakuv dokument, kutsun üles näitama välja poliitilist tahet selle allkirjastamisel ja pärast selle ratifitseerimisel.
Härra president, reformilepingu tekst, milles lepiti kokku Lissaboni tippkohtumisel, on selge areng ja samm edasi Euroopa integratsiooni ajaloos, mida sooviksin nimetada Euroopa ühendamiseks.
Seetõttu tuleks seda rahulolevalt tervitada.
Sellele vaatamata: ükskõik kui oluline see samm ka poleks, ei ole see viimane.
Lühiajaliselt on ülioluline, et kõik 27 liikmesriiki ratifitseeriksid asutamislepingu.
Nüüdseks peaks olema kõigile selge, et plaan B-d ega C-d ei ole olemas. Pärast ratifitseerimist peame jätkama keskpikas ja pikas perspektiivis vajalike reformide ja poliitikaga, kuni oleme saavutanud täieliku kooskõla Euroopa ajaloo ja geograafia vahel Euroopa riikidevahelise demokraatia raames.
Sellisel kergendushetkel on samuti ülioluline saada lahti igasugusest demokraatlikust silmakirjalikkusest ja demagoogiast ning tunnistada, et siinses keerulises maailmas on poliitilise haldamise jaoks vaja - rohkem kui kunagi varem - kutseoskust, mis ei saa olla rahvahääletuste teemaks.
Peame paluma, et inimesed otsustaksid "jah”-i või "ei” abil põhimõtete ja alustalade üle, mitte keeruliste tehniliste üksikasjade ega keeruliste kompromisside üle.
Lõpuks peame säilitama mittekäskiva mandaadi põhimõtte.
Teisest küljest peame samuti tunnistama, et edusammud, mida täna tähistame, on tehtud läbipaistvuse ja siiruse arvelt.
Lõhe inimeste ja meie - poliitiliste juhtide - vahel jääb pärast Lissaboni sama suureks nagu varemgi.
Kuni me seda lõhet ei ole ületanud, peaksid šampanjapudelid jääma avamata.
(CS) Härra president, Euroopa Tulevikukonvendi endise liikmena, ainsa riikliku parlamendi liikmena, kes oli kaasatud läbirääkimistesse, ja põhiseaduse veendunud vastasena juba algusest peale on mul hea meel öelda, et Lissabonis valitses kaine mõistus, vähemalt osaliselt.
Euroopa põhiseaduse kontseptsioon oli juba algusest peale väär.
Mul on hea meel, et sellest öeldi lahti, ja mul on hea meel, et minu esindatav riik on üks neist, kes sellele kaasa aitas.
EL ei ole riik, ei saa selleks kunagi ning sestap ei saa tal olla põhiseadust.
See tuleb rajada valitsustevahelisele lepingule, mille puhul liikmesriigid, rahvusriigid, jäävad Euroopa integratsiooniprotsessi nurgakiviks.
Mis puutub lepingu sisusse, siis kõigile meile meeldivad või ei meeldi selle teatavad aspektid.
Ühest küljest on mul isiklikult hea meel riikide parlamentide ja riigijuhtide rolli tugevdamise üle niinimetatud paindlikkuse klausli abil.
Mis mulle aga teisest küljest ei meeldi, on riikide vetoõiguse vähendamine.
Siiski, olen realistina teadlik asjaolust, et oleme jõudnud võimaluste piirile.
Sellele vaatamata pean tähtsaks fakti, et esimest korda ELi ajaloos on läbirääkimiste teel väljatöötatud kunstlikku kontseptsiooni teataval määral pärast selle tegelikkuses katsetamist läbi vaadatud.
See annab mulle põhjust loota, et EL näitab ka tulevikus, et suudab eemalduda teatavatest kontseptsioonidest, kui need osutuvad kõlbmatuks, nagu näiteks - minu arvates - viiekümne aastane iganenud föderalistlik mudel.
See annab mulle põhjust loota, et EL suudab liikuda tõelise, paindliku, detsentraliseeritud valitsustevahelise organisatsiooni suunas, mis tuleb toime 21. sajandi väljakutsetega.
Härra president, ma usun siiski kindlalt, et parlament ei anna järele kiusatusele äratada ellu juba surnud põhiseaduse ideed, kuna see näitaks üksnes seda, et ta on elevandiluust torn.
(PL) Härra president, eelmisel nädalal ma ei arvanud, et võiksime nii edukalt lõpetada.
Esiteks võtsime Lissaboni tippkohtumisel vastu uue reformilepingu, mis on tohutu edusamm, ning ma õnnitlen soojalt peaminister José Sócratest, president Barrosot ja tõepoolest kõiki meid.
Ma läksin, ilma et oleksin üritanud kehtestada vetot või võidelda selle lõpliku vormi üle.
Minu arvates tähendab see seda, et Euroopa Liit on väljunud oma institutsionaalsest kriisist.
Teiseks on häid uudiseid minu esindatavast riigist, kus Euroopa-vastase ja paremäärmusliku valitsuse kõrvaldamine võimult viimastel päevadel on vastuvaidlematu edu.
Poola inimeste seisukoht on kinnituseks sellele, mida olen öelnud juba mitu korda - enamik poolakaid toetab Euroopa integratsiooni, poolakad soovivad, et Poola oleks Euroopa Liidu partner, mitte selle vastane.
Sellised sündmused sisendavad kahtlemata optimismi Euroopa ühisprojekti tuleviku suhtes.
Ma usun, et Euroopa Liit on valmis astuma vastu tuleviku väljakutsetele ning, nagu härra Sócrates õigesti täheldas: Euroopa Liit on nüüd tugevam ja seesmiselt rohkem ühtekuuluva struktuuriga, samuti kahtlemata jõulisem partner rahvusvaheliste ülemaailmsete suhete alastel läbirääkimistel.
Nõukogu eesistuja ning ühise välis- ja julgeolekupoliitika kõrge esindaja ametikohad on potentsiaalsed relvad, mis, kui kasutada neid pädevalt, võivad positiivselt tugevdada Euroopa Liidu mainet.
Selle kokkuleppe üks kõige olulisematest saavutustest on lisaks see, et põhiõiguste harta muutus õiguslikult siduvaks.
Loodan, et Poola uus valitsus annulleerib otsuse välistada Poola kodanikud harta IV peatüki - solidaarsus - sätete kohaldamisest.
See peatükk sisaldab sätteid töötajate ja ametiühingute õiguste kohta, mis on eriti südamelähedased poolakatele ja Euroopa vasakpoolsetele.
Härra president, sooviksin õnnitleda eesistujariik Portugali suurepärase tulemuse eest antud olukorras.
On üks asi, mida me ei tohi unustada: Euroopa Tulevikukonvendi peamine eesmärk, st ületada lõhe institutsioonide ja Euroopa kodanike vahel, on siiani täitmata.
Nüüd on meil olemas vahendid ühise Euroopa poliitika kohaldamiseks.
Vajame vaid poliitilist tahet ja otsustavust.
Nüüd koondub kõik rakendamisele ning Lissaboni lepingu rakendamine peaks põhinema kahel põhimõttel: esiteks subsidiaarsuse põhimõttel.
ELi pädevuste määratlemine on selgelt väga julgustav saavutus, mis on seotud riikide parlamentide suurenenud rolli ja vastutusega, kuna meie kodanikud peaksid tajuma, et Euroopa Ühendus käsitleb ühenduse probleeme tõhusalt ning samas hoidub nende eludesse sekkumast seal, kus see pole vajalik.
Teine põhimõte on seotud solidaarsusega, mis on Euroopa ühenduse põhiväärtus.
See, et Euroopa Parlamendi moodustamiseks lepiti kokku kahaneva proportsionaalsuse põhimõttes, on kindel märk solidaarsusest ning ma olen selle eest tänulik.
Teine väga oluline katse, mille solidaarsus peab läbima, on ühise välispoliitika loomine energiavarustuse kindluse kohta, nagu selle möödunud kuul esitas Euroopa Parlament, sealhulgas kõrge eriesindaja loomine energia valdkonnas, kes alluks uuele välisasjade kõrgele esindajale.
Lõpuks tsiteeriksin ühte peent väljendust solidaarsuse kohta, mida komisjoni president Barroso ütles oma Venemaa kolleegile eelmise aasta mais Samaras, et ELile on solidaarsuse seisukohast Poola ja Eesti sama olulised kui Saksamaa ja Portugal.
(PL) Härra president, pärast Lissaboni tippkohtumist võib arutelu Euroopa lepingu üle pidada lõpetatuks, kuna nüüd on meie ülim eesmärk ratifitseerida leping võimalikult kiiresti ja võimalikult tõhusalt.
Parlamendil on siinkohal mängida oma roll: palun ärge unustage, et lepingu kohaselt on meil varasemaga võrreldes suurem võim.
Arvestada tuleb kolme punktiga: ühise välis- ja julgeolekupoliitika kõrge esindaja rolli ja ülesannete kirjeldamine ning tema valimise küsimus, mis tuleb ühise otsusena Euroopa Ülemkoguga võtta vastu 2009. aasta 1. jaanuarist.
Me peame selle ühisotsuse valmistama ette erinevates valdkondades, peamiselt julgeoleku ja kohtumõistmise valdkonnas.
Kolmandaks peame pidama poliitilist arutelu, et viimistleda põhimõtted, mille alusel Euroopa Ülemkogu eesistuja tegutseb, pöörates erilist tähelepanu tema suhetele Euroopa Parlamendiga.
Kõige olulisem on siiski ratifitseerimine ning see sõltub suurel määral meist, Euroopa Parlamendi liikmetest.
See toimub igas riigis erineval moel.
Peame leidma viisi, kuidas veenda kodanikke, et see tähendab edu mitte üksnes liidule, mitte üksnes poliitikutele, vaid kõigile.
Meie peamine ülesanne on ratifitseerimine.
Tänan ja palju õnne.
nõukogu eesistuja. - (PT) Härra president, daamid ja härrad, sooviksin teid tänada suurepärase arutelu eest tippkohtumisel ja Lissaboni lepingu teemal.
Esiteks: te võite selle lepingu kohta öelda, mida soovite, kuid seda, et Euroopa muutub selle lepingu tulemusel tugevamaks, ei saa keegi eitada.
See leping kinnitab Euroopa väärtused, head väärtused, mis on alati olnud Euroopa integratsiooniprojekti vundamendiks.
See leping hoogustab Euroopa majandust ja loob tingimused, kus Euroopa saab oma rolli maailmas paremini mängida.
Nagu paljud on ehk märganud: see leping muudab Euroopa institutsioonid ja poliitilise tegevuse palju demokraatlikumaks.
See leping annab 27 liikmesriigist koosnevale Euroopa Liidule tõhusama otsustusprotsessi.
Neile, kellele meeldib demokraatia, meeldib samuti, et demokraatiat hinnatakse meetodina, mis võimaldab tõhusamat otsustusprotsessi, ning kõik need, kes järgivad Euroopa poliitilist elu, mõistavad, et Euroopal on vaja tõhusamat otsustusprotsessi.
Lõpuks sooviksin öelda kõigile, kes kahtlevad lepingus ja Euroopa võimekuses: palun ärgake üles, maailm on lepingu suhtes juba järeldusele jõudnud.
Euroopa on muutunud tugevamaks, suudab paremini vastata ülemaailmsetele väljakutsetele ning Lissabonist alates on maailm vaadanud Euroopat lootuses, et see suudab taas kord asuda täitma oma rolli maailmas.
Ei, see leping tähendab meile edu.
Teised on juba Euroopa kohta öelnud: ei, ei mingit kahtlust, ärgake üles, me oleme tugevamad.
Euroopa on Lissaboni lepingust alates enesekindlam ja Euroopa on nüüd valmis, et astuda tulevikule vastu, minna kaitsest üle rünnakule.
Graham Watson oli nii lahke ja mainis oma kõnes Pessoad.
Sooviksin tänada teda tema isikliku lahkuse eest, kuna Pessoa on üks meie suurimaid luuletajaid ja ma sooviksin teda veel kord tsiteerida: kunagi ta kõneles "nostalgiast tuleviku suhtes”.
Ka mina olen eurooplasena nostalgiline tuleviku suhtes ning ma olen nostalgiline aja suhtes, mil Euroopa arutles tuleviku üle, näitas juhtimisoskusi, ning ma meenutan neid päevi nostalgiaga ja usun, et kõnealune leping pakub Euroopale tingimusi selle teostamiseks.
Härra president, kui lubate, siis selgitaksin kahte asja: esimene on seotud parlamendi presidendiga, sooviksin parlamendiliikmetele öelda, et kellelegi ei ole kunagi mõttessegi tulnud, et nõukogu võiks teha ettepaneku, et parlamendi president peaks kaotama oma hääleõiguse.
Presidendile jääb loomulikult see õigus alles. Ma ei tea, kuidas selline ekslik idee tekkis, kuid nõukogu otsustas, et parlamendis saab olema 751 liiget (750 pluss president).
Järgmisena sooviksin öelda, et Ioannina klausli küsimus lahendati, mille kohta olen alati öelnud, et see lahendatakse.
Ioannina peab olema õiguslikult siduv, kuid ei tohi sisalduda lepingus, ning lahendus, millega me välja tulime - deklaratsioon pluss protokoll - on täielikult kooskõlas meile antud mandaadiga.
Sooviksin samuti kiita eelmist eesistujat, nagu olen alati teinud ja nagu kavatsen ka jätkata.
Lepingu kogu protsessi jooksul oli kaks otsustavat momenti.
Esimene tekkis möödunud aasta oktoobris, kui Angela Merkel otsustas muuta lepingu oma eesistumise ja tulevaste eesistumiste peamiseks küsimuseks.
See samm nõudis poliitilist julgust ja kujutas endast poliitilist riski.
Sel ajal ei arvanud keegi, et sellel oleks edupotentsiaal.
Ma nimetan seda otsustavaks hetkeks, kuna Euroopal oli vaja pöörduda tagasi poliitika juurde ning samuti taastada julgus ja poliitiline risk.
Teine otsustav hetk, nagu ütlesin juba varem, oli siis, kui otsustasime kasutada ära viimast ülemkogu, et jõuda kokkuleppeni pigem oktoobris kui jätta see detsembri peale.
Härra president, sooviksin lõpetuseks öelda, et kindlasti ei ole paljud inimesed ja paljud Euroopa kodanikud, kes kunagi ei uskunud Euroopasse, selle lepinguga rahul, nagu nad ei oleks ka iga teise lepingu puhul.
Siiski on ehk mõned inimesed, kes sooviksid teistsugust lepingut ja nemad väärivad dialoogi pidamist, neile tuleb öelda, et sellel hetkel oli meil valida, kas võtta leping või jääda institutsionaalse kriisi seisundisse.
Ma arvan, et kõik, kes said aru, et poliitikud peaksid tegelema pigem reaalsuse kui fantaasiatega, toetavad seda, mille üle Lissabonis otsustati.
Mis puutub ratifitseerimisse, siis sooviksin selgitada, et see on iga riigi enda asi.
Demokraadina ei saa ma siiski leppida, et need, kes soovivad riiklikke rahvahääletusi, püüavad seda tehes vähendada esindusdemokraatiat ja esitavad väljakutse parlamentaarsele ratifitseerimisele.
(Aplaus)
Ma olen demokraat ja Euroopa on demokraatlik ning demokraatidena jätame iga riigi otsustada, milline on parim meetod ratifitseerimiseks.
Lõpuks, härra president, daamid ja härrad, jah, ma olen väga uhke, jah, ma olen väga rahul, jah, ma austan seda, et võtsin koos paljude teistega osa ajaloolisest ja otsustavast hetkest, mil sündis Lissaboni leping, kuna see tähendab, et Euroopa liigub edasi.
(Vali aplaus)
Nõukogu eesistuja, sooviksin samuti tänada siiralt eelkõige välisminister Luķs Amadot, samuti Manuel Lobo Antunest, samuti suursaadik Mendonēa e Mourat ja nõukogu õigustalitust, mida koordineerib Jean-Claude Pires.
Euroopa Komisjoni president. - Härra president, Marianne Thyssen esitas väga konkreetse küsimuse: kas suudame teha edusamme praeguse ja viimase ratifitseerimise vahel?
Nagu juba ütlesin: Euroopa kodanikele tulemuste pakkumisel saame aidata luua õiget poliitilist keskkonda, mis lihtsustab ratifitseerimist.
Seega oleks viga meie pakkumist aeglustada ning see oleks vastuolus komisjoni keskse kahetise strateegiaga, kus on sätestatud, et peaksime üheaegselt lahendama poliitilised institutsioonilised küsimused ning pakkuma konkreetseid tulemusi oma kodanikele.
Hoopis vastupidi peaks komisjon ja Euroopa Parlament tegutsema aktiivselt - ning koos suudame olla veelgi aktiivsemad - Euroopa kodanike tegevuskava edendamisel.
Teine küsimus on seotud teabevahetuse ja demokraatiaga.
Teabevahetus lepingu teemadel ja selle selgitamine meie üldsusele on ennekõike riigi ametiasutuste kohustus.
Siiski on see samuti Euroopa institutsioonide ülesanne.
Nõustun sellega, mida härra Queiró ütles Euroopa Parlamendi rolli olulisuse kohta selles küsimuses.
Meie oleme komisjonis valmis oma kohustusi tihedas koostöös liikmesriikide ja Euroopa Parlamendiga tunnistama.
Nõustun Kelami ja Nassaueri tähelepanekutega subsidiaarsuse põhimõtte kohta.
Väga oluline on rõhutada selle asutamislepingu lisandväärtust demokraatia osas.
See muudab Euroopa demokraatlikumaks ja vastutavamaks ning omistab suuremat rõhku subsidiaarsusele.
Subsidiaarsus on võimalus tugevdada Euroopat ja Euroopa institutsioone, mitte muuta neid institutsioone nõrgemaks, kuna tihedas koostöös kodanikega muutuvad nad õiguspärasemaks ja võivad teha paremaid otsuseid.
Usun samuti, et teabevahetuse puhul oleks õige - nagu rõhutas härra Corbett - selgitada uut demokraatlikku mõõdet.
Oleme Euroopa Liidus uhked selle üle, et meil on selline demokraatlik süsteem.
Me saame seda alati paremaks teha, kuid maailmas ei ole ühtki teist paika, kus oleks nõnda palju demokraatlikku osalust rahvusvahelisel tasandil kui Euroopa Liidus.
Samuti peaksime teabevahetuse puhul selgitama välja meie tugevdatud tegutsemisvõimet kodanike nimel valdkondades, mis valmistavad neile muret, näiteks kliimakaitse, energia ja ränne.
Need on meie kodanike konkreetsed mured ning me peame need mured lahendama.
Teabevahetuse osas peaksime samuti rõhutama tugevdatud tegutsemisvõimet rahvusvahelisel areenil.
Lõpuks soovin rõhutada ühte punkti, mida rõhutas härra Poignant ja ma tänan teda Jean Monnet tähtsuse rõhutamise eest.
Vastab tõele, et Lissaboni leping ei ole täiuslik, kuid mõnikord räägivad inimesed, et oleme loobumas EÜ asutajaliikmete väärtustest ja kohustustest.
See pole tõsi.
Teeme seda, mida Jean Monnet ja paljud teised on öelnud: me loome ühise projekti pas ą pas ehk sammhaaval ning me peame selle tegemisel möönma, et peame pühenduma oma kodanikele ning et peame täitma konkreetseid ülesandeid ja saavutama konkreetseid tulemusi.
Lissaboni tippkohtumine, mis keskendub reformilepingule ja institutsioonidele ning teisel päeval näitab teed globaliseerumisele ja sellele, kuidas üheskoos tugevdada oma tegutsemisvõimet selleks, et astuda vastu globaliseerumise väljakutsele, on tõepoolest andnud ette tegevuskava Euroopa tulevikule.
Seetõttu oli see suur edusamm ning eesistujariik Portugal, liikmesriigid, Euroopa Parlament ja komisjon peaksid tõepoolest tähistama seda fakti ning vaatama tulevikku taastunud eneseusaldusega.
(Aplaus)
Suur tänu komisjoni presidendile.
See arutelu on näidanud, et me usume oma mandri, Euroopa tulevikku.
Me peaksime selle suunas töötamisele veelgi rohkem pühenduma.
Suur tänu.
Arutelu on lõppenud.
Kirjalikud deklaratsioonid (kodukorra artikkel 142)
kirjalikult. - (FR) Minu esimesed sõnad on õnnitlused liikmesriikide juhtidele ajaloolise kokkuleppe puhul, mille nad sõlmisid Lissabonis, mis lõpetab palju aastaid kestnud institutsioonilise ebakindluse.
Ma tervitan Prantsusmaa presidendi Nicolas Sarkozy järeleandmatut hulljulgust, tarkust ja asjalikkust ning Angela Merkeli suurepärast Saksamaa eesistumist 2007. aasta esimesel poolel, mis tõi institutsioonilise tegevuse rööbastele tagasi.
Ma sooviksin õnnitlustele lisada esimehe Valéry Giscard d'Estaingi tunnustamise suurepärase ja tohutu töö eest.
See kokkulepe korjab kokku vana teksti olulised poliitilised eelised: Euroopa Liidu stabiilne eesistumine, inimene, kes vastutab Euroopa diplomaatia eest, ning uus kvalifitseeritud häälteenamusega hääletamise mehhanism ning samal ajal Euroopa Parlamendi pädevuste tugevdamine.
Mul on kahju, et on loobutud Euroopa Liidu sümbolitest (lipp, hümn ja moto).
See leping võtab samuti arvesse sõnumit, mille prantslased ja hollandlased edastasid vana lepingu tagasilükkamisega, seeläbi, et ei jää esialgse teksti põhiseadusliku iseloomu juurde, ning seeläbi, et ei raiu Euroopa Liidu aluslepingute kivisse kogumikku Euroopa riiklikest poliitikatest, vaid selle asemel kuulub Euroopa demokraatia toimimise hulka.
kirjalikult. - (HU) Ma pean seda suureks sammuks, et poliitikud, kes olid Lissabonis, olles teadlikud oma vastutusest ja jättes kõrvale oma ajaloolised lahkhelid, jõudsid kokkuleppele lepingu üle, mille valmimiseni kulus kuus pikka aastat ning mis kujundab Euroopa tulevase näoilme ja kehtestab raamistiku, mis võimaldab Euroopal tõhusalt toimida.
On oluline, et selle dokumendi, mis allkirjastatakse tänavu 13. detsembril, ratifitseerimisprotsess kulgeks liikmesriikides takistusteta.
On ülioluline, et Euroopa Parlament jätkaks oma toetuse tagamist reformilepingule ning siinkohal juhime veel kord liikmesriikide tähelepanu ratifitseerimisprotsessi olulisusele.
Ungari on alati toetanud kindlalt põhiseaduslikku protsessi ja uskunud, et varem või hiljem leiavad liikmesriigid ühise keele ja suudavad Euroopa integratsiooniprotsessiga edasi minna.
Euroopa Parlamendi väliskomisjoni liikmena usun, et on oluline rõhutada, et vastu võetud dokument võib aidata positiivselt kaasa Euroopa Liidu välispoliitika tõhusamaks muutmisele ning võib samuti tõsta selle tõhusust rahvusvahelisel diplomaatilisel areenil.
Reformilepinguga ei oodata muutuste toimumist mitte ainult välispoliitika valdkonnas, vaid samuti paljudes teistes küsimustes, mis on üliolulised ELi tõhusaks toimimiseks.
Näiteks avab see võimaluse, et uus Euroopa Parlament ja Euroopa Komisjon, mis moodustatakse 2009. aastal, suudavad alustada tööd palju tõhusamal, läbipaistvamal ja demokraatlikumal alusel.
Selle ühise edu jaoks on ennekõike vaja poliitilist tahet võtta ühismeetmeid, sestap tundkem lepingust rõõmu, kuid protsessi edu tagamise huvides ei tohi me siinkohal peatuda; peame jätkama ühiseid jõupingutusi selle tagamiseks, et ratifitseerimisprotsess jõuab edukale lõpule.
Reformilepingu üle kokkuleppele jõudmiseks anti Lissabonis suletud uste taga üle väga palju kingitusi: Itaalia saab lisakoha Euroopa Parlamendis ja Bulgaaria kirillitsa "evro”, Poola jätkab otsustusprotsessi blokeerimist ka paljudel tulevastel aastatel ning Austria jätab Saksa üliõpilased oma ülikoolidest välja.
Selline lehmakauplemine on keskaegne ja vastuolus meie püüdlustega saavutada liidus suurem läbipaistvus.
Sellele vaatamata võime olla rahul, et lõpuks ometi, pärast mitmeid aastaid kestnud arutelusid, oleme kokkuleppele punkti pannud, kuna leping parandab meie praegust olukorda.
See ei ole küll kõige oivalisem kokkulepe, kuid tagab Euroopas suurema demokraatia.
See annab Euroopa Parlamendile ja riikide parlamentidele rohkem mõjujõudu, võimaldab Euroopa kodanikel mõjutada poliitikat vahetumalt.
See vastab vajadusele ühise energia- ja välispoliitika järele.
Kopenhaageni kriteeriumide järeleandmatu jõustamine on paratamatu ning lõpuks on samuti vaja rohkem demokraatlikku vastutust nn oranži kaardi kasutuselevõtmisel, mis annab riikide parlamentidele võimaluse võidelda Euroopa õigusloome vastu subsidiaarsuse põhimõtte alusel.
kirjalikult. - (PL) Tõde reformilepingu kohta on samasugune nagu Euroopa põhiseaduse kohta.
Need dokumendid muudavad rahvusvahelise korralduse, milleks on Euroopa Ühendus, samuti liikmetevahelise liidu, milleks on Euroopa Liit, mandri superriigiks.
Samuti mõjutavad nad sellise superriigi tunnustamist (liitumise abil Euroopa inimõiguste 1950. aasta konventsiooniga, mille osapoolteks saavad olla ainult riigid).
Need dokumendid avavad tee ühtse Euroopa õiguse loomisele ilma liikmesriikide kaasamiseta (Euroopa Kohtu poolse põhiõiguste harta tõlgendamise kaudu).
Võrdväärse tähtsusega näidete loetlemisele võiks kulutada palju aega.
Seda olukorda arvesse võttes trotsime Euroopa kodanikele õiguste tagamise küsimust uues superriigis, kuna praeguse hetkeni on liikmesriigid olnud need, kes on oma kodanikele neid tagatisi andnud.
Seda probleemi ei ole reformilepingus üldse käsitletud.
Kuna kodanike õigused ei ole mitte midagi muud kui kogukonna elu tasandile tõstetud inimõigused, kuna superriigi loomise projekti tõttu seisame silmitsi inimõiguste kriisiga Euroopas.
Peame seetõttu lükkama reformilepingu tagasi ja hakkama tegema põhjapanevat tööd süsteemi kohta, et tagada inimeste õigusi Euroopa integratsiooni tingimustes.
Kui me seda ei tee, siis ähvardab Euroopat järgmine totalitaarsuse plahvatus.
Päevakord
Daamid ja härrad, fraktsioonide nõusolekul ja vastavalt meie kodukorrale teen ettepaneku teha käesoleva osaistungjärgu päevakorras järgmised muudatused.
Esiteks teen ettepaneku lükata järgmisse osaistungjärku edasi hääletus ELi-Venemaa tippkohtumise teemalise arutelu lõpus esitatud resolutsiooni ettepanekute üle.
fraktsiooni ALDE nimel. - Härra juhataja, soovin tõstatada töökorraldusliku küsimuse vastavalt kodukorra artiklile 166 ja viitega artiklitele 45, 77, 89, 113 ja 155.
Eile otsustasime, et koostame sellel nädalal resolutsiooni ELi ja Venemaa tippkohtumise kohta, ning minu fraktsioon on veendunud, et peaksime selle juurde jääma.
Ma tean, et selle otsuse üle püütakse viia läbi kordushääletust, kuid ma loodan, et parlament lükkab arukalt sellise kitsarinnalise lähenemisviisi poliitikale tagasi.
(Aplaus)
Kas on teisi märkuseid?
fraktsiooni PSE nimel. - (DE) Härra juhataja, see puudutab nüüd samuti kaasparlamendiliikmeid.
Meid ei teavitatud sellisest rakendusest.
Eile oli siin teabevahetuse probleem.
Ei Euroopa Rahvapartei (Kristlike Demokraatide) ja Euroopa Demokraatide fraktsiooni ega minu fraktsiooni teavitatud sellest palvest.
Sel põhjusel tunneme end kõrvalejäetuna ja oleme hääletamisest hoidunud.
Me mõlemad - st minu kolleeg härra Daul ja mina - esitame täna hommikul ettepaneku, et muudame seda resolutsiooni veelgi konkreetsemaks.
Me märgime soovi resolutsiooni järele ja tunnustame seda tingimusel, et täiendame seda hoolikalt.
Pärast tippkohtumist peame samuti saama kogu olemasoleva teabe, seetõttu teeme ettepaneku lükata see edasi kuni tippkohtumiseni.
fraktsiooni Verts/ALE nimel. - (DE) Härra juhataja, ma ei tea, kui tihedalt suured fraktsioonid omavahel suhtlevad.
Me oleme alati öelnud, et soovime resolutsiooni - peasekretariaate on sellest teavitatud.
Oleme öelnud, et kui räägite avameelselt selle vastu, siis teeme meie samamoodi esmaspäevahommikusel hääletamisel, millele meil on õigus.
Me oleme seda alati öelnud ja kui seda ei ole teile edasi öeldud, siis ei ole see mitte meie, vaid teie probleem.
Mis puutub sisusse: näiteks on viimastel nädalatel Venemaal võetud vastu uus seadus äärmuslaste kohta, mis piirab ilmselgelt ajakirjandusvabadust ja arvamusvabadust.
Seetõttu soovime, et resolutsioon võetaks vastu enne tippkohtumist, et EL saaks anda teada meie seisukohast Venemaa suhtes selle resolutsiooni kaudu.
Pärast tippkohtumist on meil ju võimalik koostada veel üks resolutsioon tulemuste kohta, aga parlament, mis tahab olla poliitiline, peaks enne tippkohtumist võtma häälteenamusega vastu poliitilise arvamusvabaduse, et näidata Venemaale, mida meie siin Euroopa Parlamendis mõtleme vabadusest ja demokraatiast.
(Aplaus)
(DE) Härra juhataja, küllap nõustume kõik sellega.
Daniel Cohn-Bendit väljendas selgelt seda, mida me kõik mõtleme.
Siiski kehtib siin parlamendis kodukord, mitte seetõttu, et soovime inimesi piinata, vaid seetõttu, et suurtel fraktsioonidel, kus on oluliselt rohkem kui 200 liiget, on samuti probleeme, mida teie fraktsioonis, härra Cohn-Bendit, on ehk vähemal määral - nimelt peame saama üksteisega konsulteerida.
Kui ma liidan Euroopa Rahvapartei (Kristlike Demokraatide) fraktsiooni ja Euroopa Demokraatide ja oma fraktsiooni liikmete arvu kokku, siis on siin parlamendis oluliselt rohkem kui 450 liiget, kes vajavad konsulteerimiseks pisut aega.
Seetõttu teeksin järgmise ettepaneku: selle, mida härra Cohn-Bendit siin ütles, et peame Vene poolele teada andma, et peame seda seadust ebaõiglaseks ja see tuleb tühistada, komisjon ja nõukogu võivad siit jätkata.
See on kindlasti kogu Euroopa Parlamendi tahteavaldus, mis on saanud selgeks juba selle arutelu käigus.
Kuid resolutsiooni üle, mis sisaldab 60-70 punkti, tuleb pisut arutleda ja ainult seda tehes saab see toimida.
Seetõttu palume arutelu, resolutsiooni projekti ja hääletamist siis järgmisel istungil.
See on tegelikult õiglane kompromiss.
Palun sellele heakskiitu!
Daamid ja härrad, vastavalt kodukorrale on küsimus, mille härra Watson tõstatas, õige ja kodukorras juba hästi sissetöötatud.
Siiski on selge, et selles küsimuses lähevad arvamused lahku.
Vastavalt kodukorrale lahendame selle küsimuse meile ainuvõimalikul viisil, mis põhineb sellele, et parlament on suveräänne.
Seetõttu korraldame kaks hääletust: esimene hääletus seisneb hääletamises selle üle, kas soovite selle küsimuse üle hääletada.
Kui selle hääletuse tulemus on negatiivne, jääb päevakord nii, nagu see on, ja muudatusi me ei tee.
Kui otsustate, et soovite hääletada, siis hääletame küsimuse üle, kas hääletada või mitte resolutsiooni ettepanekute edasilükkamise üle.
Seetõttu panen hääletusele küsimuse, kas parlament soovib selle küsimuse üle hääletada.
(Parlament otsustas küsimuse üle hääletada)
Niisiis panen nüüd hääletusele ettepaneku, mida teile tutvustasin, milleks on lükata järgmisse osaistungjärku edasi hääletus ELi-Venemaa tippkohtumise teemaliste resolutsiooni ettepanekute üle.
Need, kes hääletavad poolt, hääletavad selle hääletuse edasilükkamise poolt järgmisse osaistungjärku, ja need, kes hääletavad vastu, hääletavad päevakorra mittemuutmise poolt.
(Parlament kiitis ettepaneku heaks)
Teiseks teen ettepaneku, et järgmised kaks raportit, mis on päevakorras neljapäeval kell 15.00-16.00, lükataks päevakorras vahetult hääletuste järele neljapäeval kell 12.00:
Margie Sudre kalanduskomisjoni nimel koostatud raport muudetud ettepaneku kohta võtta vastu nõukogu määrus, milles käsitletakse partnerluslepingu sõlmimist kalandussektoris Euroopa Ühenduse ja Madagaskari Vabariigi vahel - C6-0064/2007 - ning
Emanuel Jardim Fernandesi kalanduskomisjoni nimel koostatud raport ettepaneku kohta võtta vastu nõukogu määrus Euroopa Ühenduse ja Mosambiigi Vabariigi vahelise kalandusalase partnerluslepingu sõlmimise kohta - C6-0284/2007 -.
Kui rohkem märkuseid ei ole, lisame need hääletused neljapäevastele hääletustele kell 12.00.
Härra juhataja, tõstatan töökorraldusliku küsimuse härra Watsoniga samal õiguslikul alusel.
Soovin ainult juhtida tähelepanu sellele, et meil on olnud väga oluline arutelu demokraatia suurenemise üle ELis.
See taktika, mis on ilmselgelt edukas, näitab, et demokraatiat, isegi siin Euroopa Parlamendis, on vaja laiendada.
Ma võin öelda suure fraktsiooni - fraktsiooni PPE-DE liikmena, mille liikmeks olemise üle olen ma eriti uhke -, et süüdistus resolutsiooni mittejärgmise eest esitati teistele fraktsioonidele.
Avastasin, et see oli kahe suure fraktsiooni vahel sõlmitud kokkulepe.
On üsna selge, et see ei ole jätkamiseks rahuldav viis.
Ma nõustun otsusega.
Minu praktiline soovitus teile, härra president, oleks tagada, et täieliku sõnasõnalise aruande ELi ja Venemaa tippkohtumise kohta peaks nõukogu eesistuja ning komisjoni president esitama president Putinile tippkohtumise ajal ja mitte pärast seda.
(Aplaus)
- (FR) Härra juhataja, kalandusraportite päevakorda kandmisega seoses ma ei tea, kas see oli tõlkeviga, kuid te ütlesite, et see saab olema koos aruteluga ja tuleb päevakorda neljapäeva hommikul.
See saab olema ilma aruteluta.
Sestap arvan, et see oli tõlkeviga.
Daamid ja härrad, teeme ettepaneku, et need tuleb kanda neljapäevasesse hääletustundi kell 12.00.
Mõlemad on praegu kantud päevakorda koos aruteluga neljapäeval kell 15.00-16.00.
Seetõttu teeme ettepaneku kanda need ilma aruteluta neljapäevasesse hääletustundi, mis toimub kell 12.00.
(Parlament kiitis ettepaneku heaks)
1.
EÜ ja Tšiili assotsiatsioonileping (Bulgaaria ja Rumeenia ühinemine) (hääletus)
- Soovitus: Helmuth Markov (A6-0361-2007)
2.
EÜ ja Šveitsi vaheline teadus- ja tehnikakoostöö leping (hääletus)
- Raport: Angelika Niebler
3.
Ühenduse sordikaitse (hääletus)
- Raport: Neil Parish (A6-0373-2007)
4.
Tuumaenergia (Pariisi konventsiooni muutva protokolli ratifitseerimine Sloveenia poolt) (hääletus)
- Soovitus: Giuseppe Gargani (A6-0369-2007)
5.
ÜRO Euroopa Majanduskomisjoni Espoo konventsioon (hääletus)
- Raport: Miroslav Ouzkż (A6-0395-2007)
6.
Euroopa ühenduste finantshuvide kaitse konventsioon (hääletus)
- Raport: Jean-Marie Cavada (A6-0360-2007)
7.
Schengeni infosüsteemi (SIS) keskkonna andmeside infrastruktuur (otsus) (hääletus)
- Raport: Carlos Coelho (A6-0357-2007)
- Enne hääletust:
Härra juhataja, kuna oleme graafikust maas, teen kolm lühikest märkust. Esiteks avaldab parlament kahetsust viivituse pärast seoses SIS II-ga; teiseks seisab parlament silmitsi hädaolukorraga, sest kui me ei otsusta praegu, võivad liikmesriigid taastada sisepiirid, mis on lubamatu; kolmandaks eelistab parlament SISNETi kokkuleppe laiendamise tehnilist lahendust ning peab alternatiivset lahendust - kokkulepet s-Testaga - rahaliselt kahjulikuks lahenduseks, kuid kahjuks peame säilitama mõlemad, et ennetada piiride tekkimist, mida mitte keegi ei soovi.
8.
Globaliseerumisega Kohanemise Euroopa Fondi kasutuselevõtmine (hääletus)
- Raport: Reimer Böge
9.
Raamdirektiiv pestitsiidide säästva kasutamise kohta (hääletus)
- Raport: Christa Klaß (A6-0347-2007)
- Enne hääletust:
Härra juhataja, tõstatan töökorraldusliku küsimuse kodukorra artikli 166 alusel, et tühistada meie kodukorra artikli 37 lõige 1.
Kodukorra artikli 37 lõige 1 käsitleb Euroopa Parlamendi juurdepääsu dokumentidele ja sätetele.
Enne pestitsiidide üle hääletamise algust pommitati paljusid, kui isegi mitte kõiki parlamendiliikmeid e-posti teel palvega hääletada muudatusettepanekute poolt, mis lähevad isegi kaugemale kui komisjon meilt seda sooviks.
Need elektronkirjad on pärit organisatsioonilt Pesticide Watch (pestitsiidide järelevalve), mille liikmesorganisatsioonid said Euroopa Komisjonilt suurel hulgal rahalisi vahendeid. Tõepoolest: osa 11,7 miljonist eurost kulutati kahel eelmisel aastal eelarvereal, mis on seotud komisjoni tegevusprogrammiga valitsusväliste organisatsioonide edendamiseks, mis peamiselt tegutsevad keskkonnakaitse ja programmi Life+ raames.
Vastavalt kodukorra artikli 37 lõikele 1, kas tohin paluda erinevaid arvamuste vahetusi komisjoni ja nende valitsusväliste organisatsioonide vahel, kes on teinud meile lobitööd kõigis nimetatud küsimustes?
Selline palgalehe alusel lobitöö tegemine on endaga kindlasti toonud kaasa elektronkirjade arvu suurenemise Euroopa Parlamendi liikmetele, kuid muidugi mõista on see vale, kui üks komisjoni peadirektoraatidest kasutab suurtes summades maksumaksjate raha ning kuritarvitab valitsusväliste organisatsioonide rolli, püüdes ja muutes parlamendiliikmete ja komisjoni juhtiva peadirektoraadi seisukohti selles küsimuses.
(Tugev aplaus paremalt poolt)
Härra Heaton-Harris, me edastame teie märkuse.
10.
Taimekaitsevahendite turuleviimine (hääletus)
- Raport: Hiltrud Breyer
- Pärast hääletamist muudatusettepaneku 243 üle:
Härra juhataja, töökorralduslikult on see täielik läbikukkumine ning me peaksime üle minema täielikule elektroonilisele hääletamisele.
See on kohutavalt naeruväärne!
(Aplaus)
Härra Booth, see ei ole läbikukkumine.
On tekkinud mõned vead, mis on statistiliselt võttes sellise pikkusega hääletamise puhul täiesti normaalsed.
Naeruväärsed on teiesugused sekkumised.
(Aplaus)
- Enne hääletamist õigusloomega seotud resolutsiooni üle:
Härra juhataja, töökorralduslikult ei soovi ma asju pikendada ning te olete liiga viisakas, et seda öelda, ent on olemas artikkel, mis lubab presidendil panna - kui tegu on nõnda pika hääletusega: kolmkümmend hääletust, mis kõik on kaheksa lehekülge pikad - see Euroopa Parlamendis hääletusele nii, et raport saadetaks tagasi vastutavale komisjonile põhjalikuks uurimiseks ja uuesti esitamiseks.
Usun, et peaksime seda artiklit sagedamini kohaldama.
(Aplaus)
fraktsiooni PSE nimel. - (DE) Härra juhataja, olete teinud väga head tööd ja seega teeninud ära hea lõunasöögi, nagu me kõik.
Me peaksime hääletamise homsele edasi lükkama.
Härra juhataja, kell on kaks pärastlõunal, me peaksime hääletamise katkestama.
Mul on tõeliselt kahju, et selline raport peab jõudma täiskoguni.
Teen ettepaneku, et järgmine kord tehakse sellega komisjonis rohkem tööd ja tulevikus, parlamendi reformimise kava kohaselt, vaadatakse need eeskirjad läbi.
Me ei saa jätkata sellisel viisil töötamist.
(Aplaus)
(FR) Härra juhataja, arvan, et see, mida minu kaasparlamendiliige just äsja ütles, on üpris õige, kuid ta peaks tunnistama, et tema fraktsioon oli see, kes ei austanud parlamendikomisjonis töötamist ja esitas kõik muudatusettepanekud täna siin.
(Aplaus)
(IT) Härra juhataja, daamid ja härrad, antud päevakorrapunkti puhul võttis komisjon härra Cohn-Benditi sõnutsi otsuse vastu selge häälteenamusega, siiski töötab parlament selle otsuse vastu viisil, mida võib nimetada sihilikuks töö takistamiseks.
Selline on olukord tegelikult.
Sestap ei ole see küsimus seotud kodukorraga, vaid on seotud poliitilise hoiakuga.
Daamid ja härrad, kokku on langenud kaks õnnetut olukorda.
Esiteks oli meil väga pikk eelnev arutelu, mis lükkas edasi hääletamise, ning teiseks on meil täna tegu selle istungjärgu ühe suurima hääletusega.
Sel põhjusel katkestame hääletuse antud etapis ja ma tänan teid koostöö eest.
Hääletused
Järgmine päevakorrapunkt on hääletused.
(Hääletuste tulemused ja muud üksikasjad: vt protokolli)
Selgitused hääletuse kohta
kirjalikult. - (PT) Kõnealuse konventsiooni - mille eesmärk on määrata kindlaks poolte kohustused teatavate meetmete keskkonnamõju hindamisel nende varases kavandamisjärgus ja millega tehakse riikidele üldiseks kohustuseks teatada kõigist suurematest projektidest, mis võivad avaldada olulist negatiivset piiriülest keskkonnamõju, ning konsulteerida nende projektide osas - allkirjastasid ühendus ja selle liikmesriigid 26. veebruaril 1991. aastal ja selle kiitis ühendus heaks 27. juunil 1997. aastal.
Parlament kiitis heaks mõned muudatusettepanekud, eriti muudatusettepaneku, millega laiendatakse avalikkuse määratlust artikli 1 punktis x, eesmärgiga selgitada, et avalikkus, mis konventsiooni kohaselt võib menetlustes osaleda, hõlmab kodanikuühiskonda ja eelkõige valitsusväliseid organisatsioone, ning millega avatakse konventsioon poolte kohtumisel antud heakskiidu korral ühinemiseks Euroopa Majanduskomisjoni mittekuuluvatele liikmesriikidele, mis on väärt meie toetust.
Teine muudatusettepanek näib meie jaoks olevat vähem oluline.
Põhimõtteliselt ma ei usu, et need võiks valmistada mingeid probleeme.
Seetõttu nõustusime raportööriga ja hääletasime selle raporti poolt.
kirjalikult. - (EL) Lühike raport sisaldab tõsiseid lõhesid, mis muudavad küsimuse tähtsuse olematuks.
Õigusloomega seotud eeskirjad, millega reguleeritakse keskkonnakaitset, on kompromiss vajaduse vahel kaitsta keskkonda ja suurte ettevõtete nõudmise vahel muuta oma ülemäärane tulu maksimaalseks, tulgu, mis tuleb.
Tuluga tegelemine muudab ELi riikidevaheliste ettevõtete konkurentsivõime kõige muu kõrval esmatähtsaks.
Järgnevalt kirjeldatud punktid iseloomustavad seda:
i. Kyoto protokoll, kus saasteainetega kauplemine on silmapaistev;
ii. kogu õiguslik raamistik, mis lihtsustab GMOde kasutamist ja kasutuselevõtmist;
iii. õigusakt selle üle järelevalve teostamise kohta, kas keemilisi aineid kasutatakse tarbekaupades lubatud tasemel.
Selle õigusakti väljakujundamiseks kulus 40 aastat, ehkki selles on loomulikult palju erandeid, alates 1967. aastast (direktiiv (67/458/EMÜ) kuni 2007. aastani, mil jõustus REACHi määrus;
iv. jätkuvalt väga puudulik õiguslik raamistik radioaktiivsete jäätmete integreeritud käitlemise kohta;
v. biokütuste edendamine konkurentsimoonutuste abil toidukultuuride arvelt.
Rahvusvahelistel ettevõtetel on lubatud sellele vaatamata tegutseda keskkonnavaenulikult.
Neid karistatakse üksnes mõne trahviga, mis moodustavad väga väikese osa täiendavast tulust, mis tekib keskkonna hävitamise tulemusel.
Seda tõestab mõttetera, et kes maksab, see tellib muusika.
Usume, et need on olulised tegematajätmised.
Vaja on lühidat, kuid väga tähendusrikast ja kasulikku viitamist nendele küsimustele.
kirjalikult. - (PT) Euroopa ühenduste finantshuvide kaitse konventsioon ja selle protokollid sisalduvad justiits- ja siseasjade valdkonna konventsioonide ja protokollide loetelus, mis moodustab ühinemisakti I lisa.
Kõnealune konventsioon ja selle protokollid võeti vastu 1996. aastal eesmärgiga kehtestada ühine alus ühenduse finantshuvide kaitsmise kohta kriminaalõigusega ning see jõustus 2002. aastal, pärast seda, kui selle oli ratifitseerinud 15 liikmesriiki.
Selleks et vältida aja ja jõupingutuste raiskamist vaevarikastele läbirääkimistele, lepingu sõlmimisele ja ratifitseerimisele (27 liikmesriigi poolt) iga konventsiooni konkreetse ühinemisprotokolliga seoses, nähakse Rumeenia ja Bulgaaria ühinemisaktiga ette lihtsustatud süsteem ühinemiseks konventsioonide ja protokollidega, mille liikmesriigid on sõlminud Euroopa Liidu lepingu artikli 34 või EÜ asutamislepingu artikli 293 alusel.
Seetõttu toetan soovitust võtta vastu nõukogu otsus, mis lihtsustab käesoleva konventsiooni jõustumiskuupäeva kindlaksmääramist Rumeenia ja Bulgaaria suhtes.
Ma sooviksin rääkida kahe dokumendi paketist - komisjoni ettepanekust ja nõukogu otsusest Schengeni infosüsteemi (SIS) infrastruktuuri paigaldamise, rakendamise ja haldamise kohta.
Ma hääletasin mõlema resolutsiooni poolt ja olen seisukohal, et need on väga olulised ELi õigusloomega seotud dokumendid.
See, et SIS II käivitamist lükatakse kogu aeg edasi, on häbiväärne lugu.
Me oleme nii palju graafikust maas, et on väga oluline leida sellest olukorrast väljapääs, mis võimaldaks meil kasutada SIS 1+ võrku ka pärast 13. novembrit 2008, st laiendada SISNETi võrgu pakutavat teenust ja luua varulahendus s-TESTA võrgule.
Nüüd on selge, et SIS II rakendamiseks eraldatud inim- ja finantsressursid tuleb ära jagada kolme projekti vahel, mida arendatakse samal ajal: SIS II, SISone4all ja andmeside infrastruktuuri paigaldamine, rakendamine ja haldamine.
See mõjutab negatiivselt SIS II rakendamist.
Sel põhjusel on otsus SIS 1+ ja seejärel SISone4all rahastamise kohta väga oluline: kas seda rahastavad kõik osapooled või saab SISNET näiteks rahalisi vahendeid ELi eelarvest?
ELi ja liikmesriikide rahaliste vahendite nõuetekohane jaotamine on väga oluline.
Kuid võttes arvesse projekti tähtsust ELi julgeoleku suhtes, on ilmne, et SIS II on esmatähtis.
Peame eraldama rahalisi vahendeid ELi julgeolekule ja andmeside infrastruktuuri arendamisele.
kirjalikult. - (RO) Vaid aasta pärast Globaliseerumisega Kohanemise Euroopa Fondi loomist 2006. aastal esitati fondile palve.
Ma tervitan hääletamist otsuse üle fondi kasutuselevõtmise kohta, mis kujutab endast esimest püüet toetada Euroopa kodanikke, kes seisavad silmitsi globaliseerumise väljakutsetega.
Globaliseerumine on nähtus, mis pakub meile arvukalt võimalusi ja juhuseid, kuid valmistab samuti probleeme selle tagajärgedega kohanemisel.
Sestap on väga oluline, et Euroopa Liit ei oleks mitte ainult suuteline sellistele väljakutsetele vastama, vaid samuti suudaks neile tõhusalt läheneda vajalike finantsinstrumentide kiire kasutuselevõtmise abil.
Euroopa kodanike edasine turvalisus ja usaldusväärsus sõltub meie tegudest ja algatustest.
Mul on väga hea meel tervitada selle fondi orientatsiooni tööõiguse ja tööohutuse valdkonnale, kuid samas rõhutan hariduse olulisust antud valdkonnas ja vajadust võtta seda valdkonda arvesse samuti fondi tulevasel kasutuselevõtmisel.
Lõpuks loodan, et tulevikus saavad vajaduse korral kõik ELi liikmesriigid kasu Globaliseerumisega Kohanemise Euroopa Fondi kasutuselevõtmisest, mille vähem positiivsed mõjud mõjutavad meid kõiki, sealhulgas uusi liikmesriike.
See on ainus viis, kuidas meil õnnestub luua tõeliselt jätkusuutlik areng ELi territooriumil tervikuna.
kirjalikult. - Hääletasin Globaliseerumisega Kohanemise Euroopa Fondi esmakordse kasutuselevõtmise poolt.
Fond loodi pärast fraktsiooni PSE edukat kampaaniat, et leevendada globaliseerumise mõjusid Euroopa töötajatele.
Nimetatud juhul on fondi kasutatud, et aidata koondada ligi 900 mootorsõidukitööstuse töötajat Prantsusmaal.
kirjalikult. - (PT) 2007. aasta märtsis taotles Prantsusmaa abi Globaliseerumisega Kohanemise Euroopa Fondilt seoses 1345 töötaja koondamisega ettevõttes Renault SA ja 1057 töötaja koondamisega ettevõttes Peugeot SA ja nende tarnijate töötajate koondamisega.
Eelarvepiirangute tõttu sellele fondile (500 miljonit eurot aastas), selle piiratud abikõlblikkuskriteeriumide tõttu ja ajaomaste töötajate arvu tõttu oli ühenduse panus suurusjärgus 3 816 280 eurot.
Seega moodustab see 1902 eurot iga Renault'ga seotud koondatud töötaja kohta ja 1190 eurot iga Peugeot'ga seotud koondatud töötaja kohta.
Euroopa Komisjoni hinnangul võib sellest fondist saada kasu 35 000-50 000 töötajat, kuid ELi andmed näitavad, et ümberstruktureerimise tulemusel koondatud töötajate arv ületab pool miljonit.
Olukord on seda tõsisem, kuna enamik nendest töötajatest koondati ümberstruktureerimise tulemusel ELi-siseselt ning seetõttu ei hõlmata neid fondi abikõlblikkuskriteeriumidega.
Tegelikult on vaja lõpetada liberaliseerimise ja tulu suurendamise poliitika, mis põhjustab ümberpaigutamist ja ümberstruktureerimist, ning võtta meetmeid töökohtade säilitamiseks.
kirjalikult. - (PL) Globaliseerumisega Kohanemise Euroopa Fond loodi 2006. aastal Prantsusmaal põhiseaduse kohta korraldatud rahvahääletuse nurjumise märkimisväärse mõju tingimustes.
Juba algusest peale jäi mulje, et see on hüvitamise viis, mis on seotud töökohtade ümberpaigutamise süveneva probleemiga uutesse liikmesriikidesse, mitte globaliseerumise probleemiga.
Sellisel kujul on fond vastus kartustele, mis on seotud Euroopa Liidu laienemisega, tugevdades neid oluliselt ja takistades kasu, mis võib tekkida 2004. aastal ühinenud uutest ja vanadest liikmesriikidest koosnevale Euroopale.
Pole mingi üllatus, et alustame abitaotlusega Prantsusmaalt, mis on seotud Peugeot' ja Renault' tarnijate probleemidega summas 3,8 miljonit eurot.
Abitaotlus on nõuetekohaselt põhjendatud ja sai Euroopa Parlamendi eelarvekomisjoni täieliku toetuse.
Ma loodan, et Globaliseerumisega Kohanemise Euroopa Fond ei muutu tüüpiliseks süsteemseks kasumlikkuse taotlemise vahendiks ehk teisisõnu meetodiks, mille abil raskustes siplevad ettevõtted püüavad saada ELi toetusi kriteeriumide alusel, mis ei ole väga täpsed.
Liiga paljud Euroopa ettevõtted seisavad silmitsi ümberkorraldamise probleemiga maailmamajanduse konkurentsivõime nime all ning fond, mille aastane ülemmäär on 500 miljonit eurot, peab kõigile nendele vajadustele vastu tulema.
kirjalikult. - Ma hääletasin selle raporti poolt, millega Euroopa Parlament toetab Globaliseerumisega Kohanemise Euroopa Fondist, mis asutati fraktsiooni PSE tugeva toetusega töötajate globaliseerumisega seotud mõjude leevendamiseks, rahaliste vahendite esmakordsele jaotamisele.
kirjalikult. - (PT) Otsus võtta kasutusele Globaliseerumisega Kohanemise Euroopa Fond ja vastata Prantsuse valitsuse abitaotlusele on võimalus, mille üle peaksime põhjalikult järelevalvet teostama kontrollimaks, kas kõnealune fond pakub tõepoolest soovitud tulemusi.
Vastavalt sellele, mis kerkis esile arutelu käigus, mis peeti fondi loomise päeval, on fondi eesmärk olla institutsiooniline solidaarsusreform globaliseerumise protsessi ettenägematute ja negatiivsete tagajärgede suhtes.
Ilmselt on turu vaba reguleerimine alati parem lahendus kui riigi või võrdväärne sekkumine.
Igatahes eksisteerib see fond Euroopa Liidu ja lahenduste kontekstis, mida enamik liikmesriike kasutab sotsiaalkriiside lahendamiseks, seega on väljakutse tagada esiteks, et selle kasutuselevõtmise tulemused vastavad ootustele, ja teiseks, et sellist tüüpi sekkumine ei saada turule valesid signaale, soodustades seeläbi tahtmatult lahendusi, mis tekitavad isegi suuremat kahju.
Kuna ma usun ja loodan, et see nii ei ole, hääletasin ma selle raporti poolt.
(DE) Härra juhataja, sooviksin tänada oma kaasparlamendiliikmeid hääletuse tulemuse eest.
See põhineb tulemusel raporti kohta, mis käsitleb pestitsiidide säästvat kasutamist.
Kukutasime hääletusel läbi ülemmäärad.
Siiski keskendusime kasutajate ja samuti müügimeeste koolitamisele ja teavitamisele.
Üksnes asjatundlik ja oskuslik pestitsiidide käitlemine suudab tagada säästvust.
Siinkohal rakendatakse loomulikult kõige uuemat tehnoloogiat ja asjakohasemaid teadmisi.
Toetame integreeritud kahjuritõrjet.
Komisjon nõuab integreeritud kahjuritõrje kohutuslikuks muutmist põllumajanduses tervikuna 2014. aastaks.
Ja siinkohal vajame selleks üldist standardit.
Me ei saa integreeritud kahjuritõrjet suruda kindlaksmääratud kriteeriumidesse, kindlasti mitte kõikjal Euroopas.
Integreeritud kahjuritõrjet tuleb alati arendada paindlikult.
Selleks on vaja tehnika hea tava ergutamist ja selleks on vaja ajendit, mis tuleb säilitada.
Me peame seda siin veel üks kord enne teist lugemist arutama.
Meil on veel võimalik koos nõukogu ja komisjoniga jõuda hea tulemuseni, nii et saame Euroopa Liidus jätkata kahjuritõrjega, mis on hetkel võimalik.
Härra juhataja, olen väga pettunud, et parlament ei teinud täna pestitsiidide paketi osas enamat.
Nõnda paljude radikaalsemate ja progressiivsemate küsimuste abil oleksime võinud palju kaugemale jõuda.
Kuid üks valdkond, millele praegu soovin keskenduda, on elanike valdkond.
Neid tuleb pidada eriti ebasoodsas olukorras olevaks rühmaks, ohustatud rühmaks seoses nende õigustega ning täna tegime väikese sammu edasi nende õiguste kaitsmiseks hääletuse abil, mis just leidis parlamendis aset.
Inimesed, kes elavad koolide lähedal, mille lähedal asuvaid põlde pritsitakse, ning inimesed, kes elavad või töötavad põldude lähedal, mida pritsitakse, on äärmiselt suures pestitsiidide mõju ohus.
Nad on pikaajaliselt kokkupuuteohus pestitsiidide seguga, mida pihustatakse nende kogukonnas kogu aasta jooksul ning mõnedel juhtudel isegi aastakümnete jooksul.
Kuni praeguseni ei ole elanikud konkreetse ohustatud rühmana kaitstud.
See on oluline ja tõsine rahvatervise küsimus, kuna põllumajandustootjad ei saa kontrollida õhu kaudu levinud pestitsiide ning uuringud on näidanud, et pestitsiidid suudavad õhus levida mitmeid miile.
Soovin, et oleksime läinud kaugemale ning keelustanud igasuguse õhust pihustamise.
Viimase paarikümne aasta jooksul on esitatud palju raporteid ägedate ja krooniliste haiguste kohta maapiirkondades.
Meie parlament oleks saanud tänase hääletuse abil palju enamat teha, et kaitsta inimesi vähi, leukeemia, mitte-Hodgkini lümfoomi ja mitmete muude haiguste eest, ning ma olen väga pettunud, et me ei kasutanud ära seda võimalust, mis esitati keskkonnakomisjonis.
Kahjuks lükkasid teised fraktsioonid tagasi nõnda paljud nendest positiivsematest meetmetest.
Kuid ma loodan, et inimesed jälgivad täna parlamenti ja avaldavad survet oma esindajatele, et me püüaksime teise lugemise ajal aidata paremini kaasa rahvatervise tagamisele.
Nad ootavad meilt paremini toimimist.
Me oleksime pidanud paremini toimima ning mul on väga kahju, et teised fraktsioonid meid täna ei toetanud.
(HU) Ungari Demokraatliku Foorumi (Magyar Demokrata Fórum - MDF) liikmena kasutan oma häält, et toetada mõlemat õigusloomega seotud teksti eelnõud, millega nähakse ette rangemad eeskirjad ja suurem kontroll taimekaitsevahendite kasutamise suhtes.
Usun, et need sätted on verstapostid teel ohutuma ja tervislikuma toiduainete tootmise poole.
Ained, mis kujutavad ohtu tervisele, tuleb eemaldada ja pestitsiidide üldist kogust, mida me kasutame, tuleb vähendada.
Ungaris on näiteks kasutatud kemikaalide hulk 15 korda väiksem kui Hollandis ja siiski aetakse Euroopa Liidu sekkumise abil Ungari maisi puhul juuksekarva lõhki.
Seetõttu saame ja peame edasi liikuma puu- ja juurviljade ning muude toiduainete tootmise suunas ja kasutama selleks taimekaitsevahendeid säästvalt.
Kui liikmesriigid soovivad koos kohaldada sätteid, peab neil selleks säilima ka võimalus.
Tänan.
(CS) Volinik, ka mina panen pahaks fakti, et inimeste tervis on ohus, näiteks õhust pihustamise korral, ning et pestitsiidide kasutamine suureneb pidevalt resistentsuse suurenemise tõttu taimekaitsevahendite suhtes.
Pole kahtlustki, et peame ajakohastama eeskirjad pestitsiidide ohutu kasutamise kohta Euroopas.
Siiski avaldan kahetsust, et siin parlamendis eelistatakse roheliste ja vasakpoolsete liikmete tõttu populistlikke ettepanekuid, näiteks pestitsiidide kasutamise keeldu kas tervikuna või kohalikul tasandil.
Ma pean seda vastutustundetuks.
Me räägime taimede ravimitest ja nende keelustamine oleks võrdväärne inimmeditsiinis ravimite keelustamisega.
Loomulikult on mõlemad mürgised, kui neid ei kasutata nõuetekohaselt: järelikult peame oma jõupingutused suunama standardite edendamisele ja teabe levitamisele, mitte võtma teaduslikult põhjendamata, valimatuid ja liialt bürokraatlikke meetmeid.
Daamid ja härrad, kaine mõistuse tõttu ei toetanud ma enamikku teie ettepanekutest paketis.
Seega ma ei usu, et Klaßi raport oleks osutunud väga edukaks.
(PL) Härra juhataja, sooviksin öelda, et hääletasin Christa Klaßi raporti poolt ning tegin seda, kuna raport viitab Euroopa Komisjoni esitatud ettepanekute tugevdamisele.
Pestitsiididega töötlemise sageduse vähendamise kontekstis 25% võrra viie aasta jooksul ja poole võrra - 50% - 10 aasta jooksul mainitakse konkreetselt riiklikke tegevuskavasid.
Euroopa Parlamendil on antud küsimuses vaja olla visam ja ta peab Euroopa Komisjoniga võrreldes lähenema n-ö rohelisemalt.
Sooviksin samuti rõhutada, et minu otsust mõjutas fakt, et hääletusele pandud raportis on väide, et kõik liikmesriigid loovad kaitseribad, et takistada pestitsiidide sattumist hoidlatesse ja joogivette.
kirjalikult. - (FR) Arvamuse koostajana vee kvaliteedi kohta nägin, et pestitsiidid on seotud keskkonnaseisundi halvenemisega ning eelkõige pinna- või rannikuvee puhul, kuna need säilivad aja jooksul, võivad kanduda väga kaugele ja kujutada endast saaste hajusvormi, mille asukohta on keeruline kindlaks määrata, kuna see tuleneb äravoolust, otsesest kadumisest mulda ja õhku, taimede pesemisest vihmaga jne.
Üldisemalt võttes võib pestitsiidide praegune kasutamine meie põllumajanduses avaldada kahjulikku mõju meie tervisele.
Komisjoni õigusloomega seotud ettepanekud pestitsiidide kasutamise kohta ning loa andmise ja turuleviimise meetmete kohta olid seetõttu väga oodatud.
Siiski leian, et eesmärgid on ebapiisavad ja sel põhjusel toetasin parlamendi täiskogu istungil edutult seisukohta, mille keskkonnakomisjon oli vastu võtnud, paludes ELil vähendada pestitsiididega töötlemise sageduse vähendamist 25% võrra viie aasta jooksul ja 50% võrra kümne aasta jooksul ning luua 10meetrised kaitseribad põldude ja veekogude vahele.
Mul on eriti kahju selle pärast, et see on praegu esimene lugemine ja et seda teksti nõrgendatakse tõenäoliselt veelgi.
kirjalikult. - (PT) Ma hääletasin Christa Klaßi raporti poolt ettepaneku kohta võtta vastu Euroopa Parlamendi ja nõukogu direktiiv, millega kehtestatakse ühenduse tegevusraamistik pestitsiidide säästva kasutamise saavutamiseks, kuna selle eesmärk on vähendada taimekaitsevahendite kasutamist ja see annab panuse kõrgetele ohutusstandarditele inimeste, loomade ja keskkonna valdkonnas.
Siiski pean oluliseks õhust pihustamise võimaluse säilitamist olukordades, kus ei ole toimivaid alternatiive või kus maapealne rakendamine hõlmab suuremat ohtu, ehkki Natura 2000 aladel, lisaks pestitsiidide keelustamise võimalusele, peaks samuti olema võimalik piirata nende kasutamist või vähendada asjaomaseid riske, mis eeldab konkreetset riskihindamist.
kirjalikult. - (PT) Kuuenda keskkonnaalase tegevusprogrammi vastuvõtmisega tunnistati, et taimekaitsevahendite mõju inimeste tervisele ja keskkonnale tuleb vähendada, rõhutades vajadust saavutada pestitsiidide säästvam kasutamine ja visandada kahetasandiline lähenemisviis, millega rakendatakse täielikult ja vaadatakse läbi asjaomane õiguslik raamistik ning töötatakse välja pestitsiidide säästva kasutamise temaatiline strateegia.
Nüüd on raportöör seisukohal, et komisjoni ettepaneku pealkiri on eksitav.
Ettepaneku eesmärk on reguleerida pestitsiidide üht erirühma - nimelt taimekaitsevahendite kujul esinevaid pestitsiide.
Seetõttu tuleks kogu direktiivi tekstis asendada mõiste "pestitsiidid” mõistega "taimekaitsevahendid”.
Direktiivi eesmärk on vähendada taimekaitsevahendite kasutamisega seotud riske ning mõjusid keskkonnale ja inimeste tervisele.
Siiski peavad kavandatavad meetmed olema proportsionaalsed ja ei tohi unustada, et taimekaitsevahendite kasutamise riskide vähendamisele kaasaaitamine peaks esmajoones olema liikmesriikide ülesanne riiklike tegevuskavade abil.
Ainult nii on võimalik erinevaid tingimusi ja olusid kohalikul tasandil asjakohaselt arvesse võtta.
kirjalikult. - (FR) Hääletasin süstemaatiliselt kogu taimekaitse paketi vastu, et anda märku oma vastuseisust toimikule, mis ei olnud täiskogu istungiks veel valmis.
700 parlamendiliikme vastamisi seadmine 300-400 muudatusettepanekuga, mille üle hääletatakse 3-4 osas, on lihtsalt vääritu tegu seadusandja poolt.
Sama hästi oleksime võinud korraldada loterii.
See, et seadusandja soovib võidelda pestitsiidide kuritarvitamise vastu, näib kiiduväärt.
Siiski: süsteemi korraldamine, mis on ühtaegu nii bürokraatlik kui ka ebatõhus, tuleneb halvast õigusloomest.
Igatahes: kui soovime toita üha suurenevat elanikkonda, ei saa Maa hakkama ilma taimekaitsevahenditeta.
Täna keeldus Euroopa Parlament nõustumast keskkonnafundamentalistide nõuetega ebapraktiliste eeskirjade järele pestitsiidide säästva kasutamise kohta.
Peamiseks vaidlusküsimuseks oli keskkonna-, rahvatervise- ja toiduohutuse komisjoni ettepanek keelustada pestitsiidide kasutamine 10 meetri ulatuses veekogude lähedal.
Sellel oleksid kohutavad tagajärjed avalike kohtade ja puhkealade, näiteks golfiväljakute omanikele sellistes riikides nagu Holland, kus väga suur osa pindalast on kaetud veega.
Hääletuse tulemus on kompromiss keskkonnakaitse ja toimivate eeskirjade vahel ametivõimudele ja ettevõtjatele.
Meil on kollektiivne kohustus välistada riske ja vastab tõepoolest tõele, et ehkki pestitsiidide kasutamise puhul kehtib põhimõte "mida vähem, seda parem”, peavad eeskirjad olema realistlikud ja toimivad.
Kui alternatiivid on olemas, tuleb neid kasutada, kuid samuti on soovitatav mõelda pestitsiidide igasuguse kasutamise keelamise üle seadusega ja mõelda, et sellel on tagajärjed meie majandusele ja ühiskonnale.
kirjalikult. - Hääletasin muudetud raporti poolt, mis moodustas mõistliku kompromissi rahvatervise säilitamise ja pestitsiidide kasutamise piiramise vahel ning maapiirkondades asuva tööstuse suutlikkuse kaitsmise vahel, et tõhustada teravilja tootmist.
Toetan tugevalt lähenemisviisi keskmes olevat ettevaatuspõhimõtet.
Täna lõuna ajal saatis Euroopa Parlament välja sõnumi, mis vastab kodanike muredele põllumajanduse pärast, mis peaks olema vähem sõltuv pestitsiididest, säästev ja võtaks arvesse põllumajandustootjate ja teiste kasutajate tervist.
Sammuke edasi on tervisekaitse osa, mis oli 1991. aasta eeskirjadest täiesti välja jäetud ja mis on nüüd kinnitatud asenduspõhimõtte tunnustamise abil (nagu ka REACHi puhul, mille eesmärk on julgustada vähem või mittekeemiliste alternatiivide kasutamist), esmatähtsaks seatakse kõige ohustatuma elanikkonna kaitse ja õhust pihustamise põhimõtte keelustamine.
Oli väga oluline täita seaduselünk seoses kasutamisetappidega professionaalide ja eraisikute poolt.
See saavutatakse uue raamdirektiivi abil, mis võtab arvesse uusi harjumusi ja moesuundi aianduses: pestitsiidid on jõudnud isegi meie kodudesse ja aedadesse!
Siiski on väga kahju sellest, et Klaßi raportis lükatakse tagasi komisjoni uus lähenemisviis, mida tuntakse integreeritud kahjuritõrje nime all, mis koosneb kõigi kättesaadavate põllumajandusviiside kasutamise lubamisest, seades samas esmatähtsaks keskkonnasõbralikumad meetodid.
Ma jään endale kindlaks: integreeritud tootmine on kaine mõistus, mida kohaldatakse 21. sajandi põllumajanduse suhtes.
kirjalikult. - (DE) Kavandatud direktiiv, millega kehtestatakse ühenduse tegevusraamistik pestitsiidide säästva kasutamise saavutamiseks, on oluline, kuna jätkuvalt leitakse vaatamata kehtivatele raameeskirjadele muret tekitavas koguses teatavaid pestitsiide mullast, õhust ja veest.
Samuti annavad põhjust muretsemiseks tõendid pestitsiididest põllukultuurides väljaspool kehtivaid eeskirju ja see vajab poliitilist algatust.
Riiklikud tegevuskavad, mille konkreetne eesmärk on vähendada riske ja sõltuvust pestitsiididega seoses, on siinkohal üliolulised.
On äärmiselt kahetsusväärne, et täiskogu istungil ei jäänud me muudatusettepaneku juurde, mille eesmärk on vähendada muret tekitavalt mürgiste ja väga mürgiste ainete kasutamist 50% võrra 2013. aastaks ja vähendada pestitsiidide kasutamist 20% võrra järgmise kümne aasta jooksul.
See oleks olnud oluline poliitiline märguanne isegi praeguses olukorras.
kirjalikult. - (PL) Taimekaitsevahendite säästva kasutamise võti on ratsionaalne riskide piiramine.
Peaksime selle eesmärgi saavutama pestitsiidide säästvat kasutamist reguleeriva direktiivi põhimõtete jõustamise abil.
Iga riik on kohustatud koostama oma kava vastavalt direktiivis määratletud suunistele.
Iga riik peaks võtma vajalikul määral arvesse kohalikke tegureid ja arvestama erinevustega.
Meievaheline põhimõtteline erinevus seisneb põllumajanduse arengu tasemes.
ELi uute liikmesriikide hulka kuuluvatel riikidel on sageli tohutud puudujäägid järelejõudmises, eriti toodetavate toiduainete kvaliteedi ja ohutuse osas.
Pestitsiidide kasutamine nendes riikides võrreldes nende praeguse kasutustasemega annab tagasilöögi meile, tarbijatele.
Samuti erineme maastike poolest.
Poolas saab tohutuid metsalõike kaitsta kahjurite eest üksnes õhust pihustamise abil.
Meie kohus loodusliku keskkonna ees on kaitsta metsi, samas kui parlamendi ülesanne on määratleda põhimõtted toodete ohutu kasutamise kohta, mis kaitsevad meie looduslikku keskkonda.
Direktiivil on palju öelda põllumajandustootjate harimise kohta, kes on kõige olulisemad pestitsiidide säästva kasutamise rakendamisel.
Parlamendi ülesanne on toetada seda harimist ja luua tingimused, mille korral see jõuaks iga põllumajandustootjani.
Direktiivi suunised peaksid julgustama nii liikmesriike kui ka põllumajandustootjaid, mitte neid eemale tõukama.
kirjalikult. - (DE) Mina hääletan muudatusettepaneku vastu, kuna erinevate muudatusettepanekute vahel ei ole enam selget joont, mida mina pean oluliseks.
Kahjuritõrje teenib inimeste ja taimede tervise eesmärki ning ei ole hoiatusmärgiks teaduslikult põhjendamata poliitikale.
(DE) Härra juhataja, usun, et peaksime püüdlema rahvatervise ja tarbijakaitse suunas, ning sooviksin samuti pakkuda oma täielikku tuge nendele seisukohtadele.
Meil ei ole lihtsalt mõtet võtta kasutusele ebapraktilisi lahendusi ja luua olukordi, kus toiduainete tootmine ei ole ilma heakskiidetud rahaliste vahenditeta enam võimalik.
Sel põhjusel olen veendunud, et Breyeri raport ei pea sellisel kujul vastu ja me peaksime seda seetõttu muutma.
Ma hääletasin selle vastu ning ma olen seisukohal ja mul on hea meel, et Klaßi raportis ning seega ka tegevuskavades, mille puhul olin põllumajanduse ja maaelu arengu komisjoni raportööriks, jõuti palju mõistlikuma ja praktilisema lahenduseni.
Nimetatud põhjusel loodan, et oleme suutelised parandama Breyeri raportit märkimisväärselt teisel lugemisel, kuna peame seda parandama.
(SV) Täna on saadetud välja segane sõnum.
Ma arvan, et kõige veidram osa oli täna härra Heaton-Harrise rünnak, kes väitis, et vabatahtlikud rühmad püüavad parlamenti mõjutada.
Mis juhtus, on see, et parlamendi positsiooni on nõrgestatud tööstuse palgatud lobitöötajate ulatusliku lobitöö tulemusel, mis seab nende huvi müüa rohkem pestitsiide rahvatervise ja tarbijate kaitsmisest ettepoole.
Õnneks ei ole nad olnud lõpuni edukad.
Meil on jätkuvalt pestitsiidipass, mis annab tarbijatele mõistliku võimaluse näha, mida nad söövad, kui küsivad seda oma edasimüüjalt.
Selline kaitse on oluline ja me peame selle eest nõukoguga läbirääkimistel võitlema.
Siiski ei kaitse parlament elanikke, nagu seda soovis keskkonnakomisjon.
Nad saavad halvemat kaitset ja halvemat teavet, kui komisjon soovis.
Seda tuleb parandada teistel lugemistel.
Minu arvates ei saa me jätkata loa andmist praegusel kujul kõige ohtlikematele kemikaalidele.
Parlament on praegu vältinud kõigi pestitsiidide puhul üldiste vähendamisega seotud eesmärkide püstitamist, millest on kahju.
Kuid sooviksin öelda, et me koostasime fraktsioonis Verts/ALE raporti, mida saab oluliselt kasutada nõukoguga läbirääkimiste pidamisel, kuid seal muutub nimi natuke naljakaks.
Just nagu põhiseaduse nimetamine reformilepinguks, on tähelepanuväärne, et parlament nimetab pestitsiide taimekaitsevahenditeks.
Kui see puudutaks kõiki taimekaitsevahendeid, võiksime sama hästi lisada õigusakti tarad, kuna need pakuvad kaitset metskitsede eest.
See näitab, kui absurdne on nimetus "taimekaitsevahendid”.
Mina hääletasin Breyeri raporti poolt, mis käsitleb ettepanekut võtta vastu Euroopa Parlamendi ja nõukogu määrus taimekaitsevahendite turuleviimise kohta, kuna see aitab tagada kõrged ohutusstandardid inimeste, loomade ja keskkonna valdkonnas rangete, kuid lihtsustatud menetluste kehtestamise ja ressursside ratsionaliseerimise abil.
Vastuvõetud raport järgib subsidiaarsuse põhimõtet, seega saavad liikmesriigid võtta arvesse riiklikke eritingimusi, eriti taimede tervist ja kliimatingimusi, ning võtta asjakohaseid riskide vähendamise meetmeid.
kirjalikult. - (PT) Kõnealune ettepanek peaks olema kooskõlas põhjustega, mis peituvad kuuenda keskkonnaalase tegevusprogrammi taga, mille eesmärk on rakendada tulevaste ja tagasivaatavate hindamisstrateegiate viimaseid järeldusi inimesi ja keskkonda ohustavate riskide kohta ning luua kooskõla teiste poliitikavaldkondadega.
Seega, kooskõlas pestitsiidide säästva kasutamise temaatilise strateegiaga, peab määrus tagama inimeste tervise ja keskkonna kõrgetasemelise kaitse, andes eelisõiguse ettevaatuspõhimõttele, kuid meetmed peavad olema proportsionaalsed ning võtma arvesse subsidiaarsuse põhimõtet.
Seosed teiste poliitikavaldkondadega tuleks selgemini välja tuua.
Näiteks ei tohi määrus olla vastuolus veepoliitika raamdirektiivi (2000/60/EÜ) ja selle tütardirektiivide eesmärkide ja kvaliteedistandarditega.
See tuleb tagada korrapäraste kontrollide abil.
Igal liikmesriigil peaks säilima võimalus kehtestada aluseks võetud kaitsestandardid ühenduse normidest laiemalt või teha otsuseid tootelubade kohta, et rakendada riiklike pestitsiidialaste tegevuskavade, tervishoiuprogrammide või keskkonnakaitsemeetmete, mis põhinevad riigi konkreetsetel tingimustel, kindlaksmääratud eesmärke.
kirjalikult. - Hääletasin selle raporti poolt ning mul on hea meel, et selles ühendatakse pestitsiidide säästev kasutamine tõhusa tervise- ja keskkonnakaitsega.
kirjalikult. - (IT) Härra juhataja, daamid ja härrad, vaatamata sellele, et hääletasin Breyeri raporti kasuks tervikuna, pidasin otstarbekaks toetada mõningaid muudatusettepanekuid, mille eesmärk on muuta esialgset projekti.
On väga oluline, et lõhume suurte riikidevaheliste ettevõtete monopoli andmete ühiskasutuse ja juurdepääsu valdkonnas ning avame sektori suuremale ja ausamale konkurentsile.
Teisest küljest mõjutavad seda sektorit geograafilised ja keskkonnaalased erinevused, mida tuleb nõuetekohaselt arvesse võtta.
Vajame suuremat paindlikkust vastastikuse tunnustamise ja ainete võrdleva hindamise valdkonnas.
Praegusel hetkel on tõepoolet nii, et väikestel ja keskmise suurusega ettevõtetel, mis toodavad peamiselt abiaineid, keelatakse tegutsemisvõimalus just suurte tööstusrühmade ülemäärase võimu tõttu, ning seda mitte ainult andmehalduse ja vahetuse puhul.
Euroopa õigusakt peab võtma täielikult arvesse ja toetama nende palveid, et ennetada nende aeglast, kuid halastamatut kadumist turult.
kirjalikult. - (FR) Pestitsiidid, mida on aja jooksul kasutatud, et kaitsta taimi erinevate parasiitide eest, on muutnud põllumajandust märkimisväärselt.
Sellele vaatamata näeme täna, et nende pestitsiidide massiline kasutamine põllumajanduslikus ja mittepõllumajanduslikus keskkonnas kahjustab keskkonda (saastab vett, õhku, mulda jne) ning samuti tervist (mõnede vähiliikide areng, viljakusprobleemid).
Sellega seoses on EL otsustanud muuta oma õigusakti, mille eesmärk on julgustada pestitsiidide kasutamise vähendamist.
Antud raamistikus, peamiselt seoses Breyeri raportiga taimekaitsevahendite turuleviimise kohta, ning seoses pestitsiidide säästva kasutamisega hääletasin rangete kriteeriumide kehtestamise poolt kõigi mürgiste (neurotoksilised, bioakumuleeruvad, kantserogeensed jne) ainete suhtes.
Sarnaselt, mitte seoses Prantsusmaa riikliku pestitsiidikava ja REACHiga, toetasin samuti seda, et äärmiselt suurt muret tekitavate pestitsiidide kasutamist vähendatakse 2013. aastaks 50% võrra ja kõige ohtlikumad ained asendatakse ohutumate aseainetega (sealhulgas mittekeemiliste toodetega).
Lõpuks, vastavalt Prantsusmaa riikliku arutelu vaimsusele keskkonna teemal, hääletasin pestitsiidimaksu poolt, et julgustada meie põllumajandustootjaid vähendama töötlemistoodete kasutamist.
kirjalikult. - (DE) Eile ma ei saanud oma kõneaega kasutada.
Samal ajal toimus parlamendikomisjonis hääletus Hassi raporti üle kliimamuutuste kohta, mis on aluseks Euroopa Parlamendi seisukohale ÜRO kliimamuutuste konverentsil.
Euroopa Liidu uus poliitika pestitsiidide kasutamise kohta on oluline samm edasi parema tervise- ja keskkonnakaitse suunas.
Eriliselt tähtis on tänase hääletuse tulemusel parlamendi selge seisukoht komisjoni väljapakutud kolme tsooni mudeli vastu.
Kavandatud süsteem on eksitav ja võib sattuda vastuollu pestitsiidide säästva kasutamise eesmärgiga.
kirjalikult. - (DE) Mina hääletan raporti vastu, kuna seda ei ole koostatud vastavalt rangelt teaduslikele kriteeriumidele ja kuna pean tsoonide mudelit - ükskõik millises versioonis - mõttetuks.
Ühises majandusruumis on mõttekas üksainus luba.
Ma loodan, et teisel lugemisel olukord paraneb märkimisväärselt.
kirjalikult. - Pole mingitki kahtlust, et vaatamata praegusele õigusaktile pestitsiidide vähendamise kohta on õhus, vees ja toidus ülemäära palju pestitsiide, mis avaldavad mõju meie tervisele ja keskkonnale.
Täna, mil minu kolleegid ja mina hääletasime selgelt pestitsiidide vähendamise poolt meie igapäevaelus, on oluline, et tunnistaksime põllumajandustootjate ja puuviljakasvatajate tegelikke vajadusi, eriti toiduainete hindade kallinemise kontekstis.
Me ei saa seadusi luua abstraktselt!
Hääletasin praktilise ja tasakaalustatud lähenemisviisi poolt ning äärmuslike muudatusettepanekute vastu, mis vähendaksid meie toiduainetega varustatust ning muudaksid põllukultuuride kasvatamise naeruväärselt koormavaks ja ebapraktiliseks.
Ärgem unustagem, et põllumajandustootjad on oma olemuselt keskkonnakaitsjad!
Pestitsiidide keelustamise asemel ootavad liikmesriigid koolitus- ja teabekampaaniaid ning häid tavasid ja integreeritud kahjuritõrjet, millest lõikaksime kasu meie kodanike, tarbijate ja põllumajandustootjatena.
Hääletasin liikmesriikide realistlike eesmärkide poolt, tunnistades samal ajal 27 liikmesriigi erinevat loomust.
Kasutamise osas peab keskseks teguriks olema risk ning arvesse tuleb võtta ohtu ja kokkupuudet.
kirjalikult. - (FR) Seoses raportitega taimekaitsevahendite turuleviimise kohta ja pestitsiidide säästva kasutamise kohta järgisin oma fraktsiooni väga vastutustundlikku joont.
Eriti ohtlikku kanserogeenset, mutageenset ja reproduktiivtoksilist ainet (CMR1) sisaldavatele toodetele, mille puhul on teaduslikult tõestatud, et need kahjustavad inimeste ja loomade tervist, ei tohiks enam luba anda.
Kohustus teavitada kõiki naabreid enne pihustamist põhjustaks üksnes massihüsteeriat, jättes kõrvale fakti, et see tooks endaga kaasa tohutus koguses takistavat bürokraatiat, mis muutub nagunii iganenuks, kui CMR1 tooted kõrvaldatakse turult.
Ma olen seisukohal, et subsidiaarsuse põhimõtet tuleks kasutada kaitseribade eesmärgil, mitte selleks, et ennetada täiendavate piirangute kehtestamist põllumajanduslikule tootmisele.
Mina olen lubatud toodetele erimaksu kehtestamise vastu, kuna see toob endaga kaasa täiesti tarbetu põllumajandusliku tootmise kulude suurenemise.
Loomulikult olen vastu taimekaitsevahendite helikopterist pihustamise keelule.
On täiesti lubamatu keelata see meetod, mis on ainuke rakendatav meetod teatavates piirkondades, kus näiteks viinapuud kasvavad mäenõlvadel.
Mul on hea meel, et minu muudatusettepanekud taimekaitsevahendite lubamatute mõjude kohta, mis võivad muu hulgas mõjutada negatiivselt teatavaid liike, nagu näiteks mesilased, ja mis võivad isegi põhjustada nimetatud liikide väljasuremise, on arvesse võetud.
kirjalikult. - (FR) Ma hääletasin Klaßi ja Breyeri raportite poolt pestitsiidide kasutamise kohta, kuna need tähistavad edusamme selles suunas, et taimekaitsevahendite kasutamisel võetakse nende mõju keskkonnale ja tervisele paremini arvesse.
Eriti tervitan sotsiaaldemokraatide ettepaneku vastuvõtmist, millega keelatakse pestitsiidide kasutamine elamupiirkondades või tundlikel aladel.
Mul on samuti hea meel meie ettepanekute vastuvõtmise üle kemikaalivabade meetodite süstemaatilise edendamise kohta.
Sellele vaatamata on mul kahju, et Euroopa õigus avaldab vastuseisu nende toodete kasutamise vähendamise eesmärkide kehtestamisele.
Eksisteerib palju näiteid, mis tõestavad, et vähendamine on võimalik ning järkjärgulise vähendamise strateegia saab kasutusele võtta ilma sektorit ja töökohti ohustamata.
Taas kord on Euroopa õigus seadnud tulu esmatähtsaks...
Siiski loevad ka väikesed sammud ja need raportid on väikesed sammud õiges suunas homse säästva põllumajanduse ja meie laste jaoks tervislikuma keskkonna suunas.
Hääletuse parandused ja hääletuskavatsused (vt protokoll)
(Istung katkestati kell 14.25 ja jätkus kell 15.05.)
Eelmise istungi protokolli kinnitamine (vt protokoll)
2008. eelarveaasta üldeelarve projekt (III) jagu - 2008. eelarveaasta üldeelarve projekt (I, II, IV, V, VI, VII, VIII ja IX jagu) (arutelu)
Järgmine päevakorrapunkt on ühisarutelu järgmistel teemadel:
Kyösti Virrankoski eelarvekomisjoni nimel koostatud raport Euroopa Liidu 2008. eelarveaasta üldeelarve projekti kohta, III jagu - komisjon
(C6-0287/2007 -, ja
Ville Itälä eelarvekomisjoni nimel koostatud raport Euroopa Liidu 2008. eelarveaasta üldeelarve projekti kohta, I, II, IV, V, VI, VII, VIII ja IX jagu
(C6-0288/2007 -.
Enne kui annan sõna volinik Grybauskaitėle, sooviksin väljendada oma hämmingut selle üle, et teisi volinikke, kellel palusime siin olla, ei ole kohal.
Sellel võivad olla erinevad põhjused: ilmselt on meie kutsed saadetud välja liiga hilja.
See võib nii olla ja ma peaksin seda kontrollima.
Sooviksin siiski komisjonile meelde tuletada, et institutsioonidevahelise kokkuleppe kohaselt peab komisjon viibima kohal selle nädala jooksul, mil Euroopa Parlamendis toimub istung.
Ma kontrollin seda ja ma loodan, et nii komisjon kui ka loomulikult meie parlamendina austame oma kohustusi institutsioonidevahelise kokkuleppe kohaselt.
Paluksin seetõttu kohalviibivat volinikku, volinik Grybauskaitėlt, et ta annaks selle sõnumi komisjonile edasi.
Muuseas rääkisin sellest ka esimeeste konverentsil.
Ma ei soovi siiski siinkohal teha ühepoolseid süüdistusi, kuid ma kontrollin seda.
raportöör. - (FI) Härra president, kõigepealt sooviksin tänada eelarvekomisjoni esimeest ning parlamendikomisjoni liikmeid ja koordinaatoreid selle eest, et nad võimaldasid meil jõuda suurepärasele kompromissile väga positiivses õhkkonnas.
Parlamendi peasekretär oli samuti väga avatud ja koostööaldis eelarveprojekti koostamisel.
See on hea algus tulevasele koostööle administratsiooni ja eelarvekomisjoni vahel.
Esiteks soovin öelda, et see süsteem, kus kaks organisatsiooni otsustavad eelarve üle - juhatus ja eelarvekomisjon - ei saa tulevikus edasi kesta.
See ei ole õige lähenemisviis, et juhatus töötab välja erinevaid uusi ideesid ja uusi projekte.
Eelarvekomisjon on kas omamoodi kummist pitsat, mis kiidab rahalisi vahendeid heaks, või on ta halb poiss või tüdruk, kes need ära jätab.
See oli ka antud juhul nii, kui fraktsiooni esimees pakkus välja uusi suurendamisi, mis oleksid olnud ületanud kuulsat 20protsendilist ülemmäära, milles on ühiselt kokku lepitud.
Ma loodan, et inimesed võtavad kuulda eelarvekomisjoni esimehe sellekohaseid suuniseid, kuna temal on hea idee, kuidas see protsess peaks toimima nõuetekohaselt, et saavutada konkreetseid ja sobivaid tulemusi.
Nende küsimuste üle ei saa otsustada kahes kohas.
Oleks palju parem, kui nende üle otsustataks lihtsalt ühes kohas.
Parlamendi eelarve koostamisel näitasid administratsioon ja juhatus üles õiget algatust ja tegid ettepaneku, et 20protsendilisest ülemmäärast allapoole jäämine peaks olema aluspõhimõte.
Pärast tegi fraktsiooni esimees lisandusi poliitikaeeskirjadele.
Üks lisandustest oli see, et kõigi parlamendiliikmete assistendid hakkavad ühes kuus saama tuhat eurot rohkem, mis teeb kokku ligikaudu 10 000 000 eurot, ning samuti suurendati muid summasid, ehkki tegelikult olime jõudnud olukorda, kus lisakulusid oleks tegelikult tulnud teataval määral kärpida.
See ei ole ilmselgelt kunagi lihtne, kuid tuleb öelda, et me ei ole teinud tegelikke sääste ega kärpeid, selle asemel oleme lihtsalt püüdnud uue eelarve suurendamise korral pidada ustavalt kinni eelarvedistsipliinist, et eelarve ei kasvaks liiga suureks.
See on ilmselgelt oluline, kuna kulutame maksumaksjate raha.
Me peaksime mõtlema sellele, milliste projektidega tegeleme ja millised neist on vastuvõetavad maksumaksja seisukohast.
Ennekõike peame keskenduma selle töö olemusele, milleks meid siia on valitud.
Ülesanne on olla seadusandlik organ ja me ei tohiks rakendada projekte, mis jäävad tegeliku õigusloometöö reguleerimisalast väljapoole.
Lubage mul siiski öelda, et tunnen heameelt ühise kompromissi üle, mis võimaldab parlamendil suurendada kulutusi veidi vähem kui 4%.
See on mõistlik ja hõlmab igal juhul paljusid projekte, mida teised parlamendiliikmed siinkohal toetavad.
Mainin ära mõned nimetatud projektidest.
Esiteks teabepoliitika, mis on äärmiselt oluline.
Selleks paigutati reservi täiendavad üheksa miljonit eurot, mis kulutatakse uuele internetipõhisele televisiooniprogrammile pärast selle prototüübi heakskiitmist.
Internetipõhise televisiooniprogrammi idee tehnilise teabekanalina on vastuvõetav kavatsus, kuid seda ei tohiks viia ellu viisil, nagu seda praegu soovitati.
Fraktsioonid ja parlamendiliikmed ei hakka osalema asjaomase organi üle järelevalve teostamisel ega selle igapäevases töös.
Administratsioonil ei ole sellist poliitilist ausust, mida inimesed sooviksid näha ja mis on olemas fraktsioonidel ja parlamendiliikmetel.
Mulle tundus väga raske tunnustada ideed, mille esitasid vasakpoolsed ja mille kohaselt tuleks poliitilised vaated poliitikast kustutada ning teavet parlamendi kohta võiks saada üksnes selle administratsiooni kaudu ja mitte parlamendiliikmete ega fraktsioonide kaudu.
On kujuteldamatu, et teabepoliitika peaks toimuma üksnes administratsiooni kaudu ja see jätaks meid, kes me oleme siia valitud demokraatlikult, teabe masinavärgist kõrvale.
Antud teemaga oli seotud veel teinegi idee, mis on seotud kohalike massiteabevahenditega, mille üle otsustati täiskogu istungil just enne puhkusi.
Selle kohaselt peaksid parlamendiliikmed saama veidi rohkem raha, et kutsuda kohalike massiteabevahendite esindajaid jälgima seda, mis toimub parlamendis, ja parlamendiliikmeid intervjueerima.
Eelarvekomisjon hääletas selle vastu.
Ma ei mõista vasakpoolsete parlamendiliikmete ilmselget vaenu väikeste kohalike massiteabevahendite vastu, kuna see võimaldab meil pääseda lähemale tavalistele inimestele.
Nüüd me hääletasime eelarvekomisjonis siiski häälteenamusega selle raha eraldamise vastu ning meie, parlamendiliikmed, ei saa kulutada enam raha kohalike massiteabevahendite parlamenti kutsumisele.
Kolmandaks sooviksin mainida infobüroosid.
Igas liikmesriigis on olemas oma infobüroo, mis on hea, kuid milleks osta kõige kallimaid hooneid kõige kallimates piirkondades?
Miks ei võiks me osta veidi odavamaid hooneid pisut kaugemal linnast ja kulutada asjakohaseid rahalisi vahendeid inimressurssidele?
Vajame, et rohkem inimesi käiks töökohtades, õppeasutustes ja koolides ning räägiks inimestele, mida parlament teeb ja miks ta seda teeb.
Inimesi saab kõige paremini mõjutada siis, kui minna nende juurde, ja mitte ostes kalleid hooneid.
Seda raha saaks paremini kulutada.
Mis puudutab üldiselt hoonetepoliitikat, siis loodan, et kõik institutsioonid kehtestavad ühise korra, mille alusel otsustatakse, millal ja kuhu ehitada ning millal ja kuhu osta kinnisvara, nii et me ei peaks enam otsustama, teadmata, mida teised teevad, ja tõstma kunstlikult kinnisvara hindu.
Sooviksin kommenteerida resolutsiooni ettepaneku kohta vähendada istungite arvu Strasbourgis.
See võib olla igavene arutelu, kuid see peab jätkuma, kuni midagi saab tehtud.
Me peame olema eeskujuks heitkoguste vähendamisel.
Me ei saa raisata 200 miljonit eurot maksumaksjate raha aastas.
Me peame avalikkusele näitama, et EL on laienenud ja muutunud ning selleks peame ise muutuma.
Ma pole veel kohanud ühtki head seletust, miks selline nägelemine peaks jätkuma.
Sel põhjusel loodan, et antud teemal korraldatakse hääletus, et parlament saaks pidada nõukoguga läbirääkimisi ning selle tulemusel tehakse vajalikud muudatused.
Soovin veel kord tänada koordinaatoreid ja eelarvekomisjoni liikmeid kompromissi eest ja loodan, et see säilib neljapäevases hääletuses ning asjaomased arvud jäävad nii, nagu me nendes ühiselt kokku leppisime.
raportöör. - (FI) Härra president, volinik, 2008. aasta eelarve on juba teine käesoleval programmiperioodil.
Kui praegune finantsraamistik vastu võeti, pöörati erilist tähelepanu konkurentsivõime ja ühtekuuluvuse tugevdamisele majanduskasvu ja tööhõive tagamiseks.
Komisjoni esialgne eelarveprojekt hõlmas 129,2 miljardit eurot kulukohustuste assigneeringuteks ja 121 miljardit eurot maksete assigneeringuteks.
Nõukogu kärpis oma eelarveprojektis kulukohustuste assigneeringud 128,4 miljardile eurole ja maksete assigneeringud 119,4 miljardile eurole, seega 10,3 miljardi võrra vähemaks juba niigi kitsas finantsraamistikus.
Nõukogu eelarveprojekt rõhutas samuti muid küsimusi.
Rubriigi 1 kohaselt (jätkusuutlik kasv ja tööhõive) kärbiti maksete assigneeringuid tervelt 1046 miljoni euro võrra, ehkki see oli eelarvepoliitika tingimusteta prioriteet.
Käesoleval sügisel sai parlament komisjonilt samuti kirjalikud muudatusettepanekud, et eraldada täiendavad 262 miljonit eurot välistegevusele.
Lisaks tegi komisjon samuti ettepanku vaadata finantsraamistik läbi nii, et ajavahemikul 2008-2013 oleks Galileo globaalsele positsioonimissüsteemile ning Euroopa Innovatsiooni- ja Tehnoloogiinstituudile võimalik eraldada piisavad rahalised vahendid.
Ettepanek oli kooskõlas parlamendi 20. juunil vastu võetud resolutsiooniga ja esimese lugemisega ETI õigusakti kohta.
Tuginedes nimetatud kriteeriumidele, koostas eelarvekomisjon oma ettepaneku, mille üle nüüd arutletakse.
Selle põhielemendid on järgmised:
Eelarve tingimusteta prioriteet on rubriik 1 (jätkusuutlik kasv ja tööhõive).
Kulukohustuste assigneeringuid suurendati, eriti teadusuuringute ja koolituse valdkonnas Lissaboni strateegia ja üleeuroopaliste võrkude jaoks.
Rubriik 1a on samuti seotud rahaliste vahenditega Galileo navigatsioonisüsteemi jaoks.
Mitmeaastase finantsraamistiku koostamisel hoiatas parlament, et Galileo on alarahastatud.
Nüüd on sel 2,4 miljardi euro suurune puudujääk, kuna erasektor ei soovi sekkuda projekti, nagu juhtus Ameerika Ühendriikides.
Kuna projekt on Euroopale poliitiliselt ja majanduslikult oluline, nõudis parlament, et see peaks jätkuma ning et seda tuleks rahastada ELi eelarvest.
Sellekohane otsus tuleb vastu võtta eelarvemenetluse raames.
Nimetatud põhjusel ei sisaldunud Galileo ja sellega seotud ETI kulukohustused eelarveprojekti eelarves, vaid olid esitatud nn satelliitvahetuse ettepaneku kujul.
Selle vastuvõtmise tingimuseks on, et võetakse vastu komisjoni ettepanek, millega muudetakse mitmeaastast finantsraamistikku.
Kui seda vastu ei võeta, siis Galileo projekt ebaõnnestub ja ETI rahastamine satub samuti raskustesse.
On mõttetu jätkata Galileo rahastamist, kui nõukogul puudub tegelikult tahe selle lõpuni läbivaatamiseks.
Struktuurifondide ja Ühtekuuluvusfondi kulukohustusi rubriigi 1b kohaselt on oluliselt suurendatud, kuna fondide tasumata kohustused - täitmata kulukohustused - on muret tekitavalt suured - rohkem kui 95 miljardit eurot.
Suvel esitasid parlament ja nõukogu ühisdeklaratsiooni komisjoni aegluse kohta funktsionaalsete programmide heakskiitmisel.
Praegusel hetkel ei ole heaks kiidetud 63% regionaalarengu fondi ja Ühtekuuluvusfondi programmidest, 83% Euroopa Sotsiaalfondi programmidest ja 75% maaelu arengu programmidest, ehkki esimene programmiaasta hakkab juba lõpule lähenema.
Selline aeglus ohustab tõsiselt ELi struktuuri- ja ühtekuuluvuspoliitikat ning eelkõige uute liikmesriikide ülesehitamist, kuna praegune finantsraamistik on tohutu Euroopa ülesehitamise projekt, suurem kui Marshalli plaan Teise maailmasõja järel.
Kõnealuses eelarveprojektis on struktuurimeetmete ja maaelu arengu jaoks pandud kõrvale üksnes vastavalt 22,1 miljardit ja 5,3 miljardit eurot uutele liikmesriikidele.
Selle kohaselt teeb eelarvekomisjon ettepaneku, et osa komisjoni asjakohastest halduskuludest tuleb paigutada reservi, et vabastada need alles programmide heakskiitmise järel, kuna seda protsessi tuleb kiirendada.
Teine suur probleem on seotud rubriigiga 4 (EL kui ülemaailmne partner).
Esialgne eelarveprojekt oli selgelt ebapiisav, mistõttu tegi komisjon oma kirjalikus muudatusettepanekus ettepaneku eraldada 120 miljonit eurot Kosovole ja 142 miljonit eurot Palestiinale.
Nõukogu tegi samuti ettepaneku suurendada rahalisi vahendeid 260 miljoni euroni samadele piirkondadele.
Eelarvekomisjon võttis vastu komisjoni lähenemisviisi, kuid lisas täiendavad 10 miljonit eurot nii Kosovole kui ka Palestiinale.
Parlamendi prioriteetide kaitsmiseks koostas eelarvekomisjon tärniga muudatusettepaneku.
Ta nõustub 40 miljonit euro kärpimisega, mida vastasel korral oleks tulnud teha ühise välis- ja julgeolekupoliitika valdkonnas, kuna nõukogu kavandatud suurendamine on nende jaoks ilmne huvivaldkond ja ohustaks parlamendi prioriteete.
Tärniga ettepanek hõlmab samuti suurendamisi, mida väliskomisjon nõudis Palestiina ja Kosovo jaoks, kokku 40 miljonit eurot, pluss väiksem, 7 miljoni euro suurune kohandus Ülemaailmse Tervishoiufondi ja teatavate muude eelarveridade kasuks.
Kõnealuse muudatusettepaneku saab vastu võtta, kui nõukogu nõustub paindlikkusinstrumendi kasutamisega.
Seoses detsentraliseeritud asutustega võin öelda, et eelarvekomisjon taastas 32 miljoni euro ulatuses nõukogu tehtud kärped ja personalikärped.
Me arvasime, et koostöö oli suhteliselt hea.
Kõige olulisem muudatus on seotud piirikontrolliasutuse Frontex assigneeringutega, mida suurendati 30 miljoni euro võrra.
Koostöö piirikontrolli valdkonnas ja selle tugevdamine on parlamendi üks peamisi prioriteete.
Kõnealuse eelarve teemaks on tulemustele keskendunud eelarve.
Selle eesmärk on edendada nii tegevuspõhist eelarve koostamist kui ka tegevuspõhist haldamist.
Sel eesmärgil paigutati 49 miljonit eurot komisjoni üldistest halduskuludest reservi, et vabastada need siis, kui komisjon teeb ettepaneku uuringute ja raportite kohta, nagu parlament on palunud, tegevuspõhise juhtimise arengu kohta, personali aruandekohustuse selgitamise kohta ja personali suuruse tulevaste suundumuste kohta.
See on samuti seotud rakendusametite deklaratsiooniga, mis võeti vastu parlamendi lepituskohtumisel.
Selles on sätestatud, et kõik uued ettepanekud peavad sisaldama kulude-tulude analüüsi võrreldes olukorraga, mille korral meetmed kuuluksid komisjoni pädevusvaldkonda.
Lisaks tuleb selgelt sätestada ametite ja komisjoni aruandekohustus ja vastutus ning samuti tuleb selgitada, kuidas komisjon peab vastutama ameti töö ja fondide kasutamise eest.
Me teame hoiatavaid näiteid ajaloost - tehnilise abi bürood.
Meile esitatud eelarveprojekti kogusumma on 129 680 miljardit eurot, millest 623 miljonit eurot kuulub mitmeaastasesse finantsraamistikku.
Maksete assigneeringuid on 124 194 eurot, mis on samaväärne 0,99%ga liikmesriikide rahvamajanduse kogutulust.
Finantsraamistiku kohaselt on see arv 5300 miljonit eurot ning eelarvekomisjon on näidanud üles suurt enesedistsipliini kõnealuse ettepaneku koostamisel, et Euroopa Parlament seda kaaluks.
Eelarveprojekt valmistati ette üksmeelselt ja suurepärase koostöö vaimus.
Sooviksin tänada eelarvekomisjoni esimeest Reimer Böget tema suurepärase juhtimise eest ning kõigi fraktsioonide koordinaatoreid ja variraportööre.
Nad on näidanud üles märkimisväärset paindlikkust ja koostöövõimet.
Samuti sooviksin tänada komisjoni ja eriti volinik Grybauskaitėt positiivse suhtumise eest ning samuti eesistujariik Portugali, kes näitas kolmepoolsetel läbirääkimistel ja lepitamisel üles konstruktiivset suhtumist ja järeleandlikkust.
Lõpuks soovin väljendada lugupidamist ja tänada eelarvekomisjoni sekretariaati ning minu fraktsioonis ja teistes fraktsioonides eelarve eest vastutavaid administraatoreid tohutu töö eest, mille nad on ära teinud.
Esitan nüüd 2008. aasta eelarve täiskogu istungile arutamiseks.
fraktsiooni PPE-DE nimel. - Härra president, lubagem mul alustada Kyösti Virrankoski tänamisega suurepärase raporti eest ja selle olulise töö eest, mida ta selle nimel on teinud.
Ta ütles õigesti, et 2008. aasta on teine aasta seitsmeaastases finantsperspektiivis.
Olen veendunud, et kõnealune eelarve liigub õiges suunas, et pakkuda kuludele vastavat tulu ning maksete assigneeringuid, mis moodustavad käesoleval aastal 0,99% rahvamajanduse kogutulust; seda on järgnevatel aastatel võimalik palju paremini saavutada.
Kutsun nende eesmärkide saavutamiseks siiski nõukogu üles võtma arvesse parlamendi seisukohti ning olema valmis arutlema mõne küsimuse üle ning käesoleval hetkel pean silmas nelja küsimust.
Esiteks Galileo ja Euroopa Tehnoloogiainstituut: parlament andis nendele kavadele oma heakskiidu, kuid vajame jätkuvalt tõendeid teiste institutsioonide eelarvedistsipliini kohta ning siinkohal rõhutan kolme punkti.
Esiteks on tõendid kulude ületamise rahastamise ja projektide hilinenud esitamise kohta ebapiisavad.
Teiseks on tõendid selle kohta, et nende oluliste punktide aruandekohustuse ja vastutuse osas oleks selgelt kokku lepitud, eriti töölepingute sõlmimisel projektide kohta, ebapiisavad.
Lõpuks usun, et komisjon peaks tegema oluliselt enam, et jagada oma nägemust Galileo projekti kohta ja eriti projekti rakendamisele järgneva etapi ja praeguse olukorra kohta.
Teiseks, rubriigi 4 kohaselt teame juba, et nõue Palestiina ja Kosovo rahastamiseks suurendab selle rubriigi marginaali üsna märkimisväärselt.
Seda on osaliselt tehtud ühise välis- ja julgeolekupoliitika rahastamise vähendamise kaudu.
Kuid see põhjustab paratamatult probleeme järgmisel aastal ning olen seisukohal, et mõnda aega pärast esimest lugemist parlamendis peame pidama arutelusid nõukogu ja komisjoniga, et leida lahendus kõnealusele olukorrale.
Kolmandaks kutsun nõukogu üles toetama parlamendi jõupingutusi, et kohustada komisjoni täitma sõelumistoimingu läbiviimise kohustust ja saavutama suuremat tõhusust töötajate arvu osas.
See hõlmab detsentraliseeritud ja välisasutusi, mille puhul kardan, et vaja oleks oluliselt kõrgemat aruandekohustuse taset.
Lõpuks on väga oluline, et nii nõukogu kui ka komisjon omistaksid palju suuremat tähtsust positiivse déclaration d'assurance'i saavutamisele kontrollikoja poolt.
Minu arvates on nende senised edusammud olnud lubamatult aeglased ning selle tulemusel on parlamendi usaldusväärsus tõsises ohus.
Seetõttu kutsun eriti nõukogu üles tegutsema selle olukorra lahendamisel kiiremini.
fraktsiooni PSE nimel. - (FR) Härra president, volinik, esiteks sooviksin tänada tervet eelarvemeeskonda nende tehtud töö eest, eriti kahte raportööri - Virrankoskit ja Itälät.
Käesolev eelarvemenetlus kinnitab, et mitmeaastane finantsraamistik on piiratud.
Maksete summa, mis on väiksem kui 130 miljardit eurot või 0,99% SKTst, on väga napp ning ei toeta lootusi Euroopa poliitika väljatöötamise suhtes.
Meeskonnatöö eelarvekomisjonis tähendab, et fraktsioonide eelarveprioriteedid on võimalik säilitada, kuid finantsraamistik takistab majanduskasvu poliitika taasalustamist, mida lubati Euroopa kodanikele.
Meie komisjon hoolitses ennekõike valikute eest, mille olid teinud kõik parlamendikomisjonid, kuid katseprojektide kasv annab tunnistust pettumusest käesoleva finantsraamistiku väiksuse tõttu.
Taas kord pidime võitlema suurte kärbete vastu nõukogu poolt ning mul on hea meel tagatud kompromissi üle.
Komisjon peab siiski kõnealuse eelarve nõuetekohaselt ellu viima.
Me ei lepi enam kauem selle eelarveprojektiga, mille on muutnud kõlbmatuks ebaõnnestumised rakendamisel ja assigneeringute ümberpaigutamine tagasi liikmesriikidesse.
Esiteks ei nõustu me 2008. aasta eelarves ühtekuuluvusfondide kasutamise ebaõnnestumisega.
Sotsiaaldemokraatide fraktsioonis taastasime nõukogu kohutavad kärped, mis mõjutasid selliseid programme nagu "Kultuur 2007”, "Meedia 2007” ja "Aktiivsed noored”.
Ma ei pea teile siinkohal meelde tuletama nende eelarveridade olulisust, kuna Euroopa kodanikele on esitatud uus leping.
Kutsun nõukogu üles selle üle järele mõtlema, näiteks andma teadusuuringutele või Frontexile vahendeid, mida nad vajavad tegutsemiseks, ning parandama eelarveridu nii, et need vastaksid Euroopa kodanike praegustele muredele.
Samuti teeme ettepaneku täiendavate assigneeringute kohta teatavatele uutele projektidele, et parandada pagulaste vastuvõtmise võimet, või valitsusvälistele organisatsioonidele, mis võitlevad diskrimineerimise vastu.
Euroopa eelarve peab jätkuvalt aitama võidelda nende hädade vastu, mis vaevavad Euroopa ühiskonda.
ELi välissuhete puhul vähendame ühise välis- ja julgeolekupoliitika kulutusi 40 miljoni võrra, kuna peame austama oma kohustusi ja ELi kohustusi: säilitada hädaabireserv, aidata kõige enam mahajäänud riike, toetada ülemaailmset AIDSi vastu võitlemise fondi, Ülemaailmset Tervishoiufondi ja säilitada arenguabi.
Kosovo ja Palestiina puhul tuleb kasutada paindlikkusinstrumenti, et eraldada 87 miljonit eurot.
Jätkuvalt tuleb hukka mõista see, et rubriik 4 on süstemaatiliselt alarahastatud.
Vaesus maailmas suureneb ja meie eelarve kahaneb.
Euroopa Komisjonile tunnistan, et 40 miljoni euro suurune reserv on karm, kuid see peegeldab meie kahtlusi tegevuspõhise juhtimise rakendamise tõhususe suhtes.
Lubage mul tuua mõned näited: esiteks ühtekuuluvusfondide kulutamise ebaõnnestumine, meile kallite katseprojektide, näiteks Erasmus-tüüpi vahetusprogrammi elluviimise võimatus, läbipaistvuse puudumine teadusuuringute ettevõtete valimisel, uute ametnike konkursside kehv rakendamine.
Nimekiri on pikk ning parlamendil palutakse olla veendunud Euroopa täidesaatva võimu heas tahtes.
Lõpuks peamine: tärniga muudatusettepanekus nõutakse, et Galileo ja ETI projekti rahastataks väljaspool finantsperspektiivi ülemmäärasid.
See nõuab paratamatult, isegi sunnib selleks, finantsperspektiivi väikest läbivaatamist.
Parlament ei saa nõustuda Galileo ohustamisega, mis on suur väljakutse tehnoloogilisest, majanduslikust ja poliitilisest seisukohast ning mis on oluline strateegiline vahend poliitilistele võimudele ja ELi iseseisvusele, kuid ma olen veendunud Angela Merkeli märkuste väärtuses parlamendile.
29. juunil kasutas kantsler Merkel seda Aafrika vanasõna oma eesistumise lõpetamiseks: "Kui soovid minna kiiresti, mine üksi, kuid kui soovid minna kaugele, mine koos teistega.”
fraktsiooni ALDE nimel. - (DA) Härra president, sooviksin tänada Euroopa Parlamendi presidenti isikliku juhatamise eest käesoleval istungil ja menetlustel ning asjaolu eest, et see ei leia aset südaööl.
Mul on selle üle väga hea meel.
Volinik, ei ole mingit kahtlustki, et 2008. aasta eelarvemenetlused on üpris väljakutsuvad.
Siiski hoiame meie siin parlamendis kokku ja kui me neljapäeval hääletame, siis olen üsna veendunud, et laialdast toetust leiab strateegia, mille eelarvekomisjon ja raporti koostaja Kyösti Virrankoski on valinud komisjoni eelarve jaoks.
Euroopa Demokraatide ja Liberaalide Liidu fraktsioon toetab komisjoni suurepäraseid ettepanekuid rahastada Galileo satelliitjärelevalvesüsteemi.
Me toetame ideed, et põllumajanduse toetuskavadest üle jäävat raha tuleks kasutada liikmesriikidele tagastamise asemel selle projekti jaoks.
Teadusuuringute ja transpordisektori rahastamise vähendamine selleks, et leida raha Galileo programmi jaoks, nagu selle kohta esitasid ettepaneku ELi rahandusministrid, ei oleks mõistlik.
Kui ELi liikmesriigid nõustuvad, et peame Galileo säilitama, peavad nad samuti leidma selleks rahalised vahendid, mitte kasutama seda muudel eesmärkidel.
Nagu Kyösti Virrankoski juba mainis, on meid eelnevalt hoiatatud, et Galileo programmile pole eraldatud piisavalt rahalisi vahendeid. Olukord, millega praegu silmitsi seisame, ei tule seetõttu üllatusena.
Teine märkimisväärne vastuoluline küsimus seoses nõukoguga on seotud rahaliste vahenditega välispoliitikale.
Me kõik tunneme väga suurt muret selle pärast, kas Kosovole ja Palestiinale on eraldatud piisavalt raha.
Sooviksin tänada Virrankoskit tema suurte jõupingutuste eest, et leida kompromiss, mida toetatakse laialdaselt.
Seoses ametitega oleme rahul, et piirikontrolliasutus Frontex saab rohkem rahalisi vahendeid, ning loodame, et leitakse lahendus, mis võimaldab Euroopa Meresõiduohutuse Ametil alustada võimalikult kiiresti kaugtuvastus- ja jälgimissüsteemi (LRIT) andmekeskusega, mis luuakse 2008. aasta lõpuks.
Teiste institutsioonide raportöör Ville Itälä pidi täitma ühtaegu nii saavutatavat kui ka väga keerulist ülesannet.
Keeruline ülesanne seisnes parlamendi eelarves, mille puhul kahjuks ei olnud võimalik viia kulutusi käesoleva aasta tasemest allapoole, lisaks inflatsioon.
Sellele vaatamata oli võimalik hoida kulutused allpool 20protsendilist ülemmäära.
Fraktsioon ALDE toetas esialgset kompromissi raportööri ja juhatuse vahel ning on kahetsusväärne, et halb koordineerimine suuremate fraktsioonide esimeeste vahel tõi endaga kaasa selle, et kompromiss tuli üle vaadata.
Me ei pea vaatama pealt, kui see juhtub veel kord; me suudame paremini.
Siiski ma ei süüdista härra Itälät.
Ta on andnud hea panuse ning ma sooviksin teda samuti tänada selle eest, et ta leidis mõistliku lahenduse Regioonide Komitee jaoks, mille eelarvet on nõukogu mitu korda kärpinud.
fraktsiooni UEN nimel. - (PL) Härra president, fraktsiooni UEN nimel sooviksin väljendada oma siirast tänu raportööridele Virrankoskile ja Itäläle ning kõigile eelarvekomisjoni liikmetele nende jõupingutuste eest eelarve koostamisel ja nende suurepärase koostöö eest.
Suur tänu.
Kas teine eelarve praeguses finantsperspektiivis erineb märkimisväärselt selle eelkäijatest, arvestamata asjaomaste summade suurust?
Nagu alati, peame jätkama eelmiste aastate kulude rahastamist ning me saame muuta üksnes mõnda osa eelarvest.
Sellised märkimisväärsed punktid on Euroopa Innovatsiooni- ja Tehnoloogiainstituudi ning Galileo projekti rahastamine.
Samuti on suurenenud rahalised vahendid Palestiinale ja Kosovole.
Märkimisväärseid muudatusi võib samuti leida ühise põllumajanduspoliitika ja eriasutuste rahastamises.
Kas teeme suure vea seeläbi, et püüame summasid sobitada vabalt hilisemate kulutustega?
Kas seda on võimalik teha juba aasta ette?
Me püüame, kuid meil on võimalus muuta eelarvet igal ajal ja see on väga oluline.
Võib-olla peaksime tulevikus looma rohkem punkte, kuna see lisab eelarvele oluliselt rohkem paindlikkust.
Lõpuks sooviksin veel kord väljendada siirast tänu Kyösti Virrankoskile.
Vaatamata sellele, et tegu on väga keerulise valdkonnaga, oli mul väga hea meel temaga koos töötada.
fraktsiooni Verts/ALE nimel. - (DE) Härra president, volinik, daamid ja härrad, sooviksin alustada tähelepanu juhtimisega sellele, et meil on kehtiva finantsperspektiiviga seoses tekkinud probleem, kuna fraktsiooni Verts/ALE seisukohast ei vasta meie eelarve kuni 2013. aastani asjakohaselt suurtele väljakutsetele, millega Euroopa ja praegused 27 liikmesriiki silmitsi seisavad.
Sooviksin öelda, et minu arvates jääb nõukogus teemade puhul, mis on seotud eelarve koostamise ja rahaliste vahenditega, puudu Euroopa vaimust.
Ma arvan, et vajame - nagu kuulutasime juba Lissaboni strateegiaga - Euroopa puhul tõelist kõrgtehnoloogilist rünnakut, kui soovime tõepoolest rajada teed teadmuspõhise ühiskonna poole.
Meie kahjuks liigume selle kõrval olevat teed mööda.
Samuti usun, et peame uurimis- ja arendustegevuse ning ka elukestva õppe jaoks tegema rohkem, kui soovime, et Euroopa kodanikud oleksid täiesti vormis, ja kui soovime neile anda oskused, mille abil nad tulevad toime üleilmastumisega.
Samuti peame looma - ja nagu küsitlused on näidanud, nõuavad Euroopa kodanikud meilt seda - vastutustundliku välispoliitika.
Kui soovime siiski investeerida rohkem kriisiennetusse ja võtta vastutustundlikke meetmeid kriisikolletes üle kogu maailma, vajame asjakohaseid vahendeid, mida meil praegu pole piisavalt.
Seoses kliimamuutuste poliitikaga olen samuti seisukohal, et peame maailmale näitama, et hästi mõistetav kliimamuutuste poliitika ja selektiivne majanduskasv käivad käsikäes.
Euroopa peab siinkohal astuma suuri samme, kuna üksnes teiste mandrite ja suurte riikide, nagu Hiina, India ja Ameerika Ühendriigid, veenmise abil saame kujundada kliimamuutuste poliitikat ja luua uusi töökohti, millega saame enda poole võita meie kodanike südamed.
Teisest küljest olen seisukohal, et suudame muidugi kasutada säästlikult Euroopa eelarvet, näiteks põllumajanduse eksporditoetuste ning tubaka kasvatamise ja ka meie istungite puhul siin, Strasbourgis.
Meil on võimalik näha, et eelarve ei ole piisav meie suurte ambitsioonikate teadusprojektide jaoks, nagu Galileo satelliitnavigatsioonisüsteem.
Paljud eelmised kõnelejad on seda juba öelnud.
Kui arvame, et see on poliitiliselt korrektne, peab nõukogu end siinkohal siiski liigutama, vastasel korral kaotame kontakti Ameerika Ühendriikidega, samuti Hiina ja Indiaga.
Kui soovime Euroopa Innovatsiooni- ja Tehnoloogiainstituudi osas tõepoolest näidata, et Euroopa on manner, mis väärtustab teadmisi ja soovib olla teadmuspõhine ühiskond, peab nõukogu siinkohal ka suuremaid samme astuma.
Kui soovime edendada Euroopat, on vaja üksmeelseid eurooplasi.
Kokkuvõtteks sooviksin tänada kõiki oma kaasparlamendiliikmeid, kes on teinud kõnealuse eelarve osas koostööd.
Ehkki see on ainult kompromiss, on see hea kompromiss, vähemalt parlamendi poolel, ja seda peaksimegi kaitsma.
fraktsiooni GUE/NGL nimel. - (FI) Härra president, volinik, tõenäoliselt on kõigis fraktsioonides väga palju erinevaid arvamusi.
Mõned on rahul nõukogu range eelarvepoliitikaga, samas kui teised parlamendiliikmed peavad seda takistuseks kõige hea ja ilusa saavutamisel.
Fakt on see, et nõukogu ettepanek tervikliku eelarve kohta on uskumatult madal, võrreldes rahvamajanduse kogutuluga, ning parlamendi ettepanek kujutab endast samuti eelarvekulude erakordselt madalat taset.
Meie fraktsioon ei ole rahul sellega, kuidas eelarveprojekt suurendab liidu sõjalist mõõdet.
Euroopa Liidu militariseerimine on samuti üks põhjustest, miks meie fraktsioon ei saanud toetada uut põhiseaduse ettepanekut, milles lepiti kokku möödunud nädalal.
Põhiseadus, nagu ka järgmise aasta eelarveprojekt, ei tee midagi, et tugevdada Euroopa liidu sotsiaalset mõõdet.
Me oleme harjunud mõttega, et komisjon ei rakenda ELi eelarvet kunagi tervikuna, ning liikmesriigid on harjunud mõttega, et neil on nende oma vahendid, nagu me teame, mida tagastatakse neile igal aastal.
See on nii täitmata kulukohustuste tõttu, mis tekivad struktuuri- ja ühtekuuluvusfondidest rahastatavate programmide viibimise tõttu käesoleval ja järgmisel aastal.
Raportöör Kyösti Virrankoski kiirustab nende programmide heakskiitmise menetlust tagant heal põhjusel.
Meie fraktsiooni seisukoht on see, et institutsioonidevaheliste kokkulepete muutmine seoses uute kulutustega Galileole ja Euroopa Tehnoloogiainstituudile on õige.
Eelarveraamistikus ei ole piisavalt raha. Selle asemel peab Euroopa Liitu tooma uut raha liikmelisus.
Parlamendi juhatus ei ole oma eelarve eesmärkide osas nii distsiplineeritud kui eelarvekomisjon.
Ta püüab alati kulutada 20% ELi halduskuludest, isegi kui ei ole mitte midagi, millele saaks raha õigustatult kulutada.
Sellised projektid hõlmavad mälestusmärki härra Pötteringile, ELi lähiajaloole pühendatud muuseumi või parlamendi parkimisala muutmist spaadeks ja saunadeks.
Samal ajal hääletasid sotsiaaldemokraadid, liberaalid ja rohelised eelarvekomisjonis Euroopa erakondade toetamise rahaliste vahendite leebe järelevalve teostamise üle ning nüüd samuti eurosihtasutuste üle, mida rahastatakse parlamendi eelarvest.
Ei olnud ühtki klauslit, mis oleks väitnud, et rahaliste vahendite kasutamist tuleks üle vaadata ELi eelarvekontrolli heade tavade kohaselt.
Minu kaasmaalased Kyösti Virrankoski ja Ville Itälä on püüdnud oma rollides raportöörina saavutada tasakaalustatud tulemust.
fraktsiooni IND/DEM nimel. - (SV) Tänan teid, härra president, austatud parlamendiliikmed Kyösti Virrankoski ja Ville Itälä käsitlesid eelarveküsimusi väga asjatundlikult.
Hindan väga nende tööd neile antud pädevuste raames.
Kuid selles probleem seisnebki: nad on sunnitud töötama oma pädevuste raames.
ELi eelarvemenetlus on ammu aegunud ja sestap täiesti põlastusväärne.
Peamine põhimõte on alati järgmine: rohkem raha tuleb sisse, millesse me selle investeerime?
Oleme 50aastane organisatsioon, mis seetõttu peaks keskenduma nulleelarve koostamisele.
Me peame esitama järgmise küsimuse: kui peaksime alustaksime täna (ja mitte 50 aasta eest), millesse investeeriksime oma eelarvevahendid siis?
Kas investeeriksime need Majandus- ja Sotsiaalkomitee või Regioonide Komitee loomisse?
Kas investeeriksime peaaegu pool protektsionistlikkusse põllumajanduspoliitikasse, suhtekorraldusse ja toodete turustamisse, mida teisiti ei ole võimalik müüa?
Kas investeeriksime tubaka tootmise toetustesse, tubaka tootmisse, mida me ei saa tavapärasel viisil müüa, samas kui oleme hetkel pühendunud suitsetamise keelustamisele ELis?
Kas investeeriksime struktuurifondi, mis võtab peaaegu kogu eelarve ülejäägi, otsustades seeläbi, et riigid saavad raha tsentraalselt ELi eelarvest, eeldusel, et see läheb teatud tüüpi regionaalpoliitikasse?
Vastus on - kuna olen veendunud, et kõik, kes siin hoones istuvad (mida ei ole palju) ütleksid - ei, me ei teeks seda.
Küsimus on seega: kuidas läheneda kõnealusele küsimusele?
Nojah, me ei saa seda teha, kui me ei ole valmis käsitlema olulisi eelarvega seotud küsimusi täiesti algusest ja seejärel alustama töötamist sealt.
Seetõttu oleme täiesti vales kohas.
Kui teostame tavapärast majandusanalüüsi ja kaalume, mida tuleks teha ELi eelarvevahenditega, mida kulutatakse Brüsseli kaudu, siis on see raha eraldamine, mida liikmesriigid ei saaks teisiti investeerida, näiteks alusuuringutesse.
Me kõik teame majandusteooriast, et alusuuringud on turul täiesti alarahastatud.
Siinkohal on alati mõned seanahavedajad.
Alati eeldatakse, et keegi teine maksab alusuuringute kulud ja kui see kõik on lõpetatud, on see meile kättesaadav.
Selliseid valdkondi on palju ja neile eraldatakse uskumatult vähe raha.
Me räägime sellest, kuid me ei tee midagi.
Enamikul juhtudel läheb raha sinna, mille üle otsustati 30-50 aasta eest.
See on skandaalne.
Meil on samuti EL, mis ostab hooneid kõikjal Euroopas, uskudes, et nii on odavam.
See on vastutustundetu maksumaksjate rahaga spekuleerimine.
See ei tohi jätkuda.
Me peame algatama arutelu selle üle, mida EL peaks tegema rahaga, mille saame.
Sellele, mida me õigesti teeme, kulub ehk 10-15% kõigist rahalistest vahenditest.
Ülejäänu läheb mõttetutele asjadele ja erinevale suhtekorraldusele, näiteks raha eraldamine globaliseerumisega kohanemisele.
Üksikud riigid, kes konkureerivad omavahel, et leida häid institutsionaalseid lahendusi, on need, kes on loonud Euroopa ja taganud selle edu.
Las see nii jäädagi.
Ma tänan teid väga.
(DE) Härra president, kõik, kes on olnud eelarvekomisjonis, teavad, kui keeruline on alati sügisel saada kuidagigi lahti väga suurtest summadest.
Tavaliselt on see peidetud eelarverubriikide reserviteabevahenditesse.
Loomulikult püütakse olla aktiivsed ja sel põhjusel midagi teha.
Ja nüüd pöördun otse teie poole, härra president.
Loodi filmiauhind LUX.
Tingimuseks oli, et kõik filmid vaadatakse läbi käesoleva aasta 18. oktoobriks ja ainult need parlamendiliikmed, kes on näinud kõiki kolme filmi, saavad ja tohivad hääletada kõnealuse eelarverubriigi algatuse raames.
Ma just tutvusin nimekirjaga.
Neid liikmeid, kes otsustavad homme, millise Paabeli torni nad kellele annavad, on kokku vähem kui tosin.
Ma sooviksin teilt, härra president, paluda, et oleksite aus ja ei petaks meid homme, vaid ütleksite meile, kui palju parlamendiliikmeid on tegelikult teinud selle hääletuse puhul seaduspärast koostööd.
Palun pöörake tähelepanu sellele, et viimasel hetkel ei võltsitaks väljas protokolle, kuna filmide vaatamise tähtaeg oli 18. oktoober.
See on eelarve mahuga võrreldes suhteliselt väike probleem, härra president, kuid seda saab üle kanda paljudele teistele valdkondadele.
Me loobime pidevalt raha enda ümber, ilma sellele mõtlemata, kuna meil on raha liiga palju ja sel põhjusel tehakse maha ka paljud head ideed, näiteks nagu see filmiauhind.
Kuid palun, härra president, olge vähemalt teie homme aus!
Need märkused ei vääri vastust.
Tahaksin alustuseks öelda, et mul on väga hea meel täna siin kõneleda, enne olulist hääletust, täpselt pärast esimest lugemist.
Ma sooviksin tänada eelarvekomisjoni esimeest Reimer Böget, pearaportööri Kyösti Virrankoskit, samuti kõigi fraktsioonide koordinaatoreid nende äärmiselt eduka, koordineeritud ja positiivse töö eest konsensuse saavutamise nimel eelarvekomisjonis esimesel lugemisel.
Kõik komisjoni esitatud eelarveread ennistati - suur tänu selle eest.
volinik. - Peaaegu kõigi esialgse eelarveprojekti ridade kehtestamise eest sooviksin tänada parlamenti.
Kordan seda inglise keeles juhuks, kui tõlge ei ole täpne, sest see on minu kõne kõige olulisem osa.
Samas sooviksin samuti öelda, et ükskõik kui rahul me ka poleks ja ükskõik kui rahuldav poleks ka meie koostöö, peame siiski tegema mõned märkused ja ütlema, et enamikul juhtudel on parlament moodustanud reservid.
Me püüdsime seda lahendada möödunud aastal ning komisjon suutiski selle möödunud aastal lahendada ning anname endast parima selle tagamiseks, et komisjon täidaks kõik tingimused, annaks teile kogu vajaliku teabe, et te saaksite reservid vabastada enne teist lugemist.
Eriti sooviksin ära mainida katseprojektid, mille puhul parlament võttis käesoleval aastal algatuse enda kätte ning viis ellu suuremal hulgal uusi, teie esitatud katseprojekte ja ettevalmistavaid meetmeid.
Nagu tavaks, uurime iga üksikjuhtumit hoolikalt ja esitame oma arvamuse novembri algul niinimetatud teostatavuskirjana, mis tuleb õigeaegselt enne lepitusmenetlust ja teist lugemist.
Rakendusametite osas, mis on väga oluline ja mõistlik punkt meie käesoleva aasta eelarvemenetluses, sooviksin samuti rõhutada konstruktiivset raamistikku, mis määrati kindlaks juulis toimunud lepitusmenetluse teel meie ja ametite temaatika vahel.
Samuti sooviksin tänada parlamenti, eriti proua Haugi koostöö eest, eelkõige rakendusametite töökorralduse läbivaatamise lõpetamisel, milles hiljuti kokku leppisime.
Komisjon annab endast ausa vahendajana kahe eelarveasutuse vahel parima selle tagamiseks ning püüab eelarve osas leida parima ja tasakaalustatud tulemuse meie kõigi jaoks, eriti teades ja pidades silmas, et peame üheskoos jätkuvalt lahendama suuri probleeme, nagu Galileo ja Euroopa Tehnoloogiainstituut, mis tuleb lahendada pärast meie eelseisvat ettepanekut, peamiselt nõukogu otsust.
Me oleme rahul sellega, kuidas parlament lahendas selle küsimuse ettepaneku puhul ja esimesel lugemisel.
Seega loodan, et koos - kolmekesi - suudame lõpetada eelarvemenetluse edukalt ja õigeaegselt.
väliskomisjoni arvamuse koostaja. - (DE) Härra president, rubriigi 4 rahaline ülempiir on mitmeaastase finantsraamistiku kohaselt 7,002 miljardit eurot.
Nõukogu suurendas komisjoni 2008. aasta esialgset eelarveprojekti 6,672 miljardilt eurolt 6,89 miljardi euroni, peamiselt seeläbi, et lisas täiendavaid summasid Palestiina ja Kosovo jaoks.
Parlament juhtis varajases etapis tähelepanu sellele, et need rahalised vahendid ei saa olla piisavad, kuna prognoositavaid väljakutseid ei võetud arvesse.
Nüüd kuuleme nõukogult, et vaja on palju suuremaid summasid, eriti julgeolekupoliitika valdkonnas.
Kahjuks ei ole me jätkuvalt teadlikud mitte ühestki konkreetsest ettepanekust.
Me peame siiski jõudma nõukoguga kokkuleppele ühise välis- ja julgeolekupoliitika osas.
Pidagem seetõttu avatuid ja ausaid läbirääkimisi tegelike vajaduste üle 2008. aastal.
Kui oleme heaks kiitnud ligikaudu 250 miljonit eurot aastas ühise välis- ja julgeolekupoliitika jaoks ajavahemikul 2007-2013, siis on puudujääk rahastamises ilmne.
Meie kulutused julgeolekupoliitikale kulgevad peaaegu nii, nagu ajakavas ette nähtud.
Teine oluline teema on Palestiina.
2007. aastal kulutame märkimisväärselt rohkem, kui esialgu hinnati, ligikaudu 400 miljonit eurot.
Samuti vajame järgmisel aastal rohkem raha, kui komisjon ja nõukogu vajalikuks pidasid.
Me ei saa jääda lootma sellele, et parlament võtab eelarvesse üle väiksemad summad ning seejärel riisub teisi poliitikaid aasta jooksul, kuna planeerimine ei olnud tõsine.
Samuti puudub praegu igasugune selgus seoses ülesannete täpse jagamisega Kosovo puhul ja 2008. aasta eelarvevajadustega.
Ma tean, et peame kõigepealt ootama ära sellekohase täpse volituse.
Kokkuvõtteks sooviksin juhtida tähelepanu poliitilisele dialoogile, millega peame peatselt algust tegema.
Euroopa Parlament on võidelnud selle nimel läbirääkimistel mitmeaastase finantsraamistiku üle ja on kinnitanud seda institutsioonidevahelises kokkuleppes.
See oleks õige foorum, et tegeleda oluliste arengutega konstruktiivsel viisil, aegsasti ja vastastikuse usalduse alusel.
See oleks õige kontekst, et valmistada ette uute finantsinstrumentide läbivaatamist.
arengukomisjoni arvamuse koostaja. - (DE) Härra president, daamid ja härrad, eelarvekomisjon teeb jõupingutusi, et seada prioriteete oma hinnanguliste kulutuste raames eelarves.
Me teame, et arenguabi, seega abi planeedi kõige vaesematele inimestele, ei ole midagi, mille üle otsustatakse ühe hetkega ja mille tulemused ilmuvad eikusagilt, vaid selleks eksisteerivad menetlused ja nende menetlustega peame töötama.
Me oleme rõhutanud, et soovime võidelda vaesuse vastu.
See tähendab, et peame andma inimestele hariduse ja tagama, et nad on terved, et nad saaksid areneda omaenda keskkonnas, omaenda riigis.
Oleme lähiminevikus investeerinud suuri summasid võitlusesse malaaria, tuberkuloosi ja AIDSi vastu ning soovime aidata nendel riikidel tõeliselt areneda ennetavate meetmete abil, näiteks väikerelvade, maamiinide ning aatomi-, bioloogiliste ja keemiarelvade kaotamise abil, konfliktide ennetamise võrgu loomise abil ja piiriülese koostöö abil arengumaade vahel.
Siinkohal ei tohiks siiski juhtuda - ja need on minu kaks vastuväidet nõukogule ja komisjonile -, et nõukogu - lihtsalt seetõttu, et päevakorda ilmub uus teema - ütleb kiiresti: me hakkame nüüd kõike ümber korraldama.
Me peame aitama Kosovot ja Palestiinat ning me nõustume sellega täielikult.
Me peame seda tegema, kuid me ei tohi seda teha nii, et pigistame raha välja kõige vaesematelt ja usume, et suudame avastada mingi järjepidevuse sellises rahaliste vahendite jaotamises või et inimesed väljaspool ELi võiksid tunda, et töötame kõige vaesemate aitamise nimel tõepoolest väga pühendunult.
Siia peab laekuma uut raha ja ma tean, et räägime maksumaksjate rahast, kuid neile tuleb seda selgelt öelda.
Kui me seda teeme, siis oleme ka edukad.
Teine punkt on suunatud komisjonile.
Te teate täpselt, millised on meie prioriteedid vaesuse vastu võitlemisel.
Ma just viitasin neile: tervishoiu ja alushariduse pakkumine, et inimesed saaksid kodus raha teenida.
Me oleme reservi paigutanud väga palju raha ja me ei vabasta neid summasid enne, kui olete meile selgeks teinud, et kiidate heaks ja võtate üle parlamendi prioriteedid.
Me ei soovi võtta kasutusele mikrotasandil juhtimist, vaid oleme koostanud poliitilise hinnangu, millega teie nõustusite.
Me jääme selle juurde kindlaks ja rakendame seda, et see - nagu ka teistel välispoliitilistel juhtudel - muutuks reaalsuseks ning seetõttu kasutame oma eelarvega seotud õigusi ja võimalusi, et avaldada teile asjakohast survet.
rahvusvahelise kaubanduse komisjoni arvamuse koostaja. - Härra juhataja, sooviksin tänada Kyösti Virrankoskit ja Ville Itälät suurepärase, ehkki tänamatu töö eest.
Usun, et on oluline rõhutada mitte ainult parlamendi rolli asutusena, mis teostab järelevalvet eelarve üle, vaid samuti iga üksiku komisjoni rolli seoses eelarveaspektidega, mis on vahetult nende pädevusvaldkonnas.
Olen seisukohal, et see on väga tervitatav, et üksikud peadirektoraadid annavad erinevatele komisjonidele aru käesoleva aasta eeldatavate kulude kohta.
Olemas peab olema kontrolli tase ja olemas peab olema läbipaistvus.
Ehkki rahvusvahelise kaubanduse komisjon ei ole kaasotsustamisvolitustega kaubandusküsimustes, usun siiski, et see on väga hea tava, mis on tekkinud, et peame avameelset ja avatud arutelu kaubanduse peadirektoraadiga eelarve küsimustes ja nendes küsimustes, miks teatavad kulutused on vajalikud.
Eelarveridade osas soovin rõhutada vajadust säilitada nii kaubandusabi kui ka WTO parlamentaarne mõõde kaubanduseelarve oluliste aspektidena.
Peame suutma soodustada Euroopa kaupu kolmandates riikides.
Meil on vaja eksperte, kes aitavad meie ettevõtetel siseneda välisturgudele, kuid samas peame aitama arengumaade eksporti ELi.
Ilma kaubanduseta ei ole pikaajalist säästvat arengut.
WTOd kritiseeriti hiljuti läbipaistvuse puudumise pärast.
Maailmakaubanduse läbirääkimiste parlamentaarne mõõde on oluline algatus, mille toetamist peaksime jätkama, kuna see parandab dialoogi, annab suurema õiguspärasuse ja võimaldab paremat järelevalvet.
Viimase märkusena nõuan tungivalt, et komisjon veenduks, et parlamenti teavitatakse õigeaegselt kõigist mikromajandusabi projektidest, et asjaomastes komisjonides oleks võimalik pidada nõuetekohast arutelu ning et meie oleksime institutsioonina teadlikud abisaaja maadest, kes kulutavad ELi raha.
eelarvekontrollikomisjoni arvamuse koostaja. - (ES) Härra juhataja, volinik, eelarvekontrollikomisjon keskendus oma arvamuses 2008. aasta eelarve kohta kahele põhipunktile:
esimene on uue institutsioonidevahelise kokkuleppe lõike 44 täitmine, mis on seotud kinnitava avaldusega ja iga-aastase sertifikaadiga, mis tuleb saata kõikidele liikmesriikidele.
Kõnealuse muudatusettepanekuga jätkame 2004. ja 2005. aasta eelarve täitmist heaks kiitvate järelduste ja soovitustega, mida vähesed liikmesriigid on juba kohaldanud, kuid me oleme veendunud, et seda peaks tegema rohkem liikmesriike.
Me teame, et Euroopa Komisjon ei saa hinnata, mil määral on liikmesriigid seda kohustust kuni 15. veebruarini täitnud.
Siiski, ja võib-olla selleks, et julgustada Euroopa Komisjoni seda hindamist jätkama ilma aega raiskamata, võtsime kasutusele reservi komisjoni personalikulude valdkonnas.
Oleme veendunud, et komisjon on sama palju kui parlament huvitatud sellest, et liikmesriigid kohaldavad lõiget 44 täielikult ühise juhtimise valdkonnas.
Olen seetõttu veendunud, et saavutame kokkuleppe reservi üle.
Teine punkt on läbipaistvus.
Usume, et mida üksikasjalikumad on eelarvekulud, seda lihtsam on eelarvepädeval institutsioonil teostada järelevalvet selle rakendamise üle.
Palusime seetõttu luua uued eelarveread nendes kuluvaldkondades, mis on parlamendi jaoks väga olulised, näiteks ametid, maaelu arendamine ja muud kategooriad, näiteks välistegevus, mille eesmärk on, ma kordan, väga selge pühendumine parlamendi ja eelarvekontrollikomisjoni poolt, et pakkuda maksimaalset läbipaistvust, mida avalik arvamus meilt nõuab.
majandus- ja rahanduskomisjoni arvamuse koostaja. - (ES) Härra juhataja, volinik, raportöörid, majandus- ja rahanduskomisjon esitas arvamuse, mis võeti vastu üksmeelselt - selle vastu ei hääletanud mitte keegi - ja millega me esiteks tähistame edusamme assigneeringute osas, mille eesmärk on parandada konkurentsivõimet majanduskasvu ja tööhõive valdkonnas, ning eelkõige nende osas, mille eesmärk on ühtekuuluvus Euroopa Liidus majanduskasvu ja tööhõive tagamiseks.
Võttes arvesse valdkondi, mille eest komisjon vastutab, majandust ja rahandust, ettevõtlust, konkurentsi, maksustamist ja tolliliitu, võitlust maksupettuste ja laialt levinud pettuste vastu Euroopa statistika valdkonnas ning eelkõige statistika peatükki, tervitame loomulikult edusamme eelarve osas, eelarvemetoodikat, kuid samas leidsime puudujääke.
Me oleksime soovinud rohkem raha, et rohkem raha oleks kasutatud majanduskasvu jaoks, teisisõnu rohkem raha kodanike heaolu jaoks, et pakkuda selgemat tuge rahaliidu programmidele, pakkuda selgemat tuge väikestele ja keskmise suurusega ettevõtetele töökohtade loomise allikana.
Loomulikult peame kõik juhinduma kokkuhoiu põhimõtete järgi - see peaks olema esikohal ja mitte keegi ei rõhuta seda rohkem kui mina.
Siiski on see ja praegused puudujäägid meie liidu eelarves erinevad nagu öö ja päev.
Oleme veendunud, et Euroopa Liit peaks tõepoolest tegema vahedamaid eelarveid, et stimuleerida majanduskasvu, mis looks töökohti, ja sel eesmärgil on vahendite eraldamine, mis kuuluvad kõikidele ELi riikidele, absoluutselt vajalik.
tööhõive- ja sotsiaalkomisjoni arvamuse koostaja. - (DE) Härra juhataja, volinik, daamid ja härrad, tööhõive- ja sotsiaalkomisjoni nimel tervitan eelkõige asjaolu, et komisjon on nüüd nõus kulutama 44,2% ehk 57 miljardit eurot eelarvest majanduskasvule ja tööhõivele.
Suurenemine asjaomastes eelarverubriikides 2,3 miljardi euro võrra 2008. aastaks, et toetada tõhusalt Lissaboni strateegiat.
Sooviksin eriti rõhutada kolme katseprojekti sotsiaalvaldkonnas, isegi kui eelarvekomisjon ei ole heaks kiitnud rahalisi vahendeid sellele ühe juhtumi puhul ja on vähendanud neid oluliselt teise juhtumi puhul.
Isegi projekt tööhõive olukorra kohta tervishoiusektoris, mida eelarvekomisjon on mõnevõrra vähendanud, on mulle eriti südamelähedane, kuna sellega on alates ELi laienemisest 2004. ja 2007. aastal seotud märkimisväärsed probleemid.
Katseprojekt tuleb seetõttu ellu viia nii, nagu me oleme selle kavandanud.
See kehtib eelkõige sotsiaalteenuste osutamise võimalikule reguleerimisele.
Sama kehtib ka teise, meie esitatud projekti kohta, nimelt sisserännanute sotsiaalse integratsiooni kohta.
Palun seetõttu, et toetaksite muudatusettepanekuid, mille meie uuesti lisasime.
Samuti sooviksin veel kord reklaamida pereprojekti, mille viib ellu Dublini sihtasutus, mida sooviksime toetada 400 000 euroga, kuid mille eelarvekomisjon lükkas tervikuna tagasi.
Peresõbralikud töökohad, perede elutingimuste parandamine ja perede järjepidev toetamine on meie peamised eesmärgid Euroopas.
Nende teemade käsitlemine tuleks seetõttu võtta üle Dublini sihtasutuse töökavasse ja loomulikult eraldada selleks vajalikud rahalised vahendid.
keskkonna-, rahvatervise- ja toiduohutuse komisjoni arvamuse koostaja. - (DE) Härra juhataja, volinik, daamid ja härrad, keskkonna-, rahvatervise- ja toiduohutuse komisjon taastas eelarve arvandmed, mida nõukogu vähendas kõnealuses sektoris summadeni, mis olid kirjas komisjoni esialgses eelarveprojektis.
See tähendab 10,3% suurust eelarve suurendamist keskkonnasektoris võrreldes 2007. aasta eelarvega.
Usume, et see on täiesti asjakohane enamiku oluliste instrumentide puhul keskkonnasektoris.
EMEA, EEA, EFSA ja ECDC - need kõik on meie asutuste lühendid, kelle tööga oleme täiesti rahul - said samuti oma raha tagasi.
Life+ on heaks kiidetud, töö on alanud ning uus tervishoiu tegevuskava asendab vana kava 2008. aasta jaanuaris.
Siiani on asi korras - kõik on korras!
Kindlasti suudame viia läbi hindamise aasta lõpuks või 2009. aasta alguseks.
Programm Help paneb meid siiski muretsema.
Me teame, kui kahjulik on tubaka tarbimine.
Siiski soovime samuti, et Euroopa kodanikud kuuleksid ja saaksid meie sõnumist aru.
2008. aasta on viimane eelarveaasta, mil saame sellise suitsetamisvastase kampaania jaoks raha tubakafondist.
Palume komisjonil mõelda väga kiiresti selle üle järele, kust võiks järgnevatel aastatel tulla raha selle kampaania jaoks.
tööstuse, teadusuuringute ja energeetikakomisjoni arvamuse koostaja. - (DE) Härra juhataja, volinik, daamid ja härrad, lubage mul kõigepealt tööstuse, teadusuuringute ja energeetikakomisjoni nimel tänada raportööri ja meie kaasparlamendiliikmeid eelarvekomisjonist nende järjepideva konstruktiivse ja tõhusa koostöö eest.
Tööstuskomisjoni joaks oli esiplaanil kaks teemat, mis on omavahel tihedalt seotud.
Ühest küljest on need seotud - sellest on täna juba räägitud - Galileo ja teisest küljest Euroopa Innovatsiooni- ja Tehnoloogiainstituudi projektiga.
Mõlemad algatused hõlmavad murrangulisi projekte, mis on üliolulised innovatsiooni ja tööstuspoliitika jaoks ning väärivad meie täielikku toetust.
Euroopa Innovatsiooni- ja Tehnoloogiainstituut annab olulise panuse tehnosiirdele teadusasutustest ettevõtetesse.
Selles valdkonnas valitseb Euroopa nõudluses siiski puudujääk.
Küsimusi tõstatab siiski rahastamine.
Tööstuskomisjon on väga selgesõnaliselt avaldanud toetust sellele, et rahastamine ei tohi toimuda teiste tulevikule suunatud programmide arvelt.
Me ei tohiks seetõttu võtta raha ära seitsmendast teadusuuringute raamprogrammist, elukestva õppe programmist ega üleeuroopaliste võrkude programmist, et rahastada Euroopa Innovatsiooni- ja Tehnoloogiainstituuti.
Ei, meie tööstuskomisjonist palume, et rahalised vahendid suunataks halduseelarvest ümber ETI kasuks.
Taevale tänu on eelarvekomisjon selle asjakohaselt ka üle võtnud.
Lisaks palub tööstuskomisjon, et ka tema eelarveridade väline rahastamine oleks selge.
Oluliselt rohkem probleeme valmistab Galileo.
Võib-olla lubate mul ehk tööstuspoliitika seisukohast pöörata tähelepanu järgmisele: ma usun, et oleme kõik nõus sellega, et vajame Galileod ja et seda tuleb samuti rahastada.
Galileo kohta koostatud viimase resolutsiooni tulemusel selgus, et parlament toetab ühenduse rahastamist, nagu tegi sellekohase ettepaneku komisjon.
Teisest küljest on minu arvates määrav, et projekt jätkub tähtajatult.
Projekti ei ole vaja uuesti algatada, vaid see võib põhineda asjaomaste tööstusettevõtete suurtel jõupingutustel.
Seda tuleks samuti võtta arvesse tulevaste läbirääkimiste ajal.
Kõik ülejäänu, mis on seotud Galileoga, annan üle oma kolleegile Reimer Bögele, kes vastutab samuti järgmiste läbirääkimiste eest eelarvekomisjonis koos oma kolleegidega.
siseturu- ja tarbijakaitsekomisjoni arvamuse koostaja. - (ES) Härra juhataja, esiteks sooviksin samuti alustada eelarvekomisjoni liikmete tänamisega toetuse eest, mida nad avaldasid siseturu- ja tarbijakaitsekomisjoni esitatud muudatusettepanekutele, mis võeti komisjonis samuti peaaegu ühehäälselt vastu.
Esiteks, mis puudutab jaotist 12 ("Siseturg”), sooviksin öelda, et komisjoni eesmärk oli taastada muudatusettepanekute kaudu eelarveprojekti summad, mis olid ette nähtud Euroopa Komisjoni poolt, mida nõukogu oli dokumendis seejärel vähendanud.
Sooviksin ära märkida või teile meelde tuletada, kui tähtis on kõik siseturuga seotu Euroopa Liidus.
Ma arvan, et see on ilmne.
See on üks peamistest alustest tulevase arengu jaoks, mis on sellele üles ehitatud.
Mõnede aastate puhul, näiteks eelmisel aastal ja järgmisel, 2008. aastal, mil võetakse vastu tähtsaid õigusakte, näiteks teenuste direktiiv, ning kavatsetakse samuti jätkata liikumist õigusakti suunas siseturu täiustamise kohta, mõistame, et on vaja taastada eelarveprojektis ette nähtud summad.
Sama argumenti võiks kohaldada jaotise 14 suhtes ("Tolliliit”), mis viitab samuti Euroopa Liidu välispiiride täiustamisele, mis omakorda võimaldab meil tagada, et meie ühtne turg toimib nõuetekohaselt.
Lõpuks, mis puudutab jaotist 17 tarbijakaitse kohta, mis on seotud parlamendikomisjoniga, kus mina olen arvamuse koostaja, sooviksin öelda eelarvekomisjoni toetusel, et oleme taastanud eelarveprojektis ette nähtud summad programmile SOLVIT.
Tarbijapoliitika ja tarbijakaitsepoliitika on erinevates ELi liikmesriikides arenenud erineval tasemel.
Paljudel juhtudel eksisteerivad lahknevused, mis tuleb kõrvaldada mitteõiguslike, kohtuväliste õigusaktide abil.
SOLVIT on osutunud selles valdkonnas heaks vahendiks.
Lõpuks, ja ma tõepoolest lõpetan, härra juhataja, sooviksin eriti tänada eelarvekomisjoni toetuse eest katseprojektile, millele eraldati üks miljon eurot, mis võimaldab järgmisel aastal viia läbi uuringu tarbijapoliitika meetmete rakendamise järelevalve ja võrdlemise kohta erinevates liikmesriikides.
regionaalarengukomisjoni arvamuse koostaja. - (PL) Härra juhataja, oma arvamuses pööras regionaalarengukomisjon erilist tähelepanu eelarveridadele, mis on seotud peatükiga XIII või eelarverubriigiga "Regionaalpoliitika”.
Me kutsusime üles säilitama või vajaduse korral taastama esialgse eelarveprojekti kõiki eelarveridu.
Eelarvekomisjon tuli meie nõuetele vastu ja palus isegi eelarverea 130616 puhul, mis on seotud Euroopa Regionaalarengu Fondiga, suurendada makseid 900 miljoni euroni.
Eelarvekomisjon jagas samuti meie muret eraldamata raha kasutamise pärast ühtekuuluvuse valdkonnas, et rahastada täiendavalt teisi projekte, näiteks Euroopa Tehnoloogiainstituuti, nõukogu otsuse alusel, mis oleks vastuolus ühtekuuluvuspõhimõttega ja kaotaks samuti Euroopa Parlamendi eesõigused.
Kokkuvõtteks ütlen, et see ei ole meie unistuste eelarve, see ei ole eelarve, mis võiks meile rõõmu valmistada, kuid regionaalarengukomisjon toetab eelarvekomisjoni esitatud eelarveprojekti.
Suur tänu.
põllumajanduse ja maaelu arengu komisjoni arvamuse koostaja. - (NL) Härra juhataja, järgmist rituaali täidetakse põllumajanduseelarve puhul igal aastal: Euroopa Komisjon võtab vastu eelarveprojekti, seejärel kärbib nõukogu mõnda eelarverida ilma piisava põhjenduseta, põllumajanduse ja maaelu arengu komisjon, keda toetab eelarvekomisjon, ennistab kõnealused eelarveread ning seejärel hakkame arutlema Euroopa Komisjoni kirjalike muudatusettepanekute alusel selle üle, et võtta vastu täpne eelarve järgmiseks aastaks.
Miks nõukogu jaoks on vaja pidevalt neid kärpeid teha, jääb mulle saladuseks, kuna oleme pidanud arutelusid Euroopa Komisjoni kirjalike muudatusettepanekute alusel juba sellest ajast alates, mil jõustus Amsterdami leping, kuna sellest ajast on meile kättesaadavad kõige viimased arvandmed.
Ma arvan, et meil oli parem nõnda jätkata.
Põllumajanduskomisjon on suurendanud mitmeid eelarveridu: koolide puuvilja, koolide piima jne jaoks, kuna me kõik soovime, et teadlikkus heast toitumisest saaks alguse juba varases eas.
Me hindame eelarvekomisjoni vastu võetud katseprojekte ja esialgseid meetmeid.
kalanduskomisjoni arvamuse koostaja. - (PT) Härra juhataja, daamid ja härrad, kalanduskomisjon on oma pädevusvaldkonnas esitanud mitmeid muudatusettepanekuid eelarvekomisjonile kaalumiseks, millest enamik on hästi vastu võetud, eelkõige sellised muudatusettepanekud nagu Euroopa merenduspoliitika tugevdamine esialgsete meetmete valdkonnas ookeani säästvaks arendamiseks võimaluste osas, mida kujutavad endast Euroopa ookeanid ja mered, rohkem rahalisi vahendeid kalanduskontrollile, et tagada merede ja ookeanide jätkusuutlikkus ja et koguda teavet, mis on oluline jätkusuutliku kalanduspoliitika väljatöötamiseks, Ühenduse Kalanduskontrolli Agentuuri nõuetekohaseks toimimiseks ja tõhususe tagamiseks ning, mis kõige olulisem - eelkõige äärepoolsete piirkondade jaoks -, tagada praeguste programmide tõhusus, mis on oluline piirangute vähendamiseks, mis endiselt ja eelkõige mõjutavad kõnealuseid piirkondi.
Kyösti Virrankoski ja minu raportid annavad selgelt märku sellest, et on vaja tugevdada kalanduspoliitikat, isegi kui kõik piirangud on seotud finantsperspektiiviga; kutsun seetõttu oma kaasparlamendiliikmeid üles neid raporteid kindlalt toetama ning kutsun nõukogu üles võtma arvesse ettepanekuid, mille oleme esitanud, ning samuti võtma arvesse parlamendi ettepanekuid.
kultuuri- ja hariduskomisjoni arvamuse koostaja. - (DE) Härra juhataja, kõnelen siin kultuurikomisjoni nimel, mis ei vastuta mitte ainuüksi kultuuri, vaid samuti hariduse, noorte, massiteabevahendite ja spordi eest.
Meie eelarve on väga piiratud, kui võrrelda seda sellega, mis see peaks olema.
Ma usun, et kui vaatame hoolikalt, kui edukas on olnud programm Erasmus, mille kaudu Euroopa ülikoolide tudengid saavad õppida erinevates riikides, saada sõpru Euroopa teistest osadest ning arutleda selle üle hiljem oma sõprade ja kontaktisikutega, on selge, et see annab olulise panuse vastastikusele mõistmisele Euroopas.
Ma usun, et peaksime teabevahetuse jaoks rohkem ära tegema, eriti nüüd, mil riigi- ja valitsusjuhid on jõudnud kokkuleppele reformilepingu suhtes.
Kohalikule tasandile minemise idee, teha koostööd inimestega nende oma keskkonnas, et saada nende tuge Euroopa tuleviku jaoks, on ülioluline.
Ma olen rõõmus, et vähemalt kaks katseprojekti on võimalikud: EuroGlobe - liikuv teater, just nagu Shakespeare'i ajastul, mis loodi, et teha ringreis kõigis Euroopa pealinnades ja seeläbi tõepoolest kaasata inimesi, ning teiseks kultuuriprojekt kunstnike liikuvuse teemal, et võimaldada Euroopa noortel kunstnikel saada kokku, teha koostööd ja kujundada Euroopa tulevikku.
Härra juhataja, daamid ja härrad, ma seisan siin proua Dührkopi asemel, kes ei saa siin olla.
Kodanikuvabaduste, justiits- ja siseasjade komisjon on 2008. aasta eelarve jaoks määratlenud kolm prioriteeti.
Esimene nendest prioriteetidest puudutab Frontexi agentuurile kasutada olevate tegevusvahendite tugevdamist, mille ülesanne on - nagu te juba teate - koordineerimisalane koostöö ELi välispiiridel.
Kõnealune eesmärk on saavutatud: kui parlament näitab meile eeskuju, siis saab Frontex 30 miljonit täiendavaid tegevusassigneeringuid, mida on suurendatud rohkem kui kaks korda võrreldes 2007. aasta eraldistega.
Teine prioriteet on seotud vajadusega läbipaistvuse järele arvutisüsteemide haldamisel, millega kontrollitakse Euroopa territooriumile sisenemist.
Assigneeringud paigutati seetõttu reservi Schengeni SIS I ja SIS II süsteemide jaoks ja viisainfosüsteemi jaoks, mida tuntakse lühidalt kui VIS.
Kõnealuseid assigneeringuid ei vabastata reservist enne, kui meil ei ole vajalikes kohtades piisavat õiguslikku alust ning kui vajatakse teavet pakkumiskutsete ja lepingute kohta.
Lõpuks on meie komisjoni kolmas prioriteet seotud Euroopa Tagasipöördumisfondiga.
Kõik selle fondi assigneeringud paigutati reservi ning vabastatakse alles siis, kui nõukogu ja parlament võtavad vastu direktiivi liikmesriikides ebaseaduslikult viibivate kolmandate riikide kodanike tagasisaatmise ühiste nõuete ja korra kohta.
Nõukogu peaks seda teadma: pole direktiivi, pole ka raha.
Nii lihtne see ongi.
põhiseaduskomisjoni arvamuse koostaja. - (LV) Härra juhataja, volinik, daamid ja härrad, mul on väga hea meel, et lõpuks, pärast Lissaboni tippkohtumist, saame liikuda edasi reformilepingu allkirjastamise ning selle ratifitseerimise ja rakendamise juurde.
Me kõik mõistame, et see uus leping on vajalik Euroopa arengu ja konsolideerumise jaoks.
Sel põhjusel olin mina põhiseaduskomisjoni arvamuse koostajana üllatunud, et eelarverubriik 3b, mis on seotud Euroopa kodakondsusega, oli ainus, kus oli kavandatud 2007. aasta eelarvega võrreldes märkimisväärselt väiksemad väljaminekud.
Ajal, mil Euroopa Liidu institutsiooniline struktuur on muutumas, on vaja ressursse suhtlemiseks ELi elanikega.
ELi kodanikud peavad olema teadlikud kavandatavatest muudatustest ning tuleb tagada nende koostöö ja toetus.
Olen seetõttu tänulik põhiseaduskomisjoni liikmetele minu fraktsioonist ning eriti raportöörile ja eelarvekomisjoni liikmetele nende toetuse eest minu ettepanekute suhtes erinevate eelarverubriikide kohta, et suurendada kulusid kõnealuse programmi jaoks.
Ma loodan, et parlament toetab samuti muudatusettepanekuid eelarve kohta ja seda, et kõnealuseid ressursse kasutatakse asjakohaselt Euroopa Liidu tugevdamiseks.
Tänan.
naiste õiguste ja soolise võrdõiguslikkuse komisjoni arvamuse koostaja. - (DE) Härra juhataja, on väga oluline, et käsitleksime eelarvet soo suhtes erapooletult, nagu võiksime ja peaksime tegema naistepoliitika seisukohast.
Sooaspekt on siinkohal väga oluline ja soolisest võrdõiguslikkusest lähtuva eelarve koostamise põhimõte ei tohiks siinkohal olla pelgalt sõnakõlks, vaid seda tuleb samuti ellu viia.
On väga oluline, et täidaksime Daphne programmi.
Kahjuks ei läinud meie muudatusettepanekud läbi ja me ei hakka neid täiskogu istungil veel kord tõstatama.
Meie, sotsiaaldemokraadid, toetame muudatusettepanekut ja Daphne rahaliste vahendite suurendamist, kuna see on suhteliselt väike, kuid väga oluline programm koduvägivalla vastu võitlemiseks.
Samuti on oluline pakkuda piisavaid rahalisi vahendeid Euroopa Soolise Võrdõiguslikkuse Instituudi jaoks, et tagada selle edukas käivitumine.
Samuti on oluline, et kultuuridevahelise dialoogi Euroopa aasta väljaminekud jagataks sugude vahel võrdselt.
Eksisteerib väga palju naisi, eriti sisserändajaid, kellele tuleks kultuuridevahelises dialoogis anda oluline roll.
petitsioonikomisjoni arvamuse koostaja. - (IT) Härra juhataja, daamid ja härrad, sooviksin samuti tänada kahte raportööri, Kyösti Virrankoskit ja Ville Itälät nende suurepärase töö eest.
Ma usun, et eelarve peaks olema iga avaliku institutsiooni, kuid samuti iga eraõigusliku isiku peamine poliitiline toiming, kuna see iseloomustab poliitilisi otsuseid selle kohta, mille peale riigi raha kulutatakse.
Eksisteerib kolm peamist elementi: esimene on rangus, teine on julgus teha tõhusaid ja tulemuslikke poliitilisi valikuid ja kolmas on kulude kontrollimine.
Ilmselt, nagu Kyösti Virrankoski ütles, vajab see kõik kindlat ja resoluutset poliitikat, mis hõlmab ka menetluste läbivaatamist, mida mina toetan täielikult.
Nüüd petitsioonikomisjoni küsimuse juurde: me tundsime, et peaksime eelarvekomisjonile tegema ettepaneku, et kavandatud suurendamine 4,69% võrra ombudsmani eelarves on õiglane ja asjakohane, osaliselt seetõttu, kuna ombudsman on nüüd poliitiline võtmefiguur Euroopa Liidu demokraatias, läbipaistvuses ja nõuetekohases haldamises, mida peame kiivalt kaitsma.
(HU) Härra juhataja, volinik, kõige olulisem punkt 2008. aasta eelarves on ühtekuuluvuspoliitika.
Tegelikult on igas liikmesriigis vähemarenenud piirkondi ning seega tunneme me kõik selle küsimuse vastu huvi.
Lisaks on ühtekuuluvus samuti nende huvides, kes on seotud selle protsessi rahastamisega, ja mitte ainult abisaajate huvides.
Sel põhjusel ei saa me nõustuda ettepanekuga teha märkimisväärseid kärpeid ühtekuuluvuspoliitikas, mis võrduvad ligikaudu poole miljardi euroga.
Minu arvates on parlament veendunud, et uued liikmesriigid on võimelised kohandama ja kulutama kõiki neile eraldatud rahalisi vahendeid.
Me kõik peame seda nõudma samuti oma riikides.
See ei ole ainus punkt, mille osas me oleme nõukoguga lahkarvamusel ja küllap jäämegi lahkarvamusele.
Me võime samuti teatava kindlusega väita, et oleme Euroopa kodanike raha hallanud hästi, teisisõnu vastutustundlikult, ja 2008. aasta eelarve on oluliselt väiksem kui finantsraamistikus sätestatud ülemmäär.
Seetõttu valmistabki pettumust, et aruteludes Galileo programmi või Euroopa Tehnoloogiinstituudi eelarve üle ollakse endiselt nugade peal.
Kui need mõlemad tuleksid kasuks Euroopa Liidu arengule, siis miks peame veeretama nende elluviimise teele takistusi.
Ma tänan Euroopa Komisjoni ja raportööri nende tehtud töö eest ja palun parlamendil toetada eelarvekomisjoni kavandatud muudatusettepanekuid ja seeläbi pakkuda kindlat toetust läbirääkimiste protsessile teise lugemise ajal.
Lõpuks, härra juhataja, lubage mul tervitada täna kohalviibivaid parlamendiliikmeid minu esindatava riigi rahvuspüha puhul.
Loomulikult viitan ma 1956. aasta Ungari revolutsioonile.
Tänan teid tähelepanu eest.
Härra juhataja, volinik, daamid ja härrad, nõukogu tegi ka sel aastal seda, mida ta alati teeb: ta võimaldas rahandusministeeriumide tsiviilteenistujatel panna kokku eelarve, mis võtab arvesse nõukogu peamist eesmärki ehk "hoida numbrid väiksena” ja mis kõige olulisem: "hoida maksed väiksena”.
See pole üldsegi seotud poliitiliste kavadega, mida soovime rakendada Euroopa Liidus - pole üldse seotud!
Nõukogu, millel on palju vorme, on endiselt harjunud pühapäeviti jutlustama ja on valmis laskma teistel, see tähendab parlamendil, teha tõeline töö ära nädala ülejäänud päevadel.
Ei ole vahet, kas küsimus seisneb välispoliitikas või abis Kosovole või Palestiinale või poliitika rakendamises konkurentsivõime kohta majanduskasvu ja tööhõive valdkonnas, mis on äärmiselt oluline Euroopa jaoks, ülioluline selle ellujäämiseks.
Parlament mõtles tulevikule ja juhtis tähelepanu - isegi läbirääkimiste ajal finantsperspektiivi üle 18 kuud tagasi - et lähitulevikus tekivad probleemid just nimelt nende poliitikavaldkondade rahastamisel.
Siiski läks meie sõnum kurtidele kõrvadele ja nüüd peab nõukogu selle heastama.
Varem kui oodatagi oskame, seisame silmitsi olukorraga, kus peame eraldama avaliku sektori rahalisi vahendeid Galileo projekti päästmiseks, kuna ettevõtlusalgatuse unistus varises kokku.
Euroopa Parlament suutis üsna kiiresti leppida kokku, et rahastaks Galileo projekti algust Euroopa Liidu rahadest ja kasutaks selleks ühenduse meetodit.
Meie peame petturluseks midagi muud ja me ei soovi sellest osa saada.
Me oleme valmis andma Galileole 2,4 miljardit eurot ajavahemikul 2008-2013, lisaks sellele ühele miljardile, mis on juba kavandatud.
Siiski, kuna vajalikud rahalised vahendid ei ole rubriigi 1a kohaselt kättesaadavad ja ei hakka ka taevast alla sadama, oleme valmis neid võtma teistest eelarvekategooriatest - 2007. ja 2008. aasta rubriigist 2 (kokku 2,2 miljardit eurot) ja rubriigist 5 (220 miljonit eurot).
Kindlasti on see summa rubriigist 2 suur, kuid see on võimalik, ilma et põllumajandustootjaid jäetaks ilma nende rahalistest vahenditest.
Põllumajandustoodete hinnad on maailmaturul kõrged, seega ei saa me toetusi vähendada.
Tehingut, millele panime aluse eelarvekomisjonis esimesel lugemisel, nimetatakse väikeseks läbivaatamiseks.
Päh!
Nõukogu väldib isegi kõige väiksemaid läbivaatamisi nagu katku, kuid see on nõukogu probleem.
Igatahes oleme valmis looma Galileo, Euroopa tehnoloogilise innovatsiooni lipulaeva jaoks eeltingimused.
Asjaolu, et oleme kõnealuse väikese läbivaatamise raames valmis eraldama rahalisi vahendeid Euroopa Tehnoloogiinstituudi jaoks, on meie arvates vajamineva summa suuruse, tegelikult küll väiksuse - 2,9 miljonit eurot ajavahemikul 2008-2013 - tõttu esialgu väärt üksnes ääremärkusena mainimist.
Me ootame, et nõukogu hakkaks end liigutama ja tuleks parlamendile ja meile vastu.
Härra juhataja, lubage mul teha veel üks märkus.
Me tõepoolest ootasime, et eesistujariigi Portugal rahandusminister või vähemalt riigisekretär võtab osa kõnealusest arutelust esimesel lugemisel, et me saaksime tervitada tema kohalolu.
See ei ole suunatud teie vastu, härra Mourato, kuid isegi Portugali asepresident meie parlamendis ei suuda antud juhul seda kohta täita.
(FR) Härra juhataja, daamid ja härrad, fraktsiooni ALDE nimel kõnelejana sooviksin kõigepealt tänada töö eest, mida on teinud meie kaasparlamendiliige ja raportöör Virrankoski ning eriti sooviksin talle öelda, et toetame täielikult strateegiat, mille ta töötas välja Galileo jaoks kokkuleppel eelarvekomisjoniga.
Euroopa vajab Galileod.
Me soovime, et Galileo rahastamine oleks ühenduse rahastamine, ja me soovime assigneeringute tagamist, ilma et see avaldaks negatiivset mõju teistele prioriteetidele.
Ma soovin samuti tänada meie raportööri selle eest, et ta säilitas katseprojektide nimekirjas selle vähese, millele me oleme tõeliselt pühendunud, eriti laste röövimist või kadumist käsitleva kiirhoiatusmehhanismi.
Ma sooviksin öelda paar sõna Itälä raporti kohta, kes kahjuks ei viibi siin istungisaalis.
Ma hindan algatusi, et eraldada rohkem olemasolevaid vahendeid piirkondlikele massiteabevahenditele, et need reklaamiksid ühenduse algatusi kodanikele.
Ma usun, et piirkondlikud ja kohalikud massiteabevahendid võivad avaldada oluliselt suuremat mõju kui teatavad tsentraliseeritud, bürokraatlikumad algatused.
Siiski pean ütlema, et Itälä raport sisaldab üht algatust, mis mulle üldse ei meeldi.
Selles nähakse ette iga parlamendiliikme sekretariaadikulude suurenemine 1000 euro võrra kuus.
Mulle ei meeldi see algatus, mis kujutab endast kahe fraktsiooni, mis on juhuslikult kaks kõige suuremat fraktsiooni, kokkuleppe tulemust ning milleni juhtumisi jõuti aasta enne Euroopa Parlamendi valimisi.
Olen seisukohal, et see on maskeeritud toetus paljude meie kaasparlamendiliikmete tagasivalimiseks ja ma hääletan selle sätte vastu.
(PL) Härra juhataja, volinik, ma võtan sõna arutelus 2008. aasta eelarve üle selleks, et tõstatada järgmised küsimused.
Esiteks: ehkki ligikaudu 129 miljardi euro näol on tegu Euroopa Liidu ajaloo kõige suurema kulutusega eelarves, on selle kulutuse suhe 27 liikmesriigi rahvamajanduse kogutuluga kõigi aegade kõige madalam ja pärast Euroopa Parlamendi eelarvekomisjoni tehtud kohandusi moodustavad kulukohustuste assigneeringud vaevalt 0,99% rahvamajanduse kogutulust, mida sooviksingi rõhutada.
Teiseks: finantsperspektiivi 2007-2013 raames on kulukohustuste assigneeringute piirmäär 2008. aasta jaoks seatud 1,08 protsendile liikmesriikide rahvamajanduse kogutulust, seega näeme siinkohal märkimisväärset lahknevust selle vahel, mida soovisime rahastada kaks aastat tagasi ja mida Euroopa Liit soovib rahastada nüüd.
Te ei saa rohkem Euroopat vähema raha eest.
Seda seisukohta on korduvalt korratud siin parlamendis ja me peame seda täna taas kord meelde tuletama.
Kolmandaks peame toetama Euroopa Parlamendi eelarvekomisjoni otsuseid, millega suurendatakse märkimisväärselt Galileo programmi, Euroopa Tehnoloogiainstituudi ja Euroopa Liidu teatava välistegevuse rahastamist.
Neljandaks peame tungivalt nõudma, et Euroopa Komisjon kiidaks võimalikult kiiresti heaks programmid, mille liikmesriigid on esitanud regionaalarengu ja maapiirkondade arengu kohta.
Enam kui 20 miljardit eurot eraldatakse uutele liikmesriikidele just 2008. aastal.
Seega oleks hea, kui neid rahalisi vahendeid saaks kasutada võimalikult tõhusalt.
Lõpuks ja viiendaks on väärt mainimist globaliseerumisega kohanemise fondi kasutuselevõtmine, mis võimaldab ettevõtetel, mis kannatavad selle protsessi negatiivsete mõjude all, kasutada üleminekutoetust ja kaitsta ELi töökohti.
(FR) Härra juhataja, ma kavatsen oma märkustes keskenduda kolleeg Ville Itälä raportile, kes on teinud head tööd.
Me teame, et nelja institutsiooni eelarve üle otsustamine on alati väga keeruline.
Me kahetseme tõeliselt ainult ühte asja: 2008. aasta eelarves on midagi väga erilist.
See on viimane eelarve, kus suutsime koguda kokku palju raha investeeringuteks, eriti parlamendi kinnisvarapoliitikasse.
Meil on kokku 32 töökohta, kui lugeda kokku kõik meie bürood erinevates pealinnades.
Lisaks Brüsselile ja Strasbourgile on meie omanduses veel üksnes kuus töökohta, kus me erinevates riikides töötame.
Me oleme teadlikud hoonete soetamise poliitikast, mida kontrollikoda palub meil korrapäraselt järgida, kuid mida me ei saa teha, kuna Ville Itälä - ning ma mõistan tema muret sõnumi väljasaatmise pärast, et me ei kuluta ära kogu raha, kuna soovime jääda allapoole 20protsendilist ülemmäära - takistab parlamendil sellesse raha investeerida ja kinnisvaraportfelli koostada.
Siiski peab seda tegema 2008. aastal või siis mitte kunagi, sest 2009. aastal maksame parlamendiliikmete põhimääruse eest, nagu te teate, ning meil ei ole seda enam lihtsalt võimalik teha.
Kui mitte arvestada seda taganemist, pean tunnistama, et Ville Itälä on teinud väga head tööd ja eelkõige on see üks kõige keskkonnasäästlikumaid eelarveid, mida ma olen üldse kunagi näinud, kuna see sisaldab palju sätteid, eriti sätteid süsinikdioksiidiheite vähendamiseks, süsinikdioksiidiheite mõju korvamiseks, soovi omada sõidukiparki, mis hõlmab hübriidautosid, soovi vähendada koosolekute arvu videokonverentside pidamise abil ning isegi vähendada ametnike reiside arvu, kes ei pea ilmtingimata järgnema meile kohtadesse, kus neid vaja on.
Seetõttu peaksime, kokkuvõtteks, eraldama rohkem raha investeeringutele ja meetmetele 2008. aastal, valimiste-eelsel aastal, kuid üldisemalt rääkides on see siiski väga hea raport selle mõju pärast seoses poliitikavaldkondade suhtes, mis on mulle südamelähedased.
Sel põhjusel, härra juhataja, hääletame meie selle raporti poolt.
(PT) Nende kahe minuti jooksul, mis mulle on kõnelemiseks antud, sooviksin veel kord juhtida tähelepanu sellele, et eelarve ajalugu kordab ennast.
Euroopa Komisjon tutvustab ühenduse kavandatud eelarvet, sedakorda 2008. aasta jaoks, nõukogu teeb ettepaneku kärpida märkimisväärselt komisjoni ettepanekut ja parlament esitab ettepaneku vähendada kärpeid komisjoni ja nõukogu projektides.
Kõik näib tavapärane, kui ei eksisteeriks asjaolu, et kõik nimetatud ettepanekud jäävad allapoole sellest, mis on finantsperspektiivis 2007-2013 ette nähtud 2008. aasta eelarve jaoks.
Nagu juhtus eelmises finantsraamistikus 2000-2006, ei peeta kinni praeguses finantsraamistikus ette nähtud eelarve ülemmäärast, kuna ühenduse eelarve oli 2007. aastal 1,6 miljardi võrra väiksem kulukohustuste assigneeringute osas ja enam kui 8 miljardi euro võrra väiksem maksete assigneeringute osas, ilma et oleks arvesse võetud rakendamise hetkeseisu.
On selge, et finantsperspektiivi 2007-2013 sisestatud summad on juba iseenesest meie arvates ebapiisavad, et edendada laienenud, 27 liikmesriigist koosneva Euroopa Liidu majanduslikku ja sotsiaalset ühtekuuluvust.
Põhimõtteliselt on kõik 2008. aasta ühenduse eelarve ettepanekud vastuolus rikaste riikide nõudmistega, mille kohaselt eelarve ülemmäär peaks olema 1% ühenduse rahvamajanduse kogutulust, vähendades seeläbi selle osa eelarves ja minimeerides selle ümberjaotavat rolli.
Parlamendi ettepanekud hõlmavad aspekte, mis parandavad nõukogu esitatud projekti, näiteks assigneeringute suurendamine ühtekuuluvuspoliitika valdkonnas, mille kohta esitasime samuti ettepaneku, ehkki peaksime rõhutama, et selle tõhus rakendamine on suurel määral kahjustatud, et saavutada hiljem Lissaboni strateegia neoliberaalse tegevuskava eesmärke, mille lükkame kindlameelselt tagasi.
Siiski kujutavad isegi parlamendi ettepanekud endast maksete assigneeringute enam kui 5 miljardi suurust kärbet võrreldes sellega, milles lepiti 2008. aasta jaoks kokku mitmeaastases finantsraamistikus.
Kuna praegu on käimas läbirääkimiste etapp, loodame, et vastupidiselt sellele, mis on toimunud minevikus, püüab parlament vähemalt tagada, et finantsperspektiivis 2008. aasta jaoks sätestatud miinimumsummadest peetakse kinni võimalikult täpselt.
Härra juhataja, eelarvearutelude puhul peab paika hästi teada-tuntud seadus, mida nimetatakse kolme L-i seaduseks, kuna eelarvearutelud hõlmavad litaania mahavuristamist, just nagu liturgia puhul, mille lõpptulemus on majanduslik letargia.
Sama võime näha 2008. aasta eelarve puhul.
Kõigepealt litaania.
Virrankoski vuristab litaaniad maha, nagu tegi härra Elles 2006. aastal ning nagu meie kaasparlamendiliige Garriga Polledo tegi 2005. aastal.
Esiteks assigneeringute kärpimise litaania: eelarveprojektis kärbib ministrite nõukogu esialgse eelarveprojekti assigneeringuid.
Jan Mulder selgitas meile, et see on näiteks põllumajanduse puhul üsnagi tavaline.
Siiski teeb Euroopa Parlament ettepaneku need assigneeringud ennistada.
Seega seisneb litaania selles, et eelarve on järjepidevalt väiksem mitmeaastases finantsraamistikus sätestatud ülemmäärast.
Mitmeaastases finantsraamistikus valitseb vajalike assigneeringute nappus ja eelarves on see nappus veelgi suurem.
See on maltusluse kaskaad.
See on samuti poliitiliste prioriteetide litaania: aastast aastasse mainitakse vaesuse vastu võitlemist, haridust, koolitust, põllumajanduse mitmekülgsust ja seitsmendat teadusuuringute raamprogrammi ning siit algabki liturgia.
Liturgia seisneb peamiselt eelarve koostamise süsteemis ja ideoloogias, mis sellist süsteemi toetab.
Süsteem seisneb eelarve tutvustamises tegevuste järgi ja eelarve ettevalmistamises tegevuste järgi.
Tegelikkuses on kulutused tükeldatud jaotisteks, poliitikavaldkondadeks, mis vastavad peadirektoraatidele.
Eelarve on nagu tohutu suur vorst, vürtspoodniku vara, mille puhul seisneb probleem - nagu raportöör nägi - selles, et eelarve jagamine tegevuste järgi põhjustab segadust mitmeaastases finantsraamistikus, mis on jagatud laiemateks kategooriateks.
Ühel on viis kategooriat: konkurentsivõime, loodusvarade säästmine, vabadus, EL kui ülemaailmne partner, haldamine, ning teisel on ligikaudu 30 poliitilist tegevust ning neid kategooriaid on raske omavahel kooskõlla viia.
Kõike seda tehakse eelarveideoloogia nimel, suutlikkuse, konkurentsivõime, tõhususe, tulemuslikkuse ja tulemustega seotud ideoloogia nimel ning see toob endaga kaasa häguste vahendite kogumiku, tulemusnäitajad, tulemuslikkuse näitajad, tegevuslehed.
Seda eelarve koostamise süsteemi tutvustatakse uuena, justkui oleks see eelarvealase teabe uuendus, kuid tegelikult on see üpriski vana ja selle juured ulatuvad juba 1947. aastasse.
See oli Ameerika Hooveri komisjon, kes rääkis esimest korda sellistest mõistetest nagu tulemuslikkus, kulud-tulud, tõhusus, eesmärgid ja tulemused.
See oli see, mis andis Ameerika Ühendriikidele 1960. aastatel Johnsoni ametiajal planeerimise, programmeerimise ja eelarve koostamise süsteemi ning president Carteri ametiajal nulleelarve koostamise - eelarve tulemuslikkuse ideoloogia, mis seejärel levis Uusmeremaale, Ühendkuningriiki ja Prantsusmaale 2001. aastal koos eelarveseaduste algseadusega ning 2006. aastal isegi Mehhikosse.
Selle põhjal võib aru saada, miks Euroopa Liidu eelarvel jääb puudu läbipaistvusest ja tegelikult ka tõhususest.
Euroopa Parlamendis ei ole sadat inimest, kes oleksid võimelised mõistma Euroopa Liidu eelarvet tegevuste järgi koos tagajärgedega, mida see endaga kaasa toob: Euroopa Liidu majanduslik letargia.
Sest kui ei ole Galileot, kui ei ole ühendusteed Lyoni ja Torino vahel, kui ei ole ühendusteed Genova ja Barcelona vahel, kui pealinnad ei ole ühendatud kiirrongidega, kui teadusuuringute eelarve ei ole selline, nagu see peaks olema, kui 27 liikmesriigist koosneva Euroopa eelarve oleks sama mis Hispaania eelarve, kui Euroopa eelarve on üks kahekümnendik Ühendkuningriigi eelarvest, siis on selle põhjuseks just maltuslik ideoloogia.
Võib-olla oleks meil aeg aru saada, et kõrvuti tavalise eelarvega vajame erakorralist eelarvet, et anda laene, mida rahastataks suurest Euroopa laenust, mis võimaldaks investeeringuid.
(SK) Kui peaksime hindama usaldust ELi tsentraalselt rahastatud tegevuste puhul vastavalt eelarvekuludele, mida väljendatakse osana ELi rahvamajanduse kogutulust, siis sarnaneks usalduse trajektoor langeva lehega.
See on tõeliselt ärevust tekitav.
Maksete assigneeringud osana ELi rahvamajanduse kogutulust on langenud korrapäraselt mitme aasta jooksul ligikaudu ühele protsendile.
2008. aasta eelarveprojektis langesid need 0,95 protsendile.
Sarnaseid suundumusi võib näha mitte ainult eelarvevahendite puhul, vaid samuti maksete assigneeringute puhul võrreldes maksete ülemmääraga mitmeaastases finantsraamistikus.
Eelkõige näib, et kavandatud 10 miljardit eurot eraldamata maksete assigneeringutesse kaldub olulisel määral kõrvale pikaajalise finantsraamistiku eesmärgist.
Samuti olen üllatunud, et nõukogu teeb ettepaneku kärpida makseid nende programmide jaoks, mille eesmärk on parandada Euroopa konkurentsivõimet ja ühtekuuluvust, enam kui ühe miljardi euro võrra.
Jagan seetõttu seisukohta, et maksete assigneeringud on ebapiisavad poliitiliste väljakutsete kontekstis, millega EL silmitsi seisab.
Sel põhjusel toetan ettepanekut suurendada maksete assigneeringuid 0,99 protsendini ELi rahvamajanduse kogutulust.
(DE) Härra juhataja, volinik, daamid ja härrad, täna sooviksin käsitleda kahte olulist reservi komisjoni eelarves: üks hoonetepoliitika jaoks ja teine personali jaoks.
Viimase kohta võib öelda, et sõelumist käsitlev raport näitas, et komisjonis on ligikaudu 11 000 töötajat haldusalase toetuse ja koordineerimise valdkonnas, kes tegelevad haldamisega.
Kui lisada sellele veel tõlkijad ja majapidajad, muutub see kõige suurema tööhõivekasvuga valdkonnaks, kuna seeläbi lisandub veel 5700 inimest.
Võttes arvesse seda, et räägime aeg-ajalt paremast õigusloomest, siis peaksime nüüdsest hakkama nõudma paremat korraldust.
Sel eesmärgil vajame rohkem teavet ja just selleks ongi reserv mõeldud.
Osa tööst, mis parlament andis komisjonile teha, oli kontrollimine, ametikohtade võrdlus rahvusvaheliste organisatsioonide ametikohtadega.
Komisjon ei võimalda meil selle võrdlusega tutvuda, väites, et on kohustatud hoidma nende organisatsioonide identiteeti anonüümsena.
See on suur takistus!
Siit saame edasi liikuda üksnes siis, kui parlament saab teavet, mida ta on palunud - nõuetekohast teavet ja mitte fragmente sellest.
Sõelumine võimaldab meil heita ühekordselt ja esmakordselt pilku komisjoni personalistruktuurile, mille eest me oleme tänulikud, kuid sellest jäävad puudu järeldused ja komisjon ei ole koostanud tegevuskava.
Ma olen sunnitud kindlameelselt paluma, et meile tutvustataks seda tegevuskava.
Samuti puuduvad järeldused hoonetepoliitika kohta Brüsselis.
Komisjoni juulis avaldatud teatis hoonete vajaduse kohta ei võta arvesse personali sõelumistoimingu tulemusi, ehkki mõlema eest vastutab sama volinik.
Teie ei ole see volinik, millest on kahju, selline olukord ei saa jätkuda.
Parlamendi poolt reservi paigutatud summad sunnivad komisjoni looma ühendust nimetatud kahe dokumendi vahel.
Komisjon peab lõpuks selle asjaga tegelema hakkama ja tegema oma tööd nõuetekohaselt, kuna minu arvates ei saa personali sõelumistoimingu seniseid tulemusi meie valijatele tutvustada.
(SK) Alustuseks sooviksin tänada mõlemat raportööri.
Minu tänusõnad Ville Itäläle enam kui kaheksa kuud kestnud koostöö eest Euroopa Liidu 2008. eelarveaasta eelarveprojekti küsimuses.
Viimase nelja aasta jooksul on institutsioonide eelarve suurenenud peaaegu 18% võrra, eeskätt laienemise tulemusena.
Tulevikus eelarve ei suurene enam nii palju.
Kui soovime muuta institutsioone tõhusamaks, peame parandama nendevahelist koostööd.
Mul on hea meel, et kardetud riskid, mis on seotud sellise koostööga, ei ole muutunud reaalsuseks.
Ühest küljest oleme püüdnud tagada, et kõik ülesanded, mille täitmist kodanikud institutsioonidelt ootavad, on täidetud.
Teisest küljest oleme püüdnud tagada rahaliste vahendite tõhusat kasutamist.
Euroopa Parlamendi eelarve koostamisel seisneb meie kõige tähtsam ülesanne selles, et keskenduda - nii praegu kui ka tulevikus - meie peamisele rollile ja prioriteedile: õigusloome protsessi parandamisele.
Teemad, mis ei ole sellega seotud, on eelarves kahandatud absoluutse miinimumini.
Me oleme õigel teel selle saavutamiseks.
Daamid ja härrad, märtsis ütlesite, et vajate paremat teavet kõikide teie käsutuses olevate ressursside ja materjalide kohta, et saaksite töötada vastutustundlikult ja tõhusalt.
Seetõttu nõuame teadmushaldussüsteemi loomist, mis võimaldab parlamendiliikmetel töötada tõhusalt, kasutades kõiki dokumente.
Daamid ja härrad, te soovite valijatele tõestada, et haldate nende rahalisi vahendeid vastustundlikult.
Siiski ei ole mõnikord dokumendid kättesaadavad isegi kõige levinumates keeltes.
Uusi ressursse on vaja erakorralise komitee kohtumisteks.
Peame parandama paindlikkust kõnealuses valdkonnas.
Kulutused hoonetele moodustavad suure osa institutsioonide eelarvest: peaksime sel põhjusel seda tulevikus tähelepanelikult silmas pidama.
Minevikust võime tuua näiteid selle kohta, kuidas Euroopa institutsioonid ostsid või rentisid kinnisvara turuhinnast madalamate hindadega.
Soovime, et tulevikus pöörataks rohkem tähelepanu kõigile ostmise, rentimise ja uuendamisega seotud aspektidele.
Meie eesmärk on langetada kulusid ja tagada paindlikkus.
Soovime vältida kartelle ja monopole.
Meie järgmine prioriteet on pakkuda paremat teavet Euroopa Liidu kodanikele.
Oleme seetõttu otsustanud seda valdkonda tugevdada seeläbi, et aitame piirkondlikke ja kohalikke massiteabevahendeid.
Daamid ja härrad, me soovime jätkata selle nimel, et institutsioonid toimiksid tõhusamalt.
Raportid, mida me nende tegevuse kohta saame, peavad olema informatiivsemad.
Need raportid peaksid selgelt näitama, kas eesmärgid on saavutatud või mitte.
Ma tervitan institutsioonide kasutatud meetodit eelarve ettevalmistamiseks inflatsioonimäärade abil ning samuti selle alusel, mida on tõepoolest vaja.
Kokkuvõtteks sooviksin tänada raportööri, kuna meil on õnnestunud mitmete keeruliste arutelude abil jõuda hea kompromissini, mis toob endaga kaasa Euroopa maksumaksjate raha parema kasutamise.
- (FR) Härra juhataja, daamid ja härrad, poolteist minutit selleks, et öelda oma arvamus 2008. aasta eelarveprojekti kohta, on raske ülesanne, kuid ma sooviksin kõigepealt võtta aega, et tänada meie raportööre Virrankoskit ja Itälät, kellega koos pidime endale suurte raskustega rajama tee läbi otsuste, mida eelarvekomisjon täna tutvustab.
Loomulikult surub mitmeaastane finantsraamistik 2007-2013 meid kitsastesse piiridesse, mis kahjuks ei võimalda meil saavutada - ei stabiilselt ega kindlasti mitte kiiresti - eesmärke, mida oleme endile Euroopas püstitanud, järgida poliitikaid, mis on minu arvates ainus võimalus päästa Euroopa piirkondi, kuna need annavad meie kaaskodanikele mugava elustiili, mida nad ihaldavad globaalses keskkonnas, mis on moondunud ning muutub ja areneb pidevalt.
Kutsun seetõttu parlamenti üles toetama meie parlamendikomisjoni algatusi, eriti keskpikas perspektiivis läbirääkimiste taasalustamise kontekstis mitmeaastase finantsraamistiku üle ja uue mehhanismi määratlemise üle meie enda vahendite jaoks.
Mis puutub eelarvesse, siis sooviksin, kuna mul on vähe aega, mainida ühte punkti.
Struktuurifondide alalise raportöörina eelarvekomisjonis olen otsustanud küsida Euroopa Komisjoni liikmetelt, millised olid põhjused, miks paigutati 30% nende fondide halduskuludest reservi.
Uuring, mida tutvustasin hiljuti koos Virrankoskiga struktuurifondide rakendamise kohta, rõhutab märkimisväärset aega, mis kulus komisjonil riiklike raamistike ja rakenduskavade heakskiitmiseks. Seega on kolme aasta jooksul tekkinud rekordilised tasumata kulukohustused.
Kindla seisukoha võtmise abil reservi suhtes soovisime lüüa häirekella. Regionaalpoliitika, nagu ka toetus teadus- ja uurimistegevusele, on meie tulevase majanduse jaoks esmatähtis ning seetõttu oluline eurooplaste töökohtade ja elukvaliteedi jaoks.
Me tahame teha asju kiiresti, kuid me tahame teha asju hästi, mis selgitab nende assigneeringute kõrget taset, mille toetamist nõukogult palume.
(GA) Härra juhataja, eelarves on üks aspekt, mis väärib mainimist, ja selleks on raha, mis tuleb panna kõrvale ühise põllumajanduspoliitika jaoks.
ÜPPs, nagu seda nimetatakse, on viimase 15 aasta jooksul toimunud arvukalt reforme: Mac Sharry reformid, Agenda 2000 ja maksete lahutamine tootmisest.
Sooviksin selgitada ühte punkti: liikmesriikide valitsused ei pruugi nõustuda mis tahes muudatustega maksete osas, mida tahetakse teha ühise põllumajanduspoliitika raames Euroopa põllumajandustootjatele tervikuna ajavahemikul 2007-2013.
Tõepoolest, minu kodumaal Iirimaal on põllumajandustootjate jaoks põllumajanduspoliitika alusel kehtestatud kindel finantskord, mida tuleb järgida ajavahemikul 2007-2013.
Me teame, et põllumajanduspoliitika suhtes tuleb kohaldada praeguse olukorra hindamist, kuid mitte üldist läbivaatamist.
Ja hindamine ei hõlma finantskorda, mille ELi juhid on kehtestanud Iirimaa ja Euroopa põllumajandustootjatele kuni 2013. aastani.
Ma loodan, et sellest saadakse aru ja mitte midagi ei jäeta välja ning samuti ei püüta moonutada turgu, mis on oluline põllumajandustootjate jaoks kõikjal Euroopas ning mistõttu peaks kõik ka korras olema.
(DA) Härra juhataja, meie fraktsioon hääletab loomulikult muudatusettepanekute poolt, et eraldada Palestiinale veelgi rohkem raha.
Siiski peame rõhutama asjaolu, et nii nõukogu kui ka komisjon peavad tagama, et me ei lõpeta olukorras, kus viskame raha põhjatusse auku.
Praegu on see nii väga suure osa antava abi puhul ning see on vastuolus ELi abipõhimõtetega, mille kohaselt abisaaja peab olema suuteline arendama jätkusuutlikku majandust.
Siiski on see võimatu, kuna Iisrael lämmatab Palestiina ühiskonda ja selle majandust ning mitte ainult Gazas.
Arengukomisjoni delegatsioon oli sellele tunnistajaks, kui külastas septembris Jordani Läänekallast ja Gazat.
ELi raha voolab lõputult, ilma et Iisraeli peetaks üldse aruandekohustuslaseks.
Me võtsime osa Washingtonis toimunud dialoogist, mille käigus ühelt Valge maja Lähis-Ida konsultandilt küsiti ELi rolli kohta.
Ta vastas: "EL?
Meie jagame korraldusi, Euroopa maksab!”
See vastab tõesti tõele!
Me jätkame maksmist ja Iisraelil lubatakse lihtsalt hävitada kõik, mida me oleme ehitanud.
Komisjon ja nõukogu peavad nüüd esitama nõudmised Iisraelile.
Gaza blokaad tuleb peatada, et võimaldada kaupadel ja inimestel liikuda sisse ja välja.
Gaza on nüüd tegelikult üks suur avaõhu vangla.
Barjäärid Jordani Läänekaldal tuleb samuti eemaldada.
Seda ei ütle mitte ainult meie delegatsioon. Maailmapanga ja Euroopa Humanitaarabi Ameti sõnum oli võrdväärselt selge.
Kui puudub igasugune lootus olukorra paranemiseks või kui tunneli lõpus ei paista valgus, kuritarvitame ELi kodanike makstud makse ja see peab viivitamatult lõppema!
(EL) Härra juhataja, ELi eelarve on peamine viis, kuidas saavutada poliitilisi prioriteete.
Selle eelarvepoliitikal näib olevat kolm eesmärki: ettevõtjate konkurentsivõime, terrorismivastane võitlus ja sekkumine kolmandates riikides.
Kulusid kasutatakse nimetatud kolme eesmärgi saavutamiseks, kuid masside huvid ja mured on täiesti teistsugused.
Need on seotud nende tulevaste töökohtadega, sissetulekutega, pensionidega ning riikliku kooli- ja ülikooliharidusega.
Küsigem endilt poliitiliste prioriteetide kohta, mis on eelarvega koos püstitatud: kas need tõepoolest parandavad kodanike elu?
Kas EL täidab ülemaailmse tegutsejana oma kohustusi ausalt?
Kuidas parandab 741 miljoni euro eraldamine vabaduse, turvalisuse ja õiguse edendamiseks Euroopa kodanike elusid?
Komisjoni hiljutine konsulteerimisdokument eelarvereformi kohta ütleb, et täna ja eriti tulevikus peaks eelarve võimendama konkurentsi toorainete ja turgude puhul, nihutama majandusjõudude tasakaalu ja liberaliseerima tohutuid uusi turge, mis loovad eurooplastele uusi võimalusi.
Siiski on see just see, mis viib Euroopa kodanikke eksiteele.
Alustuseks raskendavad liikmesriikide eelarved, selle asemel et suunata neid sotsiaalsele õiglusele, võitlust kontrolli pärast, vahendeid valimata.
Teiseks õhutab see avalikku arvamust kolmandates riikides Euroopa vastu.
(PL) Härra juhataja, oleme endiselt uue finantsperspektiivi alguses, seega oleme ettevaatlikud 2008. aasta kulude kavandamisel.
Samal ajal on see selle parlamendi ametiaja juba neljas eelarve ja seetõttu on meil kogutud piisavalt kogemusi eelarvemenetluse ja konkreetsete mängureeglite kohta parlamendi, komisjoni ja nõukogu vahel.
See on suure tõenäosusega ka selle põhjus, miks suure osa muudatusettepanekute üle hääletati eelarvekomisjonis Reimer Böge tõhusa juhtimise all üksmeelselt ja sujuvalt, mis kindlasti lihtsustab plokkide kaupa hääletamist neljapäeval ja annab meile kindlasti suurema jõu läbirääkimisteks 2008. aasta eelarveprojekti kavandamise üle.
2008. aasta prioriteete on korduvalt nimetatud ning Galileo programmi rahastamist on korduvalt nimetatud probleemiks.
Seetõttu on mul hea meel märkida, et esimest korda on eelarves mainitud Läänemere piirkonda, mitte deklaratsioonina, vaid rahalises, st tegelikus tähenduses.
Võib-olla seetõttu, et volinik, kaks raportööri ja eelarvekomisjoni esimees on kõik kõnealuse piirkonna elanikud.
See on hea, et Euroopa Liit võtab endale globaalsed kohustused, kuid mida suuremaks Euroopa Liit muutub, seda rohkem tuleb võrreldes praegusega hakata meie mandri, sealhulgas ka Läänemere, st Euroopa Liidu sisemere piirkonna eest vastutama ning kõik teavad, millises kehvas seisus see praegu on.
Seda arvesse võttes on hea, et oleme leidnud katseprojektide ja ettevalmistavate meetmete näol finantsinstrumendi, et suurendada rahalisi vahendeid regionaalarengule, navigatsiooniohutusele, piiriületuse lihtsustamisele ja ennekõike keskkonnakaitsele.
Ma loodan, et neid prioriteete kaitstakse Euroopa Komisjoni karmi tegevuse näol koos meie tervikliku eelarvestrateegiaga.
(MT) Härra juhataja, ütlen kõigepealt, et nõustun sellega, mida härra Itälä eelarvemenetluse kohta ütles ning et mitte keegi ei tahaks üksnes formaalseid volitusi omada.
Seetõttu teen ettepaneku arutada kõnealust küsimust võimalikult kiiresti, et käsitleda esinevaid raskusi ja erinevusi tõhusal viisil.
Teiselt poolt väljendame me heameelt selle üle, et Frontexi eelarve suurenes 30 miljoni euro võrra.
Tegelikkuses ootame me agentuuri ülesehituse paranemist, paremat koordineerimist ja otsustavamat toimimist.
Parlament andis selge ja konkreetse signaali, et nüüd on Frontexi ja liikmesriikide ülesanne täita seni täitmata lubadused, kõrvaldada ebatõhusus ja viivitamine, mille all me eelmisel aastal kannatasime.
Teine küsimus, mida ma tahaksin käsitleda, puudutab mitmesugustes institutsioonides, sealhulgas Euroopa Komisjonis, koostatud või nende tellitud aruandeid ja uuringuid.
Aruannetele ja uuringutele on vaja ühist andmebaasi, et vältida töö dubleerimist, vähendada jäätmeid ning samal ajal muuta teave paremini kättesaadavaks.
Lisaks peaks olema olemas aastaaruanne, mis kajastab lepingu saanud uuringuid ja aruandeid, nende maksumust ja võimalusel seda, kuidas kõnealuseid aruandeid ja uuringuid kasutati.
Peaksime uurima ka Euroopa Majandus- ja Sotsiaalkomitee ning Regioonide Komitee koostatud aruannete mõju ja lisandväärtust, eriti võrreldes liiga tehniliste või Euroopa Komisjoni ja Euroopa Parlamendi juba koostatud aruannetega.
Ruumide ostmise küsimuses tahaksin teile meelde tuletada, et 2006. aastal lepiti kokku, et vaatame institutsioonide, sealhulgas infobüroode kasutatavate hoonete ostmise ja liisimise poliitika uuesti läbi.
Mulle on jäänud mulje, et aastate jooksul on institutsioonid mitmesugustel põhjustel ostnud ja liisinud hooneid turuhinnast kõrgema hinnaga.
Hoonete ostu poliitika kasulikkust küsitavuse alla seadmata oleks ikkagi mõttekas institutsiooni tasandil uurida, kuidas me saaksime ruumide ostmise ja liisimise tingimusi parandada, tuua bürood turuhinnale lähemale ja vältida seeläbi kartellide ja monopolide tekkimist.
Lõpetuseks tahaksin õnnitleda mõlemat soomlasest raportööri nende tehtud kasuliku töö ja läbirääkimiste juhtimise viisi eest.
(HU) Härra juhataja, kõigepealt tahaksin õnnitleda raportööri härra Virrankoskit suurepärase töö eest.
Kuid tahaksin siiski rõhutada, et kui Euroopa Liit tahab olla ülemaailmne jõud, siis on liidu poolt naeruväärne eraldada vähem vahendeid välispoliitikale kui halduskuludeks.
Teiseks on vastuvõetamatu, et prioriteetseteks peetavad laienemise valdkonna kulud on 2007. aastaga võrreldes nominaalselt väiksemad ja kolmandaks on vastuvõetamatu, et välistegevuse valdkonna kulud suurenevad vähem - ligikaudu 1,5% võrra - kui üldkulud, mis suurenevad hinnanguliselt 2% võrra.
See tähendab, et Euroopa Liit ei ole taganud piisavaid saadaolevaid vahendeid enda kehtestatud ülesannete täitmiseks; samuti pole liit taganud piisavaid vahendeid välispoliitika prioriteetide rakendamiseks.
Vahendeid ei ole piisavalt ette nähtud Kosovo missiooniks ega Palestiina elanike abistamiseks; kardan, et eelarvet tuleb järgmisel aastal jälle mitu korda muuta, sest nimetatud vahendeid pole ette nähtud.
Euroopa naabruspoliitika ida- ja lõunakomponendi vaheline tasakaalustamatus on olnud pidevaks probleemiks juba mitmeid aastaid.
Lõunapoolsed riigid on saanud elaniku kohta arvestades kolm korda rohkem raha kui idapoolsed riigid, ja see on vastuvõetamatu.
Lõpetuseks arvan ma, et oluline on lahendada Euroopa Parlamendi ja nõukogu vahelise koostöö küsimus ühise välis- ja julgeolekupoliitika (ÜVJP) valdkonnas.
Kuna seni puudub eelkokkulepe või poliitiline dialoog, siis kuni selle toimumiseni nõustun ma ÜVJP jaoks 40 miljoni euro reservi paigutamisega.
Tänan tähelepanu eest.
(PL) Daamid ja härrad, üks asi, mis me peame täna otsustama, on Euroopa Innovatsiooni- ja Tehnoloogiainstituudile rahalise toetuse esimese osa eraldamine.
See on eriti tähtis ja ammuoodatud otsus Wrocławi jaoks, sest linn loodab saada institutsiooni asupaigaks.
On väga halb, et me ei ole suutnud kõnealust institutsiooni luua enne eelarveläbirääkimiste lõppemist; see pidurdab oluliselt institutsiooni käivitamist.
Täna on meil võimalus kaotatud aega tasa teha ja saata ligikaudu 3 miljonit eurot institutsiooni loomiseks ja toimimiseks.
Tehnoloogiainstituudi täielik rahastamine ajavahemikul 2010-2011 on võimalik tagada üksnes eelarveperspektiivi läbivaatamise teel.
Võin teile kinnitada, et kõnealune raha on hea investeering.
Seda tõendab Alam-Sileesia kohaliku omavalitsuse, ettevõtjate ja teadusringkonna entusiasm projekti kaasatuse suhtes.
Seetõttu palun ma teil need muudatusettepanekud heaks kiita.
(FI) Härra juhataja, daamid ja härrad, tahaksin tänada raportööre härra Itälät ja härra Virrankoskit nende suurepärase töö eest.
Mul on hea meel, et eelarvekomisjon kiitis heaks kaks Läänemere kaitsega seotud katseprojekti.
Loodan, et ka täiskogu istung toetab neid.
Meil on aeg pöörata Läänemerele suuremat tähelepanu.
Pärast 2004. aasta laienemist on Läänemeri saanud ELi sisemereks, kuid samal ajal on see üks maailma kõige haigemaid ja saastatumaid meresid, mis on ELile häbiks.
Üks katseprojekt käsitleb Läänemerre jõudvate ohtlike jäätmete koguse vähendamist ja mere süvakihtides hapnikupuuduse leevendamist.
Teine katseprojekt käsitleb saastekvootidega kauplemise süsteemi raames laevandusest pärineva vääveldioksiidi heite vähendamist.
Kui kõnealune eksperiment annab häid tulemusi, võib vääveldioksiidi saastekvootidega kauplemine saada elujõuliseks viisiks, mille abil kõigis ELi merepiirkondades vääveldioksiidi heidet vähendada ning see puhastaks tulevikus kogu Euroopas meie kõigi hingatavat õhku.
Seega loodan samuti, et täiskogu istung toetab kõnealuseid algatusi.
Härra juhataja, tahaksin nagu teisedki õnnitleda raportööre.
Kuid oma märkustes kasutaksin ma kolme L-i asemel, mida Jean-Claude Martinez kasutas ja mis, kui ma õigesti mäletan, tähendasid litaaniat, liturgiat ja letargiat, kasutaksin ma pigem kolme K-d, mis oleksid kohaldamine, käivitamine ja kujutlusvõime.
Esiteks tahaksin ma tänada raportööre, eriti härra Virrankoskit, et nad lisasid paar lõiget eelarve järelevalve kohta.
On äärmiselt tähtis, et me mõtleksime kuludele vastavate tulude saamisele.
Kuigi otseselt seda mõistet ei ole resolutsiooni kaasatud, leiab kahtlemata sisimas igaüks, et me peame olema võimelised oma erikomisjonidega tegelikke rahalisi kulusid selgitama, seda mitte ainult käesoleval perioodil, vaid ka riiklike haldusdeklaratsioonide olemasolu abil, mida, nagu näib, paljud liikmesriigid tõrguvad ikka veel koostamast.
Teiseks tahaksin ma tänada nii raportööre kui ka volinikku, et nad minu abil ettevalmistatud 2007. aasta eelarve kohaselt kohaldasid lisatud katseprojekte ja ettevalmistavaid projekte.
Neid oli päris mitu, ja on tore täheldada teatavat järjepidevust läbi 2008. aasta, eriti seda, et on kaasatud katselised teabevõrgud, aga ka ELi, Hiina ja India projektid.
See toob mind mu viimase punkti juurde, milleks on kujutlusvõime.
Einstein ütles, et kujutlusvõime on tähtsam kui teadmised.
Me oleme käesoleva arutelu käigus näinud, et paljud kolleegid - härra Mantovani, pr Guy-Quint ja teised -, ka mina, mõistame alati hukka asjaolu, et meil on neljandas, välistegevuste rubriigis, liiga vähe raha.
Me teame väga hästi, et seda on vähe, seetõttu esitaksin käesolevas etapis, eelarve läbivaatamise eel, ühe palve: võib-olla peaksime natuke rohkem kujutlusvõimet kasutama, et näha, mida Euroopa Liidult tulevikus ülemaailmsetele tuleviku väljakutsetele vastamisel oodatakse ja missugune peaks olema Euroopa Liidu roll ülemaailmses abistamises ja ülemaailmse majanduse toimimises, ning siis tegema kindlaks, et meil on olemas vahendid, et rakendada seda, mida me oma poliitikatena kohustuseks võtta soovime.
- (ES) Härra juhataja, eelarvega, mis moodustab 0,99% liidu SKTst, ei saa meil olla tugevat poliitilist positsiooni.
Seoses alamrubriigiga 1a, konkurentsivõime majanduskasvu ja tööhõive nimel, tuleb osutada, et see on esimene kord, kus kõnealuse poliitika jaoks ette nähtud summad moodustavad suurema osa esialgsest eelarveprojektist.
Kuid nõukogu kärpis Lissaboni strateegiaga seotud rubriike, mis ometi peaksid olema Euroopa Liidu poliitika keskmes.
Tahaksin ära märkida Galileo ning Euroopa Innovatsiooni- ja Tehnoloogiainstituudi rahastamise, mis on meie konkurentsivõime ja usaldusväärsuse seisukohalt prioriteetsed projektid.
2007.-2013. aasta finantsperspektiiv on selliste strateegiliselt tähtsate projektide rahastamiseks ebapiisav.
Teine punkt käsitleb agentuuri Frontex, millel on oluline roll nii humanitaarsest kui ka poliitilisest vaatepunktist.
Juunis kokku tulnud Euroopa Ülemkogu kordas uuesti vajadust tugevdada Frontexit, et parandada Euroopa Liidu võimet oma välispiire hallata.
See on ühtlasi üks prioriteete, mida Euroopa Parlament on mitmel korral rõhutanud.
Selle tõenduseks on ettepanek suurendada 30 miljoni euro võrra agentuuri tegevuskuludeks ette nähtud kulukohustuste assigneeringuid, mis tähendab esialgse eelarveprojekti suurenemist 127% võrra.
Rubriigi 4 eelarveeraldised on meie kui ülemaailmse jõu eesmärkide ja lubaduste täitmiseks selgelt ebapiisavad ning eelkõige, nagu siin juba mainiti, on need ebapiisavad Kosovos ja Palestiinas tegutsemiseks.
Lõpetuseks tahaksin öelda, et ELi kinnitus osaleda maailmanäitusel EXPO Zaragoza 2008 - Vesi ja säästlik areng - on õige otsus ja hea võimalus tuua Euroopa poliitikavaldkonnad Euroopa kodanikele lähemale, ning seda peame me tegema.
(FI) Härra juhataja, volinik, tahaksin samuti kõigepealt tänada raportööri Kyösti Virrankoskit eelarve suurepärase ettevalmistamise eest.
Ta kuulas ära erinevad asjaomased pooled ning arvestas nõuetekohaselt ka regionaalarengukomisjoni ettepanekutega.
Raportöör Itälä on samuti teinud väga head tööd.
On oluline, et piirkondliku arengu jaoks ette nähtud assigneeringud jääksid piisavale tasemele.
Samal ajal peame tagama regionaalpoliitika tavade ja haldamise lihtsustamise ning täpsustamise nii ELi kui ka liikmesriikide tasandil, nii et piirkondlikuks arenguks ette nähtud assigneeringuid saaks liikmesriikides kasutada tõhusamalt ja mõistlikumalt piirkondlike erinevuste vähendamise ja Lissaboni tegevuskava rakendamise eesmärgil.
ELi nuhtluseks olev bürokraatia tõkestab ka regionaalpoliitika rakendamist.
Uue programmiperioodi esimene aasta on peaaegu läbi ja enamik programme on ikka heaks kiitmata.
Nagu raportöör ütles, on see tõsine probleem.
Sest komisjon ja liikmesriigid on venitanud, projektide algus on olnud aeglane ja programmiperioodi esimene aasta saab olema problemaatiline lünkaasta.
Komisjon peaks ülejäänud programmid viivitamata heaks kiitma, nii et eelarves ette nähtud assigneeringuid saaks tõhusalt ja tulemuslikult kasutada ja uued programmid käivituksid nõuetekohaselt.
(MT) Tänan teid, härra juhataja, ja tänan ka teid, härra Virrankoski ja härra Itälä.
Käesoleva eelarvega kahekordistab parlament agentuuri Frontex eelarvet kuni ligikaudu 70 miljoni euroni.
See meede räägib ise enda eest, sest prioriteet, mille parlament Frontexile annab, on nüüd kõigile selge.
Frontexi tegevuskulude eelarvet on suurendatud 30 miljoni euro võrra, et suurendada Frontexi missioone piirkondades, mida sisserändajate voog kõige rohkem tabab.
Samal ajal, härra juhataja, panime me 30% Frontexi halduseelarvest reservi, sest tahame, et agentuur oleks oma töös tõhusam.
Reservi vabastamiseks on kolm tingimust: kõigepealt soovime, et Frontexi direktor looks regulaarse kontakti Euroopa Parlamendiga, et tugevdada parlamendi kontrolli agentuuri üle.
Teiseks soovime üksikasjalikku teavet Frontexi tulevase aasta tööprogrammi kohta, ja kuna Euroopa Komisjoni volinik, Euroopa Komisjoni asepresident härra Frattini ise teatas, et järgmisel aastal muutub Frontexi missioon Vahemere piirkonnas alaliseks, eeldame, et agentuurile eraldatakse merepiiride missioonideks palju rohkem vahendeid, kui esialgselt siiani ette nähtud 10 miljonit eurot.
Kolmandaks tahame ajakohastatud ja realistlikku loetelu vahenditest, laevadest, lennukitest ja helikopteritest, mida liikmesriigid on valmis Frontexi missioonide käsutusse andma.
Me ei taha fiktiivseid loetelusid, nagu me sel aastal saime, kus liikmesriigid justkui nõustusid andma Frontexi käsutusse ligikaudu 21 lennukit, 27 helikopterit ja 117 laeva, kuid missioonide täitmise hetkel ignoreerisid liikmesriigid tegelikult oma lubadusi häbenemata.
Seetõttu soovime, et reservi vabastamiseks peab Frontex töötama nõuetekohase ja usaldusväärse kava järgi.
Tänan.
(SV) Härra juhataja, raportöörid, daamid ja härrad, paljud imestavad, miks parlament taotleb pikaajalise eelarve läbivaatamist.
Kas me ei ole tõesti suutelised hakkama saama uute vajadustega, nagu Galileo, Euroopa Innovatsiooni- ja Tehnoloogiainstituut, ELi tegevus Kosovos ja Palestiinas, ning samal ajal tegema eelarvekärpeid?
Probleem on selles, et eelarve piirmäärasid kohaldatakse eelarve suhtes tervikuna, kuid muidugi kohaldatakse neid ka iga eelarverubriigi suhtes eraldi.
Selleks et vältida näiteks Galileo tõttu teiste teadusprogrammide eelarvete kärpimist, taotleme me läbivaatamist n-ö väiksemas ulatuses.
Kuid märkigem, et see toimub üldiste piirmäärade raames.
Me eelistaksime kärpida ülejääke põllumajanduse eelarves, see on oluline.
Mis puutub Palestiinasse ja ELi Kosovo tegevuse maksumusse, siis sel puhul tahaksime kasutada paindlikkusinstrumenti.
Vastasel juhul peaksime võtma raha Aafrika või Ladina-Ameerika rubriigist ja see ei oleks mõistlik.
ELi jäika eelarvemudelit tuleb muuta.
Kuid tahan täpsustada, et ma ei soovi üldisest raamistikust välja astuda, vaid üksnes saavutada suuremat paindlikkust olemasoleva raamistiku sees, et uutele vajadustele vastata.
Kuidas me näiteks muidu tulevikus käsitleme kliimamuutuste ja energiapoliitika jaoks vajalikku?
Lisaks sellele tahan ma ära märkida kaks asja.
Esiteks, arutelud Lissaboni lepingu üle näitavad suurenenud ressursside olulisust ja pikemat perspektiivi ELi jõupingutustes teabevahetuse, dialoogi ja demokraatliku arengu valdkonnas.
Proovisin teha kõnealuses valdkonnas mõned kohandused eelarvekomisjoni jagatud kvootidesse.
Ma loodan, et oleme nüüd kõik kokku leppinud agressiivsema investeerimise osas.
Teiseks tahan ma ära märkida iseenda algatatud katseprojekti.
See on seotud konfliktipiirkondades monumentide ning kultuuri- ja religiooniinstitutsioonide uuesti ülesehitamise toetamisega.
Ettepanek käsitleb eelkõige Balkani piirkonda, kuid pikemas perspektiivis peaks olema võimalik kasutada saadud kogemust muudes piirkondades, kus hävitatud muuseumid ja maatasa tehtud kirikud ja mošeed võivad põhjustada konflikte, mida EL saab aidata kõrvaldada.
Sellisteks piirkondadeks võivad olla näiteks Palestiina, Afganistan, Iraak ja võib-olla isegi Tiibet.
Palun kõnealuses valdkonnas parlamendiliikmete mõistvat suhtumist ja toetust.
Tänan.
(FI) Härra juhataja, kõigepealt tahaksin tänada raportööre härra Virrankoskit ja härra Itälät.
Ma tunnen neid mõlemaid ja tean, et nad pooldavad avatust ja läbipaistvust ning püüdlevad Euroopa Liidu majanduse jätkusuutlikel alustel ülesehitamise poole, ning see on väga asjakohane.
Hea on hoida kulutusi kontrolli all ja tunnistada terve mõistuse ettekirjutusi.
Tahaksin lühidalt tähelepanu pöörata mõnedele küsimustele, millest esimene on teadusuuringud ja uuendustegevus.
Kuigi ma tean, et kõnealune tegevus on suuresti liikmesriikide kätes, peab Euroopa Liit siiski oma kohustusi, näiteks Lissaboni strateegia, meeles pidama, ja neid täitma, nii et me saame suunata eelarveraha teadusuuringutesse ja uuendustegevusse, mis loob Euroopale lisandväärtust.
Mind rõõmustab Läänemerele tähelepanu pööramine.
Usun, et see teema on esile kerkinud suuresti tänu raportööridele.
Oleks hea teadmiseks võtta, missuguses olukorras Läänemeri on, ja kõnealused kaks katseprojekti on heaks alguseks.
On tõsi, et meil oleks vaja palju rohkem jõupingutusi, kuid hea algus on tehtud.
Kolmandaks on eelarve kavandamisel oluline meeles pidada jätkusuutliku arengu põhimõtteid ja ELi väärtusi.
Need peavad olema toimimise aluseks näiteks kolmandatesse riikidesse raha suunamisel, ja me oleme seotud mitmesuguste projektidega, nagu näiteks Palestiina autonoomne piirkond.
Me peame tagama ressursside nõuetekohase kasutamise ja selle, et nende abil ei looda midagi demokraatia, inimõiguste ja sõnavabaduse, st ELi väärtuste vastast.
Raha kulutamise viis ja ELi väärtused peavad alati käsikäes käima.
(RO) Käesoleva aasta alguses kavatsesime me koos nõukoguga läbi rääkida pragmaatilise ja tõhusa, tulemustele orienteeritud eelarve osas, mis aitaks teostada Euroopa Liidus praegu vajalikke poliitikaid.
Eelarvekomisjonis tehtud parandustega tegime märkimisväärseid kärpeid programmides, mis kulutavad maksumaksjate raha ilma tõelist lisandväärtust andmata.
Põllumajanduses tehtud kärped, mis ulatuvad 553 000 000 euroni, st 77% kõigist tehtud kärbetest, näitavad selgelt nõukogu kavatsust järk-järgult kõrvaldada poliitika, millest sõltub uute liikmesriikide kogu majanduse ülesehitus.
Mul on hea meel, et eelarvekomisjonis õnnestus meil põllumajandusele määratud vahendid taastada.
Ühtlasi loodan ma, et Euroopa Komisjon kiidab rakenduskavad ja maaelu arengukava võimalikult kiiresti heaks.
Lisaks neile aspektidele tahaksin rääkida eelarve tähtsusest Euroopa Liidu noortepoliitikale.
Meie kavandatud eelarve sisaldab elukestva õppe programmide rahastamise suurendamist 9% võrra, kogusummas 900 000 000 eurot.
Need programmid on aidanud Euroopa idee edendamisele kaasa rohkem kui miski muu.
90% noorte jaoks samastub Euroopa Liit võimalusega reisida, õppida ja töötada mis tahes paigas Euroopas.
Me peame nende noorte inimeste jaoks rohkem ära tegema.
Üks nende probleemidest on Euroopa stipendiumide väike arv, eriti programmi Erasmus raames.
Kuna Euroopa Liiduga ühinesid Rumeenia ja Bulgaaria, siis oleme praeguses eelarves makseid suurendanud 100 000 000 euro võrra.
Kuid peame siiski tagama, et rohkem kõnealust raha jõuab iga üliõpilaseni.
Programm Erasmus ei peaks olema üliõpilastele lisasissetulek, vaid, vastupidi, peamine toetus neile, kelle rahalised võimalused on väiksemad.
Viimaks, kuid mitte vähem tähtsa asjana tahaksin komisjonile meelde tuletada juuli triloogi ajal võetud kohustusi, nimelt tagada uute liikmesriikide jaoks piisav arv töökohti.
Käesoleval ajal töötab juhtivatel kohtadel väga vähe rumeenlasi ja bulgaarlasi ja paljudel neist on ajutine tööleping.
Lisavahendeid, mis me Euroopa Personalivaliku Ametile ette nägime, tuleks kasutada võimalikult kiiresti tõhusalt uute liikmesriikide kodanike alaliste töötajatena värbamiseks.
(BG) Bulgaaria, ELi ühe uusima liikmesriigi esindajale on täisliikmena 2008. aasta eelarve vastuvõtmises osalemine väljakutseks.
See on saanud võimalikuks tänu ELi järgitavale laienemispoliitikale, mida toetatakse ka eelarvepoliitika kaudu.
Ma toetan raportit ja õnnitlen raportööre ja koordinaatoreid eelarve ning selle muudatuste osas saavutatud kokkuleppe puhul.
2008. aasta eelarveprojekt teeb oma jätkusuutliku majanduskasvu osas ka uusimatele ELi liikmesriikidele võimalikuks oma liikmelisusest tulenevate eesmärkide saavutamise.
Rakenduskavad struktuurifondide raames tagavad inimressursside kõrge kvaliteedi ja kvalifikatsiooni, konkurentsivõime, infrastruktuuri paranemise, haldussuutlikkuse parandamise transpordis, keskkonna valdkonnas jne.
Kuid kahjuks on saadaolevaid ressursse vähem, kui vaja oleks.
Tahaksin väljendada oma toetust ka struktuurifondidesse, Euroopa Sotsiaalfondi ja Ühtekuuluvusfondi tehtavate maksete strateegilisele suurendamisele, sest see võimaldab neil rakenduskavasid ja oma suutlikkust laiendada.
Toetan ka 30%-list reservi halduskulude eelarvereal, sest usun, et see on hea viis kulutuste tõhususe tagamiseks ja kulude kontrollimiseks.
2008. aasta eelarveprojekt pöörab tähelepanu ka ELiga ühinenud uutele piirkondadele.
Musta mere piirkonnas on Rumeenia ja Bulgaaria ka ELi piiriks.
ELi ja liikmesriikide valitsuste poliitika eesmärk on muuta piirkond turvalisuse, stabiilsuse ja heanaaberlikkuse piirkonnaks.
Piirkond vajab infrastruktuuri parandamist, rohkem investeeringuid ja asjakohaseid keskkonnakaitsemeetmeid, sest tegemist on väga suure tööstusliku ja energiatööstuse tooraine edastajaks muudetud piirkonnaga.
Euroopa Liit oma poliitika ja rahastamisega peaks tagama nii keskkonnaohutuse kui ka Euroopa energiavarustuse stabiilsuse ja kindluse.
Musta mere seire ja Musta mere piirkonna arengu raamprogramm on katseprojekt, mida ma usun, Euroopa Parlament kindlasti toetab; see on õige samm Musta mere piirkonna hea arengu ja selle elanike ELi liikmelisuse alasesse poliitikasse integreerimise poole.
(LT) Tahaksin rääkida ELi eelarve mõjust tavaliste Euroopa kodanike heaolule, mõned neist kodanikest jälgivad ka meie tänaseid arutelusid.
Me kuuleme väga tihti, et Euroopa Liit peab arenema maailma kõige konkurentsivõimelisemaks majanduseks, ja eelarve saab seda hõlbustada.
Kuid eelarve tuleb ümber struktureerida, nii et see oleks tõhusam, ning eelarve peaks soodustama teadusuuringuid ja uuendustegevust.
Kahjuks ilmneb, et Euroopa Komisjonil puudub tegelikkuses isegi teadusuuringute määratlus.
Mitmesugustel projektidel on erinevad kulud, mida tuleks kavakohaselt rahastada teadusuurinute ja uuendustegevuse programmide raames.
Me räägime pidevalt Euroopast ja selle mõjust maailmas.
27 liikmesriigi tugevusega hiljuti laienenud Euroopa Liit on suuteline tekitama muutusi ülemaailmsel tasandil.
Eelarve võimaldab kolmandaid riike märkimisväärselt toetada.
Kuid kontrollikoja teostatud uurimistest ilmneb, et rahalisi vahendeid kasutatakse väga sageli ebatõhusalt.
Selle põhjuseks on asjaolu, et enamikus meie toetust saavates riikides on võimul ebademokraatlikud režiimid.
Rikutakse inimõigusi ja toetusprojektid aitavad pigem käputäiel inimestel rikastuda kui parandavad tavakodanike heaolu.
Tahaksin seetõttu kutsuda teid, daamid ja härrad, üles tagama, et me peame kinni oma dokumentides sätestatud tingimustest, eelkõige sellest, et toetusprogramme tuleb määrata koos demokraatia ja inimõiguste edendamisega.
(DE) Härra juhataja, volinik, daamid ja härrad, kõigepealt tänan kogu eelarvemeeskonda hea töö eest.
Lubage mul esitada mõned märkused regionaalarengukomisjoni seisukohast.
Oma hinnangutes hindas komisjon rahastamisvajadusi ja võttis kooskõlas institutsioonidevahelise kokkuleppe künniste ja finantsperspektiivi tingimustega arvesse käesoleva perioodi tõenäolisi taotlusi.
Seega suurenevad 2008. aastal struktuurifondide raames kulukohustused 0,9% võrra ja maksed 3,2%, Ühtekuuluvusfondi rahalised vahendid suurenevad kulukohustuste osas 14,4% ja maksete osas 36%.
Kuna komisjon on tegelikult ainuke institutsioon, kellel on piiramatu juurdepääs rahastamise koguvajadusega seonduvale vajalikule teabele, juhindusime me komisjoni ettepanekust ning parandasime ühehäälselt ja kohe nõukogu poolt eelarveprojekti tehtud õigustamatud muudatused.
Lisaks meie parandustele lihtsustasime me haldust ja tegime rahaliste vahendite kasutamise tõhusamaks, eriti Lissaboni ja Göteborgi eesmärke silmas pidades.
Keskendusime väikeste ja keskmise suurusega ettevõtete ainulaadsele seisundile ja traditsioonilistele väikeste ettevõtete tegevusele, nagu uurimis- ja arendustöö.
Lisaks pidasime oluliseks märkida eraldi ära algatused JEREMIE ja JESSICA, et mainida vähemalt kaht regionaalpoliitika paljudest tähtsatest teemadest.
Toetame komisjoni ka Euroopa tulevastele demograafiaalastele väljakutsetele vastamisel, kuna mõnedes piirkondades ja isegi tervetes liikmesriikides on langeva sündimuse tõttu rahvastiku vananemine muutunud üheks peamiseks probleemiks.
Tuleb edendada pereväärtusi, näiteks aidates noortel naistel tasakaalustada perekondlikke ja tööalaseid kohustusi.
See oleks tulevikkuvaatav poliitika, mis peab peegelduma ka regionaalpoliitika võtmevaldkondades.
(NL) Härra juhataja, meie eesmärgiks on solidaarsusele tuginev Euroopa.
2008. aasta eelarve sisaldab mõningaid uusi elemente, mis seda veelgi rohkem tõendavad.
Kuid vaja on siiski ka kaasaegsemat eelarvet - sellist, mis oleks kooskõlas teadmistepõhise majandusega ja tugineks solidaarsusele.
Euroopa Parlamendi sotsiaaldemokraatide fraktsiooni algatusel tuleb Palestiinale ja Kosovole anda rohkem rahalist abi.
See on küll keerukas, aga äärmiselt oluline.
On ka muid küsimusi, mille puhul Euroopa peab solidaarsust näitama.
Ülemaailmne Tervishoiufond vajab toetust ja minu ettepanek on tugevdada seksuaal- ja reproduktiivtervist vaestes riikides, näiteks võib tuua emade suremuse vähendamise ja abordiõiguse.
See toetab naiste emantsipeerumist ja aitab nii kaasa vaeste riikide arengule.
Solidaarsus on asjakohane ka ELi eelarve ümberkorraldamisel.
Kõige parem viis seda teha on muidugi vähendada põllumajandustoetusi, ja praegu, kui hinnad on kõrged, on see suuresti teostatav.
Euroopa peab investeerima uude tehnoloogiasse ja Galileo on näidanud, et teise eelarve jaoks on ruumi.
Me saame elada väiksemate põllumajandustoetustega, samal ajal kui Galileo tähendab suuremat tööhõivet ja uuendustegevust.
(SV) Tänan teid, härra juhataja.
Eelarve vastuvõtmine igal aastal on üks meie, Euroopa Parlamendi liikmete tähtsamaid ülesandeid.
See on üks meie vähestest võimalustest edastada väga selge, kollektiivne sõnum selle kohta, millist ELi meie parlamendis näha tahame.
Üldiselt leian ma, et on hea, et üha rohkem minu kolleege parlamendis näivad aru saavat ELi rahaliste vahendite kulutamise piiramise vajadusest, kuid teha on ikka veel palju.
Arvan, et meil on oluline kehtestada eelarves õiged prioriteedid, kuid raha ja selle kasutamise järelevalve on sama oluline kui õigete eesmärkidega eelarve koostamine.
Kui täna seda teeksime, arvan ma, et kahjuks näeksime me paljude valdkondade puhul, kuidas osa meie rahast teeb peaaegu rohkem halba kui head.
Lisaks peavad institutsioonid töötama välja ELi raamatupidamissüsteemi, et rahalisi vahendeid oleks kergem mõista ja jälgida ning et me näeksime enne ja pärast, kuidas neid vahendeid tegelikult kulutatakse.
Küsimus on läbipaistvuses.
Isiklikult loodaksin ma, et ELi 2008. aasta eelarves peegeldub selgemalt EL, mis seab prioriteediks ja keskendub oma põhiülesande täitmisele - luua kaupade, teenuste, isikute ja kapitali vaba liikumine.
Kuid kahjuks jätab selle aasta eelarveprojekt kõnealuses osas palju soovida.
Toon vaid mõned näited: toetused siidiussikasvatusele, mesilaste pidamisele, puuvillakasvatusele, energiakultuuridele, viigimarjadele, kanepile, pähklitele, oliivisaludele, riisikasvatusele ja tubakale.
Teravilja, suhkru ja veinisektori toodete eksporditoetused.
Kokku ulatub nende eelarveridade summa üle 1 858 436 000 euro.
Lisaks asjaolule, et kõnealused eelarveread on minu meelest Euroopa maksumaksjate raha uskumatu raiskamine, teevad need rohkem halba kui head.
Need mõjutavad inimesi väljaspool Euroopa Liitu.
Üks kõige tõsisemaid näiteid on minu arvates ELi põllumajanduse eksporditoetused, millega EL subsideerib oma põllumajandussektorit ja põhjustab kaupade ja hindade dumpingut vaeste riikide turul.
See on vaeste riikide loomulike konkurentsieeliste rikkumine ja pidurdab tõsiselt nende õitsengut.
Me peame midagi selles suhtes ette võtma, mitte 2013. aastal, vaid järgmisel aastal.
Tänan.
(EL) Härra juhataja, lubage mul kõigepealt õnnitleda eelarvekomisjoni esimeest, raportööri ja variraportööre, kes on täna esitanud meile eelarve, millel on selged poliitilised eesmärgid ja kindel kehtestatud ülemmäär, 0,98% SKTst.
Lubage mul rõhutada ainult kahte parlamendile ja kõikidele riikidele olulist punkti.
Euroopa Parlament rõhutab oma resolutsiooni lõikes 24 vajadust, et komisjon kiidaks võimalikult kiiresti heaks Maaelu Arengu Euroopa Põllumajandusfondi ja struktuurifondide riiklikud rakenduskavad.
Õige ajastus on eriti oluline, eriti pärast hiljutisi ulatuslikke loodusõnnetusi Lõuna-Euroopa riikides, eelkõige Kreekas, kuhu tuleb kahjustuste likvideerimiseks kiiresti vahendeid saata.
Minu teine punkt käsitleb hiljutise teraviljahindade tõusuga seotud kriisi, mis on põhjustanud teraviljaturul segadust ja häirinud põllumajandusest pärit sissetulekuid.
See on viinud ühenduse eelarves ressursside ilmse säästmiseni.
Kuid tahaksin siiski rõhutada, et mitte mingil tingimusel ei tohiks kõnealuseid säästetud vahendeid teha kättesaadavaks muude poliitikate jaoks; need peavad jääma ühise põllumajanduspoliitika raamesse ja neid tuleks kasutada näiteks põllumajandussektori kriiside ohjamiseks.
eelarvekomisjoni esimees. - (DE) Härra juhataja, volinik, daamid ja härrad, eelarvekomisjon soovitab täiskogu istungil esimeseks lugemiseks 2008. aasta eelarvet, mille kulukohustuste summa on 129,6 miljardit eurot ja maksete summa 124,2 miljardit eurot, koos kõigi meie nii mitmeaastastest programmidest kui ka finantsperspektiivist tulenevate kokkulepete ja kohustuste range järgimisega. Eelarve jääb, pean lisama, tugevasti allapoole ülemmäärasid, milles me käesoleva mitmeaastase kava raames kokku leppisime, on koostatud eelarvedistsipliini vaimus ja seondub ühtlasi nõukogule esitatud pakkumisega lahendada jätkusuutlikult käesolevad küsimused, nagu näiteks Galileo ning välis- ja julgeolekupoliitika rahastamine.
Tahaksin avaldada siirast tänu raportööridele härra Itäläle ja härra Virrankoskile, kes tegid koos koordinaatorite ja personaliga esimese lugemise ettevalmistamiseks suurepärast tööd.
Kõigepealt, Euroopa Parlamendi eelarve.
Eelarvekomisjonis ja täiskogu istungil hääletamise vahelisel ajal käis lepitusmenetlus, mille vältel konsulteeriti bürooga ja kaasati tihedalt juhtkond.
Kõnealuse menetluse käigus suutsime me mitmete vastukäivate seisukohtade osas mõistliku ja rahuldava lahenduse leida.
Kuid ma pean siinkohal lisama, et büroo ja juhtkond peab tahtma ja olema suuteline eelarvekomisjoni küsimusi ja kriitikat vastu võtma, sest see on osa meie ülesandest.
Üks osa konfliktist, mida me igal aastal arutame, sai lahendatud kahe- kuni kolmenädalase tähtaja kehtestamisega parlamendi eelarvet käsitleva juhtkonna ettepaneku esitluse ja büroo otsuse vahele, et võimaldada fraktsioone hoolikamalt ära kuulata pigem menetluse alguses kui lõpus.
Volinik, oma 17. oktoobri kirjas sätestasite te jälle eelarve täitmise septembri lõpu seisuga.
Te osutasite, kus eelarve hästi toimis ja kus esinesid raskused, kus oli mõnda programmi arvatavasti liiga hilja rakendatud ja kus komisjon ise oli veidi liiga palju liikmesriikide muude küsimuste osas mikrotasandil juhtimist kasutanud.
Kuid üldiselt ilmnes aruandest, et eelarve täitmine on pärast mai aruannet paranenud.
Kui komisjon soovib nüüd usaldusväärseks jääda, siis ei saa ta 2008. eelarveaasta puhul enam toetuda eelarve hilinenud täitmisele või muudele raskustele, et õigustada viivitamist maksete või kulukohustusega 2008. aasta eelarve täitmisel.
Täna saame me öelda, et tänu institutsioonide vahel sõlmitud agentuure käsitlevale kokkuleppele - mida alustati Saksamaa eesistumise ajal ja lõpetati Portugali eesistumise ajal - ja tänu meie alalise raportööri Jutta Haugi erakordsele tööle on agentuuride rajamine kindlalt ümber korraldatud, st et tulevikus ei rajata ühtki agentuuri ilma asjakohase tasuvusuuringuta ja ilma välja selgitamata, kas agentuur lisab väärtust.
Seda peab jätkama kokku lepitavas ametite toimimisjuhendi puhul.
Siinkohal pean ütlema ka, volinik, et sel aastal tegelesime me väga hoolikalt komisjoni halduseelarvega, aga seda ei juhtu tingimata igal aastal.
Kuid teenistujate ametikohtade jätkuv hindamine, järelevalve ja areng - mõistlikkuse piires ja ilma liialdusteta, kuid väga läbipaistval viisil - jääb endiselt meie päevakorda.
Härra juhataja, oleme võtnud väga selge seisukoha Galileo suhtes.
Täna hommikul rääkisime reformilepingust ja andsime sellele oma kindla toetuse, tulevikus kutsutakse seda ühenduse meetodiks.
Kui liikmesriigid usuvad, et nad saavad loota segasesse rahastamisse või väljaspool ühenduse eelarvet rahastamisse, siis sellise arengu kontekstis Euroopas on eelnev lihtsalt absurdne ega oma mõtet.
Oma teises kõne punktis tahaksin rääkida ühise välis- ja julgeolekupoliitika rahastamisest.
Ilma Euroopa Parlamendita oleks ÜVJP juba pankrotis, sest peaksime hakkama saama ligikaudu 90 miljoni euroga, vastavalt riigipeade ja valitsusjuhtide 2005. aasta detsembri otsusele.
Kuuldes nüüd, et me peaksime veelgi kaugemale minema sellest, mida nõukogu ja komisjon meile esitasid, ja et lisandunud on ka Kosovo ja Palestiina, siis me oleme valmis leidma lahendustee.
Muidugi peame rääkima ka paindlikkusinstrumendist, hääletamise alusel.
See kehtib ka parlamendi huvide edasise tunnustamise kohta, nagu arengukomisjon selgesõnaliselt - ja õigustatult - nõudis.
Eesistujariik peab aru saama, et kõige muu osas peale Galileo ja ÜVJP võib parlament ise otsustada.
Siit minu tungiv soovitus: nõukogu peab saama piisava mandaadi, et me saaksime nii Galileo kui ka ÜVJP kindale alusele seada - ja loodetavasti mitte ainult 2008. aastaks.
Kui seda ei saavutata, siis ootab meid kõiki 2008. aasta eelarve vältel ees veel istungeid.
Uksed on kõigi läbirääkimiste jaoks avatud, kuid me ootame nõukogult selget signaali, et ta võtab nimetatud kahe võtmeküsimuse osas meetmeid.
Kuidas ka poleks, on parlamendi seisukohast 2008. aasta eelarve olemas.
(Aplaus)
Arutelu on lõppenud.
Hääletus toimub neljapäeval, 25. oktoobril 2007.
Kirjalikud avaldused (kodukorra artikkel 142)
kirjalikult. - Me peame tõendama Euroopa maksumaksjale, et ELi eelarve on kulutõhus ja esindab usaldusväärset finantsjuhtimist.
Sel juhul on EP jätkuvad igakuised reisid Strasbourgi nimetatud põhimõtetele täiesti vastu käivad, eriti arvestades meie tähelepanu kliimamuutuste suhtes.
Kuigi ma tervitan härra Itälä aruandes sisalduvaid märkusi keskkonnasäästlikuma transpordi kasutamise kohta, ei lahenda see suureulatuslikku probleemi kuigivõrd.
Me peame viivitamata tegutsema pioneeridena ja andma tõelist eeskuju.
Virrankoski aruande puhul olen ma pettunud vaeseimates piirkondades, sealhulgas Aasias vaesuse vähendamise programmidele eraldatud vahendite vähesuse üle.
Kui EL tahab olla ülemaailmse jõuna usaldusväärne, siis peab ta tegutsema ja raha eraldama, mitte ainult sellest rääkima.
Olen küll Palestiina ja Afganistani toetamise poolt, kuid viimase puhul vajab ELi strateegia pikaajalise edu saavutamiseks rohkem koostööd naaberriikide India ja Pakistaniga.
Lisaks avaldan ma kahetsust ettepaneku üle vähendada ÜVJP rahastamist, eriti Kosovos.
Seda ei tohiks edasi lükata ega alarahastada.
Lõpetuseks väljendan toetust töökohti loova ja oskusi suurendava Lissaboni tegevuskava rõhutamisele.
Kõnealused algatused loovad tõepoolest ELi kaudu lisandväärtust West Midlandsi piirkonna inimestele, keda ma esindan.
(Istung peatati ajutiselt)
Parlamendi koosseis (vt protokoll)
Infotund (küsimused komisjonile)
Järgmisena on päevakorras infotund (B6-0318/07).
Nagu mõned kolleegid ilmselt juba teavad, tahtsime me täna teha väikese katse, et muuta infotundi sõbralikumaks ja interaktiivsemaks.
Kutsun seetõttu kõiki parlamendiliikmeid istuma esimestesse ridadesse, nii et meie ja komisjoni liikmete vahel valitseks sõbralikum õhkkond.
Palun tulge istuge esiritta, selle asemel et sinna kaugele jääda.
Näen, et mõned teist on ikka veel häbelikud.
Tulge, tulge, eksperimenteerida on ju lõbus!
Komisjonile on esitatud järgmised küsimused.
Esimene osa
Teema: Lasteröövid
Milliseid meetmeid kavatseb komisjon võtta, arvestades laste röövimise ja kadumise juhtumite arvu, et koordineerida liikmesriikide vahendeid ning hoida ära ja karistada kõnealuseid tegusid kogu Euroopa Liidus?
komisjoni asepresident. - Komisjon nõustub täiesti, et alaealiste röövimise ja kadumise vastu võitlemine on oluline.
Laste õiguste tugevdamine, nagu te kõik hästi teate, on üks minu isiklikke prioriteete.
Esimene meede, mille Euroopa Komisjon kõnealuses küsimuses võttis, oli 2001. aastal Euroopa organisatsioonide võrgustiku, Kadunud ja Seksuaalselt Kuritarvitatud Laste Euroopa Föderatsiooni loomise toetamine, praegu on selle nimeks Euroopa Kadunud Lapsed.
Tänaseks on meil 21 organisatsiooni 15 liikmesriigis.
Seejärel loodi või uuendati ühenduse programmi Daphne rahalisel toel ja keskuse Child Focus abiga mitu keskust.
Mitmed liikmesriigid on viimase 10 aasta jooksul kehtestanud hädaabinumbrid kadunud lapsega perekondade toetamiseks ja lapse otsimise kiirendamiseks.
Kadunud laste ja laste röövimise juhtumid võivad kiiresti muutuda ja muutuvad praegugi piiriülesteks juhtumiteks.
Seetõttu teeme ettepaneku kehtestada kadunud laste kohta teatamiseks ühtne hädaabinumber.
Sellel eesmärgil rakendatakse 15. veebruari 2007. aasta otsus, millega reserveeritakse riigisisene numeratsiooniala algusega "116” sotsiaalse väärtusega ühtlustatud teenuste ühtlustatud numbritele.
See on iga liikmesriigi teha olev oluline otsus, eriti seoses 116000 numbriga vihjeliinide jaoks, kuhu teatada kadunud lastest.
Te teate, et numbrile 116 vastavate teenuste kehtestamine on liikmesriikide ülesanne.
Siinkohal pean kahjuks ütlema, et kolm liikmesriiki ei ole veel vastanud.
Õiguslikke meetmeid on võtnud 17 liikmesriiki.
12 liikmesriiki on välja kuulutanud kandideerimiskutse vihjeliini haldamiseks ja teenusepakkujad on välja valinud seni ainult neli liikmesriiki: Belgia, Taani, Kreeka ja Portugal.
Seetõttu ei ole ma 2007. aasta veebruari otsuse rakendamise hetkeolukorraga üldse rahul.
Lisaks hädaabinumbritele on kadunud laste otsimisel vajalik abimehhanism.
Mitmed süsteemid on juba olemas ja võivad üleeuroopaliste meetmete eeskujuks olla.
Te olete ehk kuulnud Põhja-Ameerika süsteemist "Amber Alert”, Prantsusmaal on juba olemas "Alerte enlèvement” ja Kreekas "Amber Alert Hellas”.
Me toetame liikmesriikides riigi tasandil samasuguste mehhanismide loomist.
Kui kõik liikmesriigid sellised mehhanismid loovad ja kui need on omavahel ühenduses, siis on piiriüleste juhtumite lahendamine võimalik ja lihtsam.
Kõnealusel eesmärgil oleme koostanud juhised, kus kirjeldame meie nägemust üleeuroopalisest kadunud lastega tegelevast mehhanismist.
Küsimust arutati esimest korda justiits- ja siseministrite nõukogu mitteametlikul kohtumisel 1. oktoobril 2007. aastal.
Lisaks toetame me laste kuritarvitamise alase rahvusvahelise pildiandmebaasi loomist, mis oleks uus vahend ohvrite ja kurjategijate tuvastamiseks.
Teostatavusuuringut ja rakendusetappi rahastatakse programmi AGIS raames ja alates 2005. aasta septembrist rahastavad seda Interpoli kasutatavat andmebaasi peamiselt G8 riigid ja eraettevõtted.
Kõnealuse andmebaasi abil on praeguseks leitud ja vahistatud mitmeid kurjategijaid Euroopas ja väljaspool Euroopat, hiljuti näiteks üks väga tuntud pedofiil Tais, ja päästa ohvreid.
- (ES) Proua juhataja, tänan teid, et võimaldasite meil näost näkku kohtuda Euroopa Komisjoni volinikuga, kellelt ma olen sarnaste asjade kohta juba palju küsimusi küsinud.
Kadunud laste küsimus on muret tekitav.
Näiteks ainult minu kodupaigas Kanaari saartel on viimastel aastatel jäljetult kadunud kolm last, st et nad ei ole isegi pedofiilide võrgustikes välja ilmunud.
Nad on jäljetult kadunud, mis paneb meid küsima, kas neid lapsi on kasutatud kindlatel eesmärkidel, näiteks elundikaubanduseks, ja kas Euroopa Liidus tegutsevad võimalike rahvusvaheliste sidemetega maffiaorganisatsioonid.
See viib mind mõttele, et kas tegemist pole mitte probleemiga, mis vajaks jõulisemat algatust, kui need, mida komisjon seni on teinud.
Ma tean, et volinik on alati jõupingutusi teinud, kuid ma kutsun teda üles jõuliselt toimima ka kõnealuses valdkonnas, kuna tegemist on vanematele ja ühiskonnale üldiselt muret tekitava küsimusega, sest lapsed on meie kõige kallim vara.
komisjoni asepresident. - (IT) Proua juhataja, härra Medina, ma nõustun täielikult teie soovidega ja mulle valmistab äärmist rahulolematust asjaolu, et isegi kui me algatusi teeme, siis liikmesriigid ei rakenda neid.
Hädaabikõnede ühtse Euroopa numbri oleks pidanud rakendama igas liikmesriigis septembri lõpuks.
Praegu on oktoobri lõpp ja süsteem toimib ainult neljas liikmesriigis; 17 liikmesriiki on küll algatusi teinud, kuid rakendamine viibib sellele vaatamata.
Teine ettepanek, mis me teha soovime, käsitleb tihedamat koostööd nn seksturismi järelevalve osas.
Kahjuks reisivad paljud Euroopa kodanikud näiliselt turistidena maailma muudesse osadesse, et panna toime kohutavaid pedofiiliaakte, ja olen nõus, et kõnealuses valdkonnas tuleb rahvusvahelist koostööd tõhustada.
Ma nõustun teiega - ja kahjuks on meil ka tõendeid - et kadunud lapsi kasutatakse sageli elundikaubanduses.
Kahjuks kehtib see mitte ainult minu päritolupiirkonna, vaid ka muude Euroopa Liidule väga lähedal asuvate alade, nagu Balkani poolsaare, Ida-Euroopa ja Musta mere piirkonna kohta.
Kahjuks on elundikaubandus reaalsus, rääkimata veel Kaug-Idast ja Kagu-Aasiast pärit täiskasvanute ja laste elunditega kaubitsemisest.
Kuigi see pole valdkond, mida liikmesriikide valitsused siiani oleksid soovinud ELi vastutusalasse anda, võib EL peatselt kõnealust valdkonda tõhusamalt käsitleda, osaliselt tänu uue institutsioonilise reformi kokkuleppe heakskiitmisele.
(EL) Proua juhataja, kas ma võin küsida volinikult, et on see kindel, et kõigis liikmesriikides lapse sünd deklareeritakse?
Kas ELi piire ületavate laste arv registreeritakse, nii et laste võimalikku kadumist või nende elundite kasutamist on võimalik tuvastada?
komisjoni asepresident. - (FR) Jah, teil on õigus.
Me oleme piiripunktides avastanud registreerimata lapsi ja seetõttu pean ma isikuandmete kogumist väga tähtsaks.
Isikuandmete kogumine tähendab päritoluriikide aitamist, olgu need siis ELi kuuluvad riigid - kuigi ma ei usu siin probleemi esinevat - või eriti ELi naaber- ja partnerriigid, kus mõnikord on registrite osas kontroll puudulik ja kus veel registreerimata või üldse registreerimata lapsed mulle eriti muret valmistavad.
Just seetõttu oleme me otsustanud toetada osaliselt Euroopa rahastamisprogrammide kaudu strateegilisi projekte, mis aitavad tugevdada ELi partner- ja naaberriikide kodanikeregistrite alast suutlikkust.
(DE) Proua juhataja, volinik, oma näidetes märkisite, et neli liikmesriiki on loonud hädaabinumbrid.
On esinenud muid probleeme - näiteks, mulle meenub, et tsunamijärgsel ajal - kui piirkonda minejate, näiteks nende isikute suhtes, kes tulid oma pedofiilseid kalduvusi rahuldama - kohaldati andmekaitset ja nende sugulased ega ametiasutused ei teadnudki, millega tegelikult tegemist oli.
Kas oleks ehk aeg hiilimine lõpetada ja hakata liikmesriike nimetama?
Nimede väljaütlemine ja häbistamine oleks õige meetod, mis sunniks kõnealuseid liikmesriike oma kohustusi täitma ja lõpuks paremini käituma.
komisjoni asepresident. - Ma juba ütlesin, et ma ei ole otsuse rakendamise ulatusega üldse rahul ja et seni on ainult neli liikmesriiki otsust rakendanud.
Nüüd peavad kõik liikmesriigid otsust rakendama.
Asjaolu, et ainult neli liikmesriiki rakendavad 2007. aasta veebruaris ühehäälselt vastu võetud otsust, näitab, et me peame palju rohkem ära tegema.
Mis puutub õigesse tasakaalu andmete konfidentsiaalsuse või isikuandmete kaitse ja pedofiilia vastu võitlemise vahel, siis pedofiilidest ja kuritegudest ja laste kuritarvitamisest rääkides olen ma isiklikust seisukohast ohvrite - laste - ja mitte kurjategijate poolel.
Kõiki tagatisi arvesse võttes peame me eelkõige toetama ohvreid ja vanemaid, mitte kahtlusaluseid kurjategijaid.
Kas ma võiksin parlamendisaadikutele uuesti meelde tuletada seda, mida ma infotunni alguses juba ütlesin.
Me proovime eksperimenti läbi viia ja ma palun kõigil parlamendisaadikutel tulla esiridadesse istuma, nii et meie infotund oleks vahetum ja sõbralikum ja ehk rohkem mõttevahetuse moodi.
Nii et ma palun neid, kes tavaliselt tagaridades istuvad, ettepoole tulla.
Järgmine küsimus käsitleb troopilist Chikungunya viirust Euroopas.
Ma pole kindel, kas ma viiruse nime õigesti hääldasin.
Teema: Chikungunya viirus Euroopas
Itaalia ametiasutused teavitasid Euroopa varajase hoiatamise süsteemi kaudu teisi ELi liikmesriike Chikungunya viiruse põhjustatud troopilise palaviku epideemiast Emilia-Romagna maakonnas.
Haiguste Ennetamise ja Tõrje Euroopa Keskus hoiatab, et kliimatingimused on lähikuudel kõnealuse vektori püsimiseks soodsad, eriti Vahemere maades, ja et esineb suur oht, et viirus võib levida teistesse Euroopa riikidesse, kus kliimatingimused on selle ellujäämiseks soodsad.
Kas komisjon valmistab märkimisväärsete kliimatingimuste muutumise ja inimeste suure liikuvuse ajastul ette kava, kuidas võimaliku suureulatuslikuma troopilise palaviku epideemia ajal toimida?
volinik. - Mul oli endalgi probleeme selle nime hääldamisega.
Alustuseks pean ütlema, et ma lootsin, et haigus likvideeritakse enne, kui ma selle nime hääldama õpin, kuid kahjuks on see püsivamaks muutumas ja me peame nüüd seda küsimust käsitlema.
Eile oli mul võimalus üheminutiliste kõnede ajal kuulda lugupeetud parlamendisaadiku sõnavõttu kõnealuses küsimuses ja ma jagan tema muret.
Võib küll öelda, et meil on nakatunute arv suhteliselt väike - Itaalias on näiteks ligikaudu 250 nakatunut, seevastu mõned aastad tagasi Réunioni saarel oli nakatunuid rohkem kui 150 000.
Kuid muret tekitav on just suundumus.
Meid teeb praegu murelikuks asjaolu, et nüüd levivad Euroopas troopilised haigused ja see on tingitud mitme teguri koosmõjust - kliimamuutustest, mis loomulikult aitavad vektoril levida ja ellu jääda, ning samal ajal ka inimeste suurenenud liikuvusest, mis teeb võimalikuks viiruse sissetoomise troopikast naasvate inimeste abil.
Meile oli oluline võtta viivitamata meetmeid.
Algusest peale toimisid Itaalia ametiasutused õigesti, kiiresti ja tõhusalt, nii et võib öelda, et olukorra tõsidus on nüüd leevenenud, ehkki meil esineb ikka veel haigusjuhtumeid.
Esimese asjana võttis komisjon mitmesuguseid meetmeid, kasutades olemasolevaid vahendeid või kohandades neid olukorrale.
Kõigepealt tegime kindlaks, et on võimalik saada tehnilist abi Haiguste Ennetamise ja Tõrje Euroopa Keskuse kaudu, mis tõestas veel kord, et selle keskuse asutamine oli Euroopa Liidu poolt tark otsus.
Pidime nüüd tegelema uue ohu ja uut sorti väljakutsega.
Me kohandasime õigusakte ja lisasime vektorputukate põhjustatud haigused prioriteediks seatud haiguste loetellu.
Ühtlasi palusime me liikmesriikidel - ja see on neile seadusjärgne kohustus - teavitada komisjoni ja teisi liikmesriike varajase hoiatamise süsteemi kaudu.
Haiguse leviku takistamiseks on väga oluline haigusjuhtumite võimalikult varane avastamine.
Haiguste Ennetamise ja Tõrje Euroopa Keskus koostas lisaks haigusjuhtude määratlusele standardmenetlused ja ajakohastab neid korrapäraselt.
Väga oluline on see, et me tõhustasime ja suurendasime laborite suutlikkust, et Chikungunya viirust avastada ja kindlaks määrata.
Tegime seda mujalt pärinevate viiruste diagnostika Euroopa võrgustiku kaudu, mida rahastatakse rahvatervise programmi raames.
Sama programmi raames rahastame me ka ühismeetmeid liikmesriikidega, et tugevdada veelgi valmisolekut rahvatervisega seotud hädaolukordadeks.
Meil oli võimalus arutada täiskogu istungil rahvatervisega seotud hädaolukordadeks üldise valmisoleku teatist ja tegevuskava, mis võeti vastu 2005. aastal.
Süsteem on loodud, me saame seda loomulikult kasutada ja seda on juba kasutatud, kuid muidugi me kohandame seda, et oleks võimalik vastata ka kõnealust liiki terviseohule.
Üldsuse teavitamine on väga oluline ja seda teeme ka meie Haiguste Ennetamise ja Tõrje Euroopa Keskuse kaudu nii mõjupiirkondades kui ka reisijate puhul.
Tehnilised juhendmaterjalid Chikungunya palaviku juhtude kiireks avastamiseks on koostatud, need on tõhusa epidemioloogilise järelevalve alustalaks.
Haiguste Ennetamise ja Tõrje Euroopa Keskus on koostanud ka toeka paketi tehnilisi juhenddokumente, sealhulgas: teave tervishoiutöötajatele, Chikungunya palaviku haigusjuhtude määratlused ja haigusjuhtude kindlakstegemise voodiagrammid.
Need on kättesaadavad ja pädevad asutused kasutavad neid praegu riigi tasandil otsuste tegemise hõlbustamiseks.
Koostöös liikmesriikide pädevate asutustega tegeleme kohe ka verega seotud ohutuse küsimusega, mis on samuti väga tähtis.
Kui olukord püsib, siis on minu alluvuses olevad talitused valmis vastu võtma uue vere loovutamise keelu eeskirja ka selle haiguse puhul.
Uue rahvatervise programmi ja muude vahendite abil rahastatakse ka teadusuuringuid, mis käsitlevad vektorputukate põhjustatud haigustega seonduvaid küsimusi, sest me peame ka putukaid endid uurima, ja muidugi peame uurima ülemaailmseid muutusi selliste projektide abil nagu Eden, mis käsitleb uusi haigusi muutuvas Euroopa keskkonnas.
Kõik see tõendab kliimamuutuste vahetut mõju tervisele.
Siinkohal pean kõrvalmärkusena ütlema, et meil on ka loomatervishoius kliimamuutustest tingitud probleeme.
Euroopa Komisjon kavatseb järgmisel aastal võtta vastu teatise, mis käsitleb kliimamuutuste kõnealuseid aspekte.
(SK) Volinik, tänan teid pädeva vastuse eest ja õnnitlen Itaalia ametiasutusi asjakohase reageerimise puhul.
Kogu probleemi vaagides tundub mulle veidi kummaline, et Chikungunya viiruse vastu ei ole veel vaktsiini välja töötatud, ehkki mõnede andmete alusel on Aafrikas viirusega nakatunud kuni miljon inimest.
Vaktsiini puudumine tundub mulle arusaadavam linnugripi puhul, sest linnugripi edasiantavat viirust ei ole veel isoleeritud ja seetõttu ei ole võimalik ka vaktsiini välja töötada.
Kuid kõnealusel juhul näib olevat tegemist viirusega, mida on seroloogiliste ja muude meetoditega võimalik kindlaks teha ja nüüd oleks võimalik välja töötada seerum või vaktsiin.
Kui viirus juhtub levima, oleks seerum või vaktsiin Chikungunya palaviku vastu tõhus ravim ja võib-olla aitaks see isegi hullema nakkushaiguse, Dengue'i palaviku vastu.
volinik. - Esiteks, viide Dengue'i palavikule on oluline, sest sama putukas võib ka Dengue'i palavikku edasi kanda, nii et ka see teeb meile muret.
Seetõttu valmistame ette aruannet vektorputukate põhjustatud haiguste kohta, sest kliimamuutused aitavad kaasa kõnealuste putukate levikule, nagu ma juba ütlesin, kuid kuna meil on pehmemad talved, siis ka nakkust edasi kandvate putukate ellujäämisele.
Teil on õigus; vaktsiini ei ole, ja see on häbiväärne.
Teadusuuringud küll käivad, aga pean ütlema, et praeguseks oleme tulemustest veel kaugel.
See on muidugi küsimus, mille tõstatame ka Maailma Terviseorganisatsioonis ja me proovime meie mitmesuguste vahendite ja poliitikate abil vaktsiinide väljatöötamist soodustada.
Kui lubate, siis lisan ka ühe isikliku seisukoha, mida ma liikmesriikidele juba linnugripi esimestest aruteludest saadik olen öelnud: meil pole mitte ainult solidaarsusest vastutus arengumaade ja kolmandate riikide eest, et aidata neil terviseohtude vastu võidelda, vaid see on ka enesekaitse liik, ja me peame aru saama, et me ei saa pidada end immuunseks ja kaitstuks oma mugavas nurgakeses siin Euroopa Liidus.
Sest me pole seda!
Seetõttu on väga oluline käsitleda maailmas esinevaid terviseohte ka Euroopa Liidu terviseohtudena ja teha need osaks meie prioriteetidest.
Tervishoiustrateegia, mille me täna komisjonis vastu võtsime, saadetakse ka parlamendile teiega arutamiseks.
Strateegia sisaldab Euroopa Liidu tervishoiupoliitika väga tähtsat ülemaailmset aspekti ja ma olen optimistlik selles suhtes, et me saame kõnealuse uue lähenemisviisiga olukorda muuta ja parandada.
Teema: Humanitaarkatastroof Iraagis
Süüria piiri sulgemisega lõigati tuhandete Iraagi pagulaste, sealhulgas väga suurte perekondade ja seega arvukate laste jaoks ära ainus järelejäänud põgenemisvõimalus.
Lisaks etnilisele puhastusele - mida õhutab sageli tagant Iraagi ametiasutuste aktiivne kaasatus - on seal nüüd tõsine kooleraepideemia, mis on otseselt tingitud suures osas riigist valitsevatest kohutavatest sanitaartingimustest.
Komisjoni vastus Iraagi humanitaarkatastroofile on olnud täiesti tähtsusetu ja otseses vastuolus Euroopa väärtustega.
Kuidas kavatseb komisjon toetada Iraagi sisepagulasi ja Iraagist välja põgenejaid?
Kuidas kavatseb komisjon toetada Iraagi piiriäärseid riike, nagu Jordaania, mis peavad ebaproportsionaalselt palju kannatama kõnealuse olukorra tagajärgede all?
volinik. - Komisjon on täiesti teadlik humanitaarabi vajaduse ulatusest Iraagis ja tema naaberriikides.
Komisjoni vastus kõnealusele kriisile on kahesugune.
Esiteks, et toetada Iraagi ja naaberriikide põgenikke, võttis komisjon kohe, 2007. aasta mais vastu rahastamisotsuse anda humanitaarabi 6,2 miljoni euro ulatuses, et vastata pagulaste kõige tungivamatele vajadustele.
Kõnealust abisummat suurendatakse 2007. aasta lõpuks 7 miljoni euroni.
Komisjon on kohustunud töötama välja abiprogramme koos Süüria ja Jordaania valitsusega, kellele langeb pagulaste kriisis kõige suurem koorem.
Nimetatud riikide valitsused on selgelt mõista andnud, et nad ei poolda väliseid humanitaarabiprogramme, mida rakendatakse rahvusvaheliste organisatsioonide ja valitsusväliste organisatsioonide kaudu.
Nad ootavad, et rahvusvaheline üldsus toetab nende riiklikke süsteeme, eriti hariduse ja tervishoiu valdkonnas, sest neist süsteemidest saavad kasu ka Iraagi pagulased.
Sellest tulenevalt on komisjon kindlaks teinud kiire mõjuga projektid kogusummas 37,7 miljonit eurot, mille osas komisjon praegu liikmesriikidega konsulteerib.
Kõik need meetmed on osa komisjoni kohesest vastusest pagulaste kõige tungivamate vajaduste rahuldamiseks.
Komisjon mõistab, et leevendab vaid osaliselt tohutuid kannatusi ja survet naaberriikide institutsioonidele ja sotsiaalsele struktuurile, ja seetõttu arendame me praegu komisjonis vastamisstrateegiat edasi, et leida sellele asjakohane rahastus.
Teiseks, seoses Iraagi olukorraga toetab komisjon Rahvusvahelist Punase Risti Komiteed seni 4 miljoni euroga ja teeb praegu kindlaks teisi kindlaid ja vastuvõetavaid Iraagis tegutsevaid partnereid, et abi ulatust suurendada.
Tuleb tunnistada, et kuigi humanitaarabi vajadus on märkimisväärne, esineb humanitaarabi kättetoimetamisele ka märkimisväärseid takistusi.
Tõsised julgeolekumured ja juurdepääsuga seotud küsimused takistavad komisjonil ja teistel annetajatel eraldamast vahendeid, mis vastaksid tõeliselt vajaduse suurusele.
Tegelikult on puudus humanitaarabipartneritest, kes on võimelised Iraagis tegutsema ja rakendama programme, mis asjakohaselt vastaksid kõige haavatavamate inimeste vajadustele.
Lõpetuseks tahab komisjon meelde tuletada, et ta on Iraagi taastamise rahvusvahelise fondi peamine rahastaja, toetades fondi 123 miljoni euroga.
See moodustab seni muide 46% kogutoetustest.
2003. aastast saadik on komisjon eraldanud Iraagile üle 800 miljoni euro.
(PT) Proua juhataja, volinik, tänan teid väga täpsustuste eest, aga tahaksin teile meelde tuletada, et Egiptuses on hinnanguliselt juba 200 000 Iraagi pagulast; Egiptusele ei paku Euroopa Komisjon midagi.
Ammani ülikool viis äsja läbi uuringu, mille kohaselt on Jordaanias üle miljoni pagulase - sellel on täiesti katastroofiline makromajanduslik mõju; Euroopa Komisjon ei astu aga samme probleemiga tegelemiseks.
Isegi Iisrael loob parajasti üsna tähelepanuväärset arstiabiprogrammi Iraagi lastele.
Mis puutub Süüriasse, siis ma ei ole osaleja läbirääkimistel, mida komisjon Süüriaga peab, aga ma olen sageli rääkinud Süüria ametiasutustega: tõsiasi on, et neil on juba ligi 2 miljonit uut elanikku.
Täna, proua juhataja, lubage mul seda teile meelde tuletada, täna, just praegu, leiab Süüria ja Iraagi piiril, Rabia linnas aset tohutu humanitaarkatastroof - tuhanded iraaklased, kes kuulsid juttu, et piirid avanevad, kogunesid sinna ja ei saa üle piiri.
Olukord on täiesti traagiline ja me ei saa enam toimuvat ignoreerida.
Ma arvan, et me kõik jagame teie muret, aga meie eeskirjad näevad lisaküsimusteks ette ainult pool minutit.
volinik. - Ma juba mainisin, et valitsused, eriti Süüria valitsus, kellele lugupeetud parlamendisaadik viitas, on selgelt mõista andnud, et nad ei poolda väliseid humanitaarabiprogramme, mida rakendatakse rahvusvaheliste organisatsioonide ja valitsusväliste organisatsioonide kaudu.
Seega peegeldab antud abi ulatus Süüria ja Jordaania ametiasutuste vastumeelsust lubada rahvusvahelistel valitsusvälistel osalejatel, nagu ÜRO ja valitsusvälised organisatsioonid, oma riikides sekkuda.
Me saame abi suunata ainult kohalike ametiasutuste poolt tunnustatud organisatsioonide kaudu, millel on piisav operatiivne suutlikkus.
See seab meie tegevusele loomulikud piirid.
Kuid me töötame siiski suutlikkuse suurendamise programmide kallal ja alustame otsedialooge Jordaania ja Süüria valitsusega, et tugevdada meie rakendusvõimet kõnealustes riikides.
Peab märkima, et Iraagi valitsus ise näib olevat väga tõrges oma naabrite abistamisel.
Iraagi valitsus on korduvalt kuulutanud, et eraldab Iraagi pagulaste abistamiseks 25 miljonit USA dollarit.
Kuid vaatamata sellele, et maikuus Sharm el-Sheikhis toimunud konverentsil võeti kohustusi ja tugevdati suhteid Iraagi, Süüria ja Jordaania ametnike vahel, näib, et Iraak ei tee piisavalt koostööd.
Seetõttu peame paluma Iraagi valitsusel võtta vähemalt rahaline vastutus omaenda kodanike eest.
Kooskõlastamise puudumine ÜRO humanitaarkriise ohjavate asutuste vahel on väga muret tekitav.
Me täheldame ÜRO humanitaarasutuste vahel - kohutav öeldagi - tiheda koostöö asemel hoopis konkurentsi.
Loodame, et uue humanitaarabi koordinaatori ametissenimetamine parandab meie ÜRO partnerite võimet kriisi ohjata.
(LT) Hiljuti käivitas Türgi, ELi kandidaatriik, Iraagis sõjalise tegevuse Iraagi kurdide vastu.
Milline on teie seisukoht selles küsimuses?
Millist mõju võib kõnealune tegevus avaldada olukorrale Iraagis?
Kas on vaja abi ja milline on komisjoni arvamus Türgi tegevuse kohta?
volinik. - See ei ole kerge küsimus.
Komisjon mõistab kõik terrorismiaktid igal juhul hukka kui kuriteod ja õigustamatud aktid.
Samal ajal avaldame me kahetsust kõnealuse tegevuse põhjustatud kannatuste üle.
Türgile saavad pidevalt osaks piiriülesed organisatsiooni PKK poolt korraldatavad terroristide rünnakud. PKK, nagu teate, kuulub terroristlike organisatsioonide ELi loetellu.
Komisjon saab aru Türgi vajadusest kaitsta oma kodanikke, kuid me kutsume Türgit ja Iraaki jätkuvalt üles lahendama probleemi asjaomaste ametiasutuste koostöö abil ja rahvusvahelisest õigusest lähtuvalt.
Kõnealuses kontekstis on hiljutine kahepoolne terrorismi vastu võitlemist käsitlev kokkulepe Türgi ja Iraani vahel tervitatav sündmus.
EL ja Türgi on pidevalt korranud, et nende eesmärgiks jääb Iraagi iseseisvus, suveräänsus, ühtsus ja territoriaalne terviklikkus.
Me ootame, et Türgi jätkab oma konstruktiivset rolli, et saavutada eespool nimetatud eesmärgid ja edendada piirkondlikku koostööd.
Kuid võtkem arvesse survet Türgi üldsuse poolt, kes puutub riigi kaguosas sõdurite ja tsiviilelanike tapmisega kokku peaaegu iga nädal.
Valitsus peab näitama oma soovi ja võimet tõhusamalt tegutseda.
Nagu paljud liikmesriigid hästi teavad, on terroristidega tõhusalt võidelda väga raske.
Türgi ametiasutused püüavad mõistetavalt USA, Iraagi ja Iraagi kurdi ametiasutusi oma jõupingutustesse kaasata.
See on ainus toimimisviis.
Parlamendis vastu võetud resolutsiooni ja usutava sekkumisohu loomist tuleb näha osana kõnealusest strateegiast.
Mõned parlamendisaadikud on juba minu üleskutset järginud, aga neile, kes seda veel teinud ei ole - palun tulge istuge esiridadesse!
Me tahame infotundi hubasemaks ja interaktiivsemaks muuta, nii et palun tulge esiritta, kus saame volinikule otse silma vaadata!
Ma olen kindel, et tal on selle üle hea meel.
Teine osa
Teema: Alalised teenistujad ametikohtadel, mis täidavad kindlaid ja alalisi vajadusi Euroopa Liidu institutsioonides ja teenistustes
Direktiivi 1999/70/EÜ kohaselt ei tohi liikmesriigid kuritarvituslikult sõlmida järjestikusi tähtajalisi töölepinguid tööandja kindlate ja pikaajaliste vajaduste katmiseks.
Millisel määral ELi institutsioonid ja teenistused ise eespool osutatud põhimõtet järgivad ja kui suure protsendi moodustavad ELi institutsioonides ja teenistustes kindlate ja pikaajaliste vajadustega töökohtadel tähtajaliste töölepingutega töötajad?
komisjoni asepresident. -Tahaksin juhtida lugupeetud parlamendisaadiku tähelepanu asjaolule, et allpool esitatud üksikasjalikud vastused käsitlevad ainult komisjoni, kes on muidugi Euroopa institutsioonide seas kõige suurem tööandja.
Üks direktiivi 1999/70/EÜ (milles käsitletakse raamkokkulepet tähtajalise töö kohta) eesmärk on luua raamistik, et vältida kuritarvitusi, mis võiksid tuleneda järjestikuste tähtajaliste töölepingute või töösuhete kasutamisest.
Järjestikuste tähtajaliste töölepingute või töösuhete kasutamise võimaliku kuritarvitamise vältimiseks kohustab klausli 5 lõige 1 liikmesriike kehtestama ühe või mitu järgmistest meetmetest, juhul kui kuritarvituste vältimiseks puuduvad samaväärsed juriidilised meetmed:
a) objektiivsed alused, mis õigustaksid selliste töölepingute või töösuhete uuendamist;
b) järjestikuste tähtajaliste töölepingute või töösuhete maksimaalne kogukestus;
c) selliste töölepingute või töösuhete uuendamiste arv.
Personali värbamise eeskirjad Euroopa institutsioonides on kehtestatud Euroopa ühenduste personalieeskirjades, mida enne nõukogus vastuvõtmist arutati personali esindajatega.
Euroopa institutsioonid on seega seadusega kohustatud kõnealuseid personalieeskirju järgima.
Personalieeskirjad lubavad Euroopa institutsioonidel värvata kolme liiki töötajaid: alalisi ametnikke, ajutisi töötajaid ja lepingulisi töötajaid.
Ajutised töötajad ja alalised ametnikud omavad ametikohtade loetelus ametikohta.
Alaliste ametnike ja ajutiste töötajate vastutustasandil ei ole piire.
Lepinguliste töötajate olukord on erinev.
Neil ei ole ametikohtade loetelus ametikohta ja nad peavad töötama alalise ametniku või ajutise töötaja järelevalve all.
Lepinguliste töötajate puhul on kaks eri kategooriat.
Esimene lepinguliste töötajate kategooria loodi selliste tööülesannete täitmiseks, mis ei ole põhitööülesanded ja mida ei pea tingimata täitma ametnik.
Sellistele lepingulistele töötajatele võidakse pakkuda tähtajatut töölepingut, seega võib nende tööülesandeid käsitada olemuselt tähtajatutena.
Kõnealuste töötajate puhul järgitakse direktiivi 1999/70/EÜ eesmärki, sest üldiselt pakutakse neile esimesena tähtajalist töölepingut, seejärel pikendatakse töölepingut tähtajaliselt ja kolmas leping on tähtajatu.
Mõnedel juhtudel pakutakse kohe värbamisel tähtajatut töölepingut.
Praegu töötab komisjoni heaks kogu maailmas ligikaudu 2300 sellist lepingulist töötajat, peamiselt delegatsioonides, esindustes ja haldusbüroodes.
Teine lepinguliste töötajate kategooria loodi selleks, et katta ajutisi või konkreetseid vajadusi, mida olemasolevad ametikohad ei kata, ning ajutiselt äraolevate, muu hulgas emadus- või vanemapuhkusel olevate töötajate asendamiseks.
Piirates mis tahes institutsioonis sõlmitud järjestikuste tähtajaliste töölepingute maksimaalset kogukestust kolme aastaga, jõustavad personalieeskirjad de facto klausli 5 lõike 1 punkti b.
Kõnealused lepingulised töötajad moodustavad ligikaudu 15% kogupersonalist.
On selge, et alalised ametnikud on komisjoni personali alustalaks.
Lepingulised töötajad pakuvad ajutiselt komisjoni ametnikele nende töös väärtuslikku toetust.
Praegu töötab komisjoni erinevates paikades ligikaudu 3200 kõnealust lepingulist töötajat.
(EL) Proua juhataja, tänan volinikku vastuse eest.
Kas ma võiksin temalt ka küsida, kas lepinguliste töötajate puhul või abiteenistujate puhul, nagu neid kunagi nimetati, lähevad ka eelnenud tööaastad kirja teenistusaastatena?
Kui see nii on, siis kas nende eelnenud teenistusaastad loevad töökohale konkureerimisel rohkem kui teiste töökoha taotlejate kvalifikatsioonid, kes on konkursi edukalt läbinud, kuid ei ole veel töökohale nimetatud?
komisjoni asepresident. - Muidugi põhineb lepingulise töötaja töösuhe tööandjaga lepingul, mis peab samal ajal olema kooskõlas asukoha seadustega ja tööturuga, seega selline staažiarvestussüsteem nagu alaliste ametnike puhul puudub.
Seetõttu on tegemist lepinguga, mis põhineb tööturu tingimustel ja me oleme edukalt värvanud palju häid lepingulisi töötajaid.
(DE) Volinik, ma olen kindel, et te mõistate, et Euroopa Liidu institutsioonidele personali värbamise arengu viis on meile tulevikus suureks väljakutseks.
Seetõttu on parlamendi jaoks väga oluline, et meile öeldaks mitte ainult töötajate ja värbamisbüroode arv - mulle näib, et te kirjeldasite neid töötajaid kui täistööajale taandatuid -, vaid ka täpne töötajate arv, mis on iga kategooria jaoks kavandatud, ja seda, kuidas töötajate arv riigiti jaotub.
Kas te saaksite meile need statistilised andmed esitada?
komisjoni asepresident. - Te küsisite, kuidas personal liikmesriikide kaupa jaotub.
See on meie statistikas olemas.
Kõik arvud on kättesaadavad, seega palun võtke ühendust meie talituse töötajatega ja nad esitavad teile üksikasjalikud arvandmed.
Teema: ELi ametnike arvu kasvu mõju pensionikuludele
Viimase seitsme aasta jooksul on komisjoni alaliste töötajate arv tõenäoliselt suurenenud ligikaudu 16% võrra, kuni peaaegu 20 000 ametnikuni.
Käesoleva aasta alguses, pärast Bulgaaria ja Rumeenia ELiga ühinemist, värvati üle 700 ametniku, kelle ülesandeks on siseturu tugevdamine.
ELi ametnike arvu suurenemine avaldab selgelt mõju eelarvele ja eelkõige võib oodata pensionikulude muret tekitavat kasvu.
2008 suurenesid pensionikulud tõenäoliselt rohkem kui 10%, ja seda loomulikult Euroopa maksumaksjate kulul.
Missugune on komisjoni nägemus komisjoni ametnike arvu suurenemisest lähitulevikus?
Kas on juba kaalutud ametnike arvu kasvu peatamist?
Kas komisjon on teadlik finantsmõjudest, eelkõige seoses pensionikuludega?
komisjoni asepresident. - Pensioniõigused ja pensionisüsteem on muidugi üks keerukamaid asju kogu Euroopas.
Kõigepealt tuleb märkida, et 2007. aasta eelarves on komisjonile ette nähtud 23 198 töökohta.
Käesolev küsimus sisaldab kahte alaküsimust: milliseid meetmeid on komisjon töölevärbamise osas võtnud, et piirata ELi ametnike suureneva arvu mõju eelarvele, ja milline on ELi ametnike arvu suurenemise mõju pensionikuludele.
Seoses esimese küsimusega tuleb meenutada, et 2004. aastal algatati personalieeskirjade reform, mille eesmärk oli muu hulgas piirata institutsioonide personali suurenemisega seotud eelarvekulusid.
Kehtestati uus karjääri- ja edutamisvõimaluste struktuur ning lisati uued lepinguliste töötajate kategooriad, et eelarvele positiivset mõju avaldada.
Teiselt poolt on lugupeetud parlamendisaadik ilmselt teadlik, et 2007. aasta eelarve menetlemise ajal palus Euroopa Parlament komisjonil teostada olulise ulatusega sõeluuring ja esitada oma personalivajaduste vahehindamine ning üksikasjalik aruanne komisjoni toetus- ja koordineerimisülesandeid täitva personali kohta.
Euroopa Parlament soovis teavet ka komisjoni personali ümberpaigutamise kavatsuste kohta, et käsitleda uue eelarvedistsipliini ja usaldusväärse finantsjuhtimise alase institutsioonidevahelise kokkuleppe prioriteete ning eelkõige läbirääkimistel parlamendi poolt toetatud poliitikaid.
Euroopa Parlamendi soovil teostatud komisjoni inimressursside sõeluuringu tulemusena kinnitab komisjon 2002. ja 2005. aastal kindlaks tehtud lisapersonali vajadust, mis on eranditult tingitud ELi laienemisega seotud ülesannetest: 890 uut töötajat 2008. aastal, kellest 640 uut töötajat seoses EL-10 laienemisega ja 250 töökohta seoses EL-2 laienemisega.
2009. aastal on kinnitatud vajadus viimase ühinemislainega seonduva 250 töökoha järele, et täita EL-2 laienemisest tulenevaid ülesandeid.
Komisjon toetab otsust säilitada personali arv stabiilsena, pärast seda, kui kogu laienemisega kaasnev personal on integreeritud, ja ajavahemikuks 2009-2013 ei taotleta uusi töökohti.
Komisjon kohustub katma põhiliste poliitikavaldkondade uusi personalivajadusi eranditult personali osakonnasisese ja osakondadevahelise ümberpaigutamise abil.
Komisjon kohustub pakkuma kodanikele, kelle huve ta teenib, kõrgeimat kulutõhusust, osutades kvaliteetset teenust suurema tõhususe abil.
Komisjon on nendele eesmärkidele pühendumist juba praktikas tõendanud.
Ajavahemikul 2000-2007 ilmneb arvudest, et ametikohtade loetelus on ametikohtade arv komisjonis suurenenud vähem kui teistes institutsioonides.
Seoses teise küsimusega tuleb märkida, et ELi laienemisest tingitud värbamine ajavahemikul 2004-2008 mõjutab pensionikulusid alles 30 aasta pärast, mis tähendab, et lähitulevikus laienemine pensionikuludele mõju ei avalda.
Sellest hoolimata suhtub komisjon pensionikulude suurenemisse lähiaastatel äärmise tähelepanuga.
Eelarves oli ette nähtud 2008. aastal pensionikulude kasv 10% võrra.
See on tingitud erakordsetest asjaoludest.
Üle keskmise suurenemine 2008. aastal on normaalne nähe pärast alla keskmise suurenemist 2006. ja 2007. aastal.
Esimene laine lepingulisi töötajaid lahkub ja nende pensionimaksed tuleb üle kanda teise pensioniskeemi ning palgad ja pensionid kasvavad aastas ettenähtud 3% võrra.
Isegi kõnealust erandit arvestades hindame me, et ajavahemikul 2007-2013 on pensionikulude kasvumäär kokkusobiv kulude keskmise 8,5%-lise kasvumääraga, mida on perioodi 2007-2013 finantsraamistikus arvesse võetud.
Praeguse värbamislaine pikaajalist finantsmõju analüüsiti personalieeskirjade reformi ettevalmistamisel.
Pensionikulude vähendamiseks on võetud meetmeid ja personalieeskirjades on ette nähtud, et töötajate poolt makstavate pensionimaksete määra, mis on praegu 10,25%, ajakohastatakse igal aastal, nii et see vastaks ühele kolmandikule kogumaksetest, mida on vaja ühenduse pensioniskeemide pikaajalise tasakaalu tagamiseks.
(NL) Proua juhataja, ma olen Belgia 13 000 elanikuga omavalitsusüksuses volikogu liige.
Järelevalveasutus ei kiida selle väikese omavalitsusüksuse eelarvet heaks ilma personalivajaduste plaanita, millele on lisatud üksikasjalik eelarve.
Ametnike arvu suurenemist 16% võrra mõnedel aastatel, nagu ELis, ei lubataks mitte kunagi; samuti ei tohi pensionikulud ühe aastaga suureneda rohkem kui 10%.
Volinik viitas ELi laienemisele, kuid vaatamata ELi laienemisele on parlamendiliikmete arvu vähendatud.
Ma küsin: kas volinik ei leia, et on juba viimane aeg kaaluda ka ametnike arvu suurenemise peatamist, laienemisest hoolimata?
komisjoni asepresident. - Jah, aga nagu ma ütlesin, personali arvu suurenemine peatub pärast laienemist, nii et omavalitsusüksusega võrdlemine ei ole päris samasugune olukord.
Meil on käsil suur poliitiline projekt - Euroopa Liidu laienemine - ja me oleme värvanud uusi ametnikke.
Sellist mudelit on järgitud ka kõikide eelmiste laienemiste puhul.
Me oleme olnud uutest liikmesriikidest inimeste värbamisel edukad, ja see protsess peatub.
Pärast seda peatub ka ametnike arvu üldine suurenemine.
Volinik, Brüsselis räägitakse, et kui sa kõikidest neist testidest ja eksamitest läbi saad ja kui sind määratakse Euroopa Komisjoni ametnikuks, siis ootab sind igal juhul ees vaikne rahulik elu kuni pensionipõlveni.
Tahaksin küsida Euroopa Liidu institutsioonides töötavate inimeste kvaliteedi kohta.
Kas komisjonil on plaane, kuidas muuta vähem töökate inimeste elu raskemaks, viia läbi atesteerimisi ja teha selget vahet neil, kes annavad oma parima, ja neil, kelle elu on liiga vaikne ja rahulik?
komisjoni asepresident. - Ma võin hea meelega esitada teile kõik üksikasjad meie karjäärisüsteemi kohta, mis, pean ütlema, on üks maailma keerukamaid karjäärisüsteeme ja mille ümber toimuvad pidevalt arutelud.
Iga ametnikku hinnatakse igal aastal.
Edutamissüsteem võtab seda hindamist arvesse ja pakub teatud arvu punkte, mis on edutamise aluseks.
See süsteem on üsna üksikasjalik ja põhjalikult välja arendatud.
Teil on õigus, kui küsite personali kvaliteedi kohta.
Arvestades keskmist konkurentsi avatud konkursil (concours), tuleb iga väljakuulutatud töökoha kohta ligikaudu 42 arvestatavat kandidaati - rääkimata kõigist ülejäänud kandidaatidest.
Selline on olukord aasta vältel ja meile on alati tööle kandideerinud suur hulk väga häid, kogenud inimesi ning värbamistestid on väga rasked.
Pean ütlema, et komisjonis ei ole elu nii kerge ega vaikne ja rahulik kuni pensionipõlveni.
Kuid teil on õigus, kui ütlete, et enamik ametnikke töötab komisjoni heaks väga kaua aega ja seda võib pidada komisjoni jaoks ka eeliseks.
(DE) Te mainisite täna mitu korda personali sõeluuringut.
Üks sõeluuringu tulemusi näitas, et 32% komisjoni personali ülesanne on haldamise haldamine, st pakkuda halduslikku abi ning koordineerida.
Sellega tegeleb 11 000 inimest!
Küsimus: millal te kavatsete neist arvudest järeldusi teha?
Millal te koostate tegevuskava personali arvu vähendamiseks?
komisjoni asepresident. - Me suhtume sellesse väga tõsiselt ja ettepanekuid kindlasti tuleb.
Me arutame neid küsimusi.
Esiteks tuleb arvestada ka seda, et kõik need haldus- ja koordineerimistoimingud on ka mõneti tagajärg komisjonis toimunud arengutele, kus juhtimisfunktsioone on hinnatud palju tähtsamate funktsioonidena.
Nende tugisüsteeme on aga tugevdatud.
Me arutame praegu, kuidas edasi toimida ja enne uut üleskutset meie ametikohti vähendada on meil kindlasti olemas asjakohane projekt.
Praegu toimuvad meil arutelud kõigi nende üld- ja paralleelsete funktsioonide üle ning komisjonisiseselt on arvamusi muidugi erinevaid.
Ei tule suure üllatusena, et mõned horisontaalsed talitused tahavad oma tegevust ratsionaliseerida, samal ajal kui teised talitused esitavad argumente oma olemasoleva süsteemi kaitseks.
Niisiis meil käib parajasti arutelu, aga võin teile kinnitada, et sõelumistoimingus tehakse konkreetne järgmine samm.
Teema: Komisjon ja ametiühingud
Kas komisjonis on tavaks maksta komisjoni personali ametiühingu esindajatele ELi rahalistest vahenditest palka?
Kui see nii on, siis kui paljudele ametnikele sellist palka makstakse?
komisjoni asepresident. - Mul on kahju, et ma ei suuda otse soome keeles vastata, aga me võime seda soome keeles hiljem edasi arutada.
Kardan, et ma ei kasutaks soome keeles päris õigeid termineid, mis Euroopa Liidus peavad väga täpsed olema.
Nagu nõukogu, on ka komisjon sõlminud oma personali ametiühingutega kokkuleppe, andes nende käsutusse teatud arvu inimressursse.
Komisjoni puhul on 2001. aasta ressursside alase kokkuleppe ja iga-aastaste ressursside protokollide alusel ametiühingutele alaliselt eraldatud 12 nn lähetatud töötaja kohta kokku 23 000st komisjoni ametikohast.
Sellised ametiühingusse lähetamised nende esindamise alusel on lubatud 1989. aastast saadik.
Lisaks eraldatakse väga väike arv ametikohti paindlikkuse põhimõttel, eelkõige selleks, et arvestada pärast valimisi aset leidnud muutusi enamustes.
Ametiühingu käsutusse antud personalile makstakse komisjoni personalina jätkuvalt palka ELi eelarvest.
Lisaks saavad ametiühingud eelarve, mis võimaldab neil värvata kuni üheksa lepingulist töötajat II tegevusüksusest (sekretärid).
(FI) Proua juhataja, volinik, nagu ma mäletan, olite te oma kodumaal ametiühingu juht ja ametiühingutegevus pakub teile sellise tausta tõttu kindlasti huvi.
Ma ei saanud täpset vastust oma küsimusele, kui palju ametiühingutöötajaid praegu kokku kõigis esindatud ametiühingutes komisjoni heaks töötab?
Mul on kõnealusega seoses üks lisaküsimus.
Ringi liigub jutt, et komisjon maksaks oma töötajatele streigi ajal palka.
Kas ametiühingutel on õnnestunud läbirääkimistel leida lahendus sellele, kust nad streigi ajal palka saavad?
komisjoni asepresident. - (FI) Ma saan sellele küsimusele vastata, toetudes omaenda teadmistele olukorrast.
Komisjoni ametiühingus on 12 lähetatud eksperti.
Lisaks on 19 töökohta personali komiteedes, mis on muidugi eraldiseisvad organid.
Nad võivad värvata kokku kuni 9 sekretäri.
See, mis te streikide kohta ütlesite, on osaliselt tõsi.
On tõsi, et komisjon on heaks kiitnud läbirääkimistel saavutatud lahenduse, mille kohaselt streigi ajal makstakse ametnikele osa palgast, kuid tavaliselt mitte kogu palka.
Minu jaoks on see üpris tundlik teema, et inimestele, kes streigivad, makstakse pool palka.
(DE) Volinik, mind huvitab, kui palju need ametnikud maksma lähevad.
Palju see aastas maksab?
komisjoni asepresident. - Ametiühingute eelarve on ligikaudu 500 000 eurot aastas, mis eraldatakse ühenduse eelarvest.
Tahaksin veel kord neile parlamendisaadikutele, kes vahepeal juurde tulid, meelde tuletada, et me viime täna läbi eksperimenti ja ma palun teil tulla istuma esimestesse ridadesse.
Palun ärge häbenege, tulge istuge pigem esi- kui tagaritta, see muudab meie kohtumise vahetumaks.
Teema: Ettevõtjatele konkurentsieeskirjade raames määratud trahvide kogusumma
Kas komisjon oskab nimetada, milline on komisjoni ametiaja algusest saadik ettevõtjatele konkurentsieeskirjade raames määratud trahvide kogusumma ja kas on võetud meetmeid või kas komisjonisiseselt on toimunud konsultatsioone, et panna see raha reservi - miinus eelarvesse kantud asjaomased summad - pigem ELi lisameetmeteks, kui kanda lisatulud üle liikmesriikidele?
volinik. - Oma ametiaja algusest ja kuni 2007. aasta septembri lõpuni on komisjon vastu võtnud 21 otsust, millega määratakse trahv ettevõtetele, kes on rikkunud konkurentsieeskirju.
Kõnealusel perioodil määratud trahvide kogusumma ulatub veidi üle 5,2 miljardi euro, 95% trahvidest on määratud kartelliosalistele.
Kuid tuleb meeles pidada, et kõnealused trahvid saavad osaks Euroopa Liidu eelarvest alles siis, kui need on lõplikud - see tähendab juhul, kui trahvi saanud ettevõte ei ole trahvi vaidlustanud või kui kõik võimalikud edasikaebused on Euroopa kohtute poolt tagasi lükatud.
Kuna komisjoni trahvimääramise otsused leiavad ettevõtete poolt tihti vaidlustamist, siis on suur osa eespool nimetatud summast n-ö mittelõplik.
Trahvisummade võimalik kasutamine lisameetmeteks, nagu lugupeetud parlamendisaadik ette pani, on õiguslike piirangute tõttu võimatu.
Selline kasutamine oleks vastuolus olemasoleva finantsmääruse artiklites 17-20 sätestatud eelarve kõikehõlmavuse põhimõttega.
Kõnealuse põhimõtte kohaselt katab tulude kogusumma kulude kogusumma, ilma et tuluartikli ja kuluartikli vahel oleks konkreetset seost.
Konkurentsieeskirjade raames määratud trahvide põhieesmärk on, nagu 2006. aasta trahvide arvutamise meetodi suuniste preambulas sätestatud, hoiatava mõju tagamine, st sundida ettevõtteid ebaseaduslikku käitumist mitte kasutama.
Aja jooksul loodetavasti kuritarvitusjuhtumite arv ja seega ka trahvide arv ja suurus vähenevad, sest vastavustase suureneb ja me teeme ikka asjakohaselt oma tööd.
(NL) Tänan teid selle äärmiselt huvitava teabe eest, volinik.
Tahaksin teada, kas ma sain õigesti aru: finantsmäärust arvesse võttes läheb suurem osa sellest rahast tegelikult lõpuks liikmesriikidele tagasi - on see nii?
Teiseks, te ütlesite, et ainult siis, kui tegemist on lõpliku trahvisummaga, kuulub see raha ELi eelarvesse.
Kas te oskate öelda, kui suurt osa sellest suurest summast, 5 miljardit eurot, võib tegelikult nimetada lõplikuks?
volinik. - (NL) Vastus küsimuse esimesele poolele on kindel jah - see raha läheb tagasi liikmesriikidele.
See tähendab, et liikmesriigi panust Euroopa Liidu eelarvesse hinnatakse väiksemaks.
Teie järgmine küsimus oli, et millal ja milline summa lõplikuks saab, kuid seda on väga raske öelda.
See sõltub igal aastal asjaoludest, sellest, kas asjaomane isik oli mõistlik ja loobus edasi kaebamast või siis otsustas ette võtta üsna pika tee ja püüdis kohtuasja venitada.
(DE) Volinik, te mainisite trahvisummasid.
Trahvide eesmärk on muuta nende ettevõtete käitumist, kellele trahv määratakse.
Millised on selles osas teie tähelepanekud?
Käesolevaga seoses mäletan ma, et kui te volinikuks saite, andsite te meile regionaalarengukomisjonis võimaluse arutada teiega vähese tähtsuse reeglit.
Te vastasite siis väga kiiresti, mille eest me oleme väga tänulikud.
Kas ettevõtted vastavad sama kiiresti kui teie siis?
volinik. - Me loodame, et see nii on, aga ma pole 100% kindel ja kindlasti mitte piisavalt kindel, et teile ausalt ja otse vastata.
Me peame arvesse võtma seda, et mitte ainult trahvisumma, vaid ka maine on see, mis muudab loodetavasti ettevõtete suhtumist.
Huvitav on see, et praegu ütlevad üsna paljude minuga ühendust võtvate organisatsioonide juhid, et nad teavad, et see on komisjoni tegelik poliitika ja et need, kes ettekirjutusi ei järgi ning reegleid ja eeskirju rikuvad, saavad väga suure trahvi.
Nagu te teate, on meie uued trahvimäärad tõesti mõtlemapanevad.
Juhid teevad omal algatusel nüüd enda juhitava organisatsiooni inimestele selgeks, et enam ei tohi nende ettevõtetes midagi sellist juhtuda.
Nad astuvad oma organisatsiooni inimestele vastu, kui nad õigeid meetmeid ei võta, ning teevad neile selgeks, et kui midagi on mäda, siis tuleb sellest tippjuhtidele teada anda, ning asjaga seotud inimesed lastakse lahti ilma igasuguse hüvituseta.
Juhid räägivad ka, et maine kahjustus koos trahviga avaldab oluliselt mõju nende suhtumisele ja püüdele ettevõtted eeskirjade rikkumiste kahtlustest puhtad hoida.
Mõned juhid mainisid hiljuti, et neile küll väga meeldis Financial Timesi esilehel olla, ent samas ei meeldinud neile üldse, et nad leidsid end sealt meie trahvide tõttu.
Nii et ettevõtete suhtumine on tõesti positiivses suunas muutunud.
(LT) Sel suvel teatas Saksamaa oma kavatsusest tõsta toiduainete hindu.
Samal ajal andsid Leedu tootjad mõista, et nad kavatsevad sügisel toiduainete hinda tõsta, ja seda ilma ühegi objektiivse põhjenduseta.
Kas teil on kavas uurida rahvusvaheliste toiduainetootjate kartellikokkuleppeid?
Toiduainete hinnad tõusevad samaaegselt kõigis riikides, ilma et tooraine hinnad oleksid tõusnud.
volinik. - Me ei ole ainukesed, kes kartellide vastu võitlevad.
Liikmesriikide konkurentsiametid teevad seda samuti ja ma tean, et kõigi 27 liikmesriigi konkurentsiametid on koos meiega sellesse võitlusse kaasatud.
Me arutame seda küsimust Euroopa konkurentsivõrgustikus.
Ma olen samuti teadlik, et kõnealusel juhul on tegemist kindla poliitikaga, teie näite puhul on tegemist täiesti riigi siseküsimusega ja sellega peaks tegelema riigi konkurentsiamet.
Toiduainete hinnatõusul võib olla palju põhjusi.
Tegemist ei pruugi olla tingimata kartelliga, kuigi seda ei saa kunagi kindlalt välistada.
Seetõttu soovitan parlamendisaadikul pöörduda kõnealuses küsimuses oma riigi konkurentsiameti poole.
Teema: Suezi ja Gaz de France'i ühinemine
3. septembril teatati, et Prantsuse energiaettevõtte Suez ja Prantsuse riigiettevõtte Gaz de France juhatused otsustasid kavandatud ühinemise kasuks.
See looks suuruselt neljanda energiaettevõtte Gazpromi, Electricité de France ja EONi järel.
Komisjon on juba teinud ühinenud ettevõttele korralduse eraldada mitmed toimingud Belgias ja Prantsusmaal.
Kas komisjon arvab, et see ühinemiskava on endiselt kooskõlas komisjoni praeguste põhimõtetega, mille kohaselt Euroopa Liidu energiaturg tuleb liberaliseerida?
Millises ulatuses on uus ühinenud ettevõte ja Prantsusmaa lubanud teostada peamiste võrkude omandi võõrandamise, mida komisjon nõuab?
volinik. - Komisjon kiitis Gaz de France'i (GDF) ja kontserni Suez ühinemise heaks 2006. aasta novembris tingimusel, et pooled võtavad kohustusi, ning see võimaldas komisjonil järeldada, et ühinemine ei kahjusta märkimisväärselt konkurentsi.
Ühinenud pooled kohustusid nimelt loovutama Suezi osakud Belgia turgu valitsevas gaasiettevõttes Distrigas, mis, nagu te teate, on sisenenud ka Prantsuse turule, loovutama GDFi osakud Belgia teises gaasi ja elektrit tarnivas ettevõttes SPE ja loobuma nii õigusnormide alusel kui ka de facto igasugusest kontrollist, mida Suez omab Belgia gaasiülekandevõrgustiku käitaja Fluxyse üle.
Kuigi GDF Suez sai loa jääda Fluxyse osanikuks, tagavad erikorraldused Fluxyse sõltumatu juhtimise, ning see tulemus on täiesti kooskõlas komisjoni Euroopa energiaturgude liberaliseerimise poliitika eesmärkidega, eriti 2007. aasta septembri ettepanekute paketiga.
Ühinemist käsitlevas komisjoni otsuses on ette nähtud, et pooled peavad teostama oma omandiõiguse loovutamise, sealhulgas osaliselt loobuma osalusest ettevõttes Fluxys ja täitma muud, sealhulgas Fluxyse juhtimisega seonduvad kohustused teatava loovutamisperioodi jooksul.
Ühinemise õiguslikuks rakendamiseks peavad pooled kohustused täielikult täitma.
Vahepeal peavad pooled järgima teatud kohustusi, komisjon teostab selle üle järelevalvet usaldusisikute abiga.
(NL) Proua juhataja, õnneks oskan ma hollandi keelt.
Volinik on teadlik parlamendi huvist riikide tšempionide vastu: kõigil peavad olema võrdsed võimalused.
Mul on kaks lühikest lisaküsimust.
Kas ristsubsideerimine tootjaettevõtte ja jaotusvõrguettevõtte vahel on nüüdseks minevik?
Teiseks, kas ma kuulsin teid ütlevat, et praegused ettepanekud on täielikult kooskõlas ka uue paketiga, mida teie ja volinik Piebalgs esitlesite?
volinik. - (NL) Vastus mõlemale küsimusele on jah.
Küsimus 51 jäi vahele, kuna selle autorit ei olnud kohal.
Teema: Toetused Volvo Cars Gentile ja ELi õigusaktid riigiabi kohta
2007. aasta 12. septembril teatas komisjon, et algatab uurimise selle kohta, kas Flaami piirkonna poolt Volvo Cars Gentile üld- ja erikoolituskuludeks kavandatud abi summas 6,02 miljonit eurot on kooskõlas ELi riigiabi eeskirjadega; abi moodustaks ettevõttes koolituseks ette nähtud kogusummast 20%.
Komisjon märgib, et soovib tagada, et abi ei kasutata lihtsalt toetusena koolituskuludele, mida ettevõte oleks niikuinii kandnud.
Komisjoni kavatsus toetub määruse (EÜ) nr 68/2001väga kitsale tõlgendamisele.
Kas komisjon võiks täpsustada, kuidas ta kavatseb kõnealusel juhul ELi riigiabieeskirju kohaldada?
Millistele faktidele komisjon toetub, väites, et abi annab õigusvastase konkurentsieelise ja on seetõttu kokkusobimatu ELi eeskirjadega?
volinik. - Komisjon analüüsib kavandatud abi Volvo Cars Gentile otse EÜ asutamislepingu alusel, sest asjaomane summa ületab konkreetses grupierandi määruses koolitusabile kehtestatud piirmäära.
Asutamislepingu artiklis 87 sätestatakse, et abi, mis soodustab teatava majandustegevuse arengut ja ei kahjusta ülemäära konkurentsi, võib pidada ühisturuga kokkusobivaks.
Koolitusabi võib lubada juhul, kui see loob stiimuli tegevusteks, mis suurendavad Euroopa Liidus oskustööliste hulka ning mida ilma abita ette ei võetaks.
Sellisel juhul läheb koolitus asjaomases sektoris tavaliselt tehtavast kaugemale - näiteks koolitatakse rohkem töötajaid või pakutakse süvakoolitust.
Selline olukord oli näiteks hiljutise Fiati juhtumi puhul.
Teisalt ei ole lubatud anda toetust koolitusele, mis kaasneb asjaomase ettevõtte eduka toimimisega ja mis nii või teisiti ka ilma abita läbi viidaks.
Näiteks kui autokoostetehas tahab uut mudelit toota, tuleb töötajatele anda uue tehnoloogia ja uute töömeetodite alast koolitust.
Sellise koolituse toetamine vabastab ettevõtja lihtsalt kuludest, mida ta tavaliselt kannab.
Seetõttu on komisjon lähiminevikus osaliselt keelanud abiandmise mitmetele autokoostetehastele, kindlasti teate General Motorsi juhtumit Belgias ja Ford Genki juhtumit.
Volvo Cars Genti kaheksa esitatud meedet on seotud uue tootmisplatvormi kasutuselevõtuga.
Komisjon ei saa praeguses etapis välistada, et koolitus toimuks igal juhul ja et seetõttu ei aita see kaasa oskustööliste hulga suurendamisele ELis.
Seetõttu on komisjon otsustanud algatada ametliku uurimise, mis ei mõjuta kuidagi juhtumi lõppotsust.
Meil on vaja rohkem aega, et saada aru, millega täpsemalt on tegemist.
Belgia ametiasutustel, abi saajal ja kolmandatel pooltel on võimalik esitada oma märkused ja teave, enne kui lõplik otsus vastu võetakse.
(NL) Tänan teid vastuse eest, volinik.
Ühtlasi tahaksin teid õnnitleda seoses Microsofti üle saavutatud võiduga.
Minnes asja juurde, siis nagu ma aru saan, juhtumit ikka veel uuritakse.
Kas ma olen õigesti aru saanud, et uued koolituseks ette nähtud riigiabi eeskirjad sisaldavad ka koolituskursuste sotsiaalse tähtsuse aspekti, mis tagab, et kui koolitus annab töötajatele ülemaailmsel tööturul rohkem võimalusi, siis ei käsitata seda koolitusabi ülemäära konkurentsi kahjustavana?
volinik. - (NL) Tänan teid õnnesoovide eest.
Te olete õigesti aru saanud, kui ütlete, et peame olema riigiabi juhiste läbivaatamisel väga tähelepanelikud, sest tõepoolest peaks olema võimalik anda riigiabi koolituseks, mis aitab kaasa Euroopa oskustööliste hulga ja oskuste täiendamisele.
Kuid selle eesmärgi tõendamiseks on vajalikud faktid, mis tähendab, et kõnealusel juhul peame me uuesti huvitatud isikute poole pöörduma ja neilt rohkem teavet saama.
Teema: Kaubandus ja kliimamuutused
EL on kliimamuutustega toimetulekuks võetavate poliitiliste meetmete poolest esirinnas, ja ta toimib õigesti.
Kuid ainult ELi-poolsed jõupingutused on ilmselgelt ebapiisavad.
Ühtlasi ei tohiks me tähelepanuta jätta Euroopa ettevõtete ebasoodsat konkurentsiolukorda, ettevõtete ümberpaigutamise ja töökohtade kaotuse ohtu.
Euroopa Komisjoni volinik Mandelson on valinud lähenemisviisi, mis põhineb stiimulite loomisel nn puhta kaubanduse jaoks.
Kas komisjon kaalub ka võimalust kasutada kaubanduse kaitsemeetmeid näiteks nende partnerite suhtes, kes ei ole Kyoto protokolli rakendanud?
Milliseid algatusi kavatseb komisjon teha, et käsitleda keskkonnaalase dumpingu probleemi ja tagada ELi ning tema kaubanduspartnerite vahel vastastikkus keskkonnastandarditele vastamisel nii kahepoolsel, piirkondlikul kui ka mitmepoolsel tasandil?
volinik. - Kliimamuutused on üks meie aja kõige suuremaid väljakutseid, see ei vaja enam uuesti väljaütlemist.
Tegemist ei ole küll eelkõige kaubandusküsimusega, aga on valdkondi, kus kaubandus saab aidata.
Seetõttu soovib komisjon Doha läbirääkimistevoorus keskkonnasõbralike kaupade ja teenuste liberaliseerimist ja uue põlvkonna vabakaubanduslepingute sõlmimist, mis edendaksid jätkusuutlikku kaubandust.
Komisjoni eesmärk on pidada läbirääkimisi ambitsioonika ja ulatusliku 2012. aastale järgneva kliimaalase raamistiku kehtestamiseks.
Kui me suudame kaasata kõik suuremad osalised, oleme me nii palju kui võimalik ära teinud, et saavutada ELi tööstuse jaoks võrdsed võimalused.
See tähendab ühtlasi, et süsinikdioksiidi leket - saastuse ühest kohast teise paigutamist -, mis ilma kokkuleppe saavutamiseta võib toimuda, saaks ära hoida.
Meie eesmärk on kaasata kõik suuremad saastajad proportsionaalsel viisil ja mitte partnereid Bali läbirääkimistelaua tagant ära hirmutada ning hiljem valmistada ette impordi suhtes kohaldatavad kaubandusmeetmed.
Me peaksime tegelema kohustustest kõrvalehiilijate probleemiga siis ja ainult siis, kui see tegelikult tekib.
Hästi kavandatud kaubanduspoliitika aitab maailmal kliimamuutustega toime tulla, luues vara, mida on vaja kliimamuutuste leevendamise ja nendega kohandumise meetmete võtmiseks.
Vähese süsinikdioksiidiheitega kaupade ja teenuste kaubandusse investeerimine aitab levitada ülemaailmses majanduses oskusi ja kliimasõbralikke tehnoloogiaid, mis aitavad võidelda kliimamuutuste vastu ülemaailmsel tasandil ja kõige kulutõhusamal viisil.
Selle kõrvalejätmine oleks karuteene kliimamuutuste alasele poliitikale.
Ei tohi unustada, et meie lähenemisviis kliimamuutuste alasele poliitikale on aidanud viia Euroopa tööstuse keskkonnasõbraliku, vähese süsinikdioksiidiheitega tehnoloogiate kasutamisel esiritta.
EL omab seetõttu märkimisväärset esmategutseja eelist.
Sterni raport tegi selgeks, et kliimamuutuste vastu võitlemine on lisaks mitmesugusele ühiskondlikule kasule majanduslikult mõistlik, sest sellega seotud kulud on väiksemad kui meetmete mittevõtmise maksumus.
Kaubanduspoliitika saab toetada kliimamuutuste vastu võitlemise eesmärke, vähendades kõnealuseid kulusid, luues osa vajaminevatest rahalistest vahenditest ja edendades reguleerivaid raamistikke, mis toetavad vähese süsinikdioksiidiheitega kaupadesse, teenustesse ja tehnoloogiatesse investeerimist ning nendega kauplemist.
(EL) Proua juhataja, volinik Mandelson näib küsimustele ette nähtud ajalisest piirangust kindlalt kinni pidavat.
Ta ei raiska aega formaalsetele vastustele.
Täna, volinik, võtsime vastu uue raamistiku taimekaitsevahendite turuleviimise kohta.
Kõnealuse raamistiku jõustumisel on tagajärjed põllumajandussaaduste esmatootmisele ja Euroopa toiduainetööstusele laiemalt.
Kas te võite meile kinnitada, et imporditud tooteid tõhusalt kontrollitakse, tegemaks kindlaks, et need vastavad omamaisele toodangule kehtestatud rangetele nõudmistele?
volinik. - Me tegeleme tõepoolest kõigi nende aspektidega.
Aga ma tahaksin veel kord rõhutada oma esialgset mõtet: me tahame tagada 2012. aastale järgnevaks perioodiks kõige parema, kõige ulatuslikuma ja põhjalikuma kokkuleppe, mis me suudame.
See eeldab meie kaubanduspartnerite, areneva majandusega riikide suurt veenmist, neid tuleb veenda tunnustama ja allkirjastama 2012. aastale järgnevat kokkulepet, mida, nagu me kõik teame, on väga vaja ja mis peab olema võimalikult suure geograafilise ulatusega.
Peame endalt küsima, mis taktikat me saame või kõige tõenäolisemalt saaksime kasutada, et veenda areneva majandusega riike allkirjastama kokkulepet, mida me edendada soovime.
Meie nägemuse kohaselt oleks ennatlik ja isegi iseendale vastu töötav kasutada piitsa või ähvardusi või siis luua stsenaarium, mille kohaselt neid, kes vastu tõrguvad, karistatakse ühe või teise kaubandusmeetmega, sest nad langevad kohustustest kõrvalehiilijate kategooriasse.
Kui tuleb aeg kõnealuseid meetmeid kaaluda, siis tuleks meetmed kõne alla alles pärast pikka kaalumist ja konsulteerimist, ning iga kas või alles kavandatava meetme puhul - ja seda tahaksin ma rõhutada - tuleb hinnata selle vastavust WTO nõuetele.
Ei tule kõne allagi, et Euroopa Liit edendaks või võtaks vastu meetme, mis ei vasta selgelt ja kindlalt WTO nõuetele.
(DE) Volinik, tahaksin küsida ühe teise küsimuse.
Mu kolleegil härra Papastamkosel on täiesti õigus, kui ta ütleb, et me peame mõtlema sellele, et Euroopa ettevõtted ei sattuks ebasoodsasse olukorda, kui teised riigid Kyoto süsteemile järgnevas ei osale.
On kolm võimalust: esiteks, Euroopa Liit võib olla ainuke, kes otsustab kohustuste võtmisega jätkata.
See tekitas muidugi ettevõtetele finantsraskusi ja seaks meid ebasoodsasse olukorda.
Teine võimalik stsenaarium on selline, et kui teised riigid ei osale, siis meie ka ei osale, kuigi siis me enda seatud kliimaalaseid eesmärke ei saavuta.
Kolmas võimalus on, et kui teised Kyoto + kava või Kyoto-järgse süsteemiga ei ühine, siis me kohaldame asjakohaseid karistusi.
Millised täpselt need karistused võiksid olla?
Kas teil on välja pakkuda konkreetseid karistusi?
volinik. - Me oleme veel üsna kaugel sellest, et kaaluda, mis juhtub, kui lähenevad läbirääkimised, mis pole veel alanudki, läbi peaksid kukkuma.
Me oleme kaugel sellest, et kaaluda teatavate riikide poolt kokkuleppe allkirjastamisest keeldumise mõju või tagajärgi ja võtta asjakohaseid kohustusi.
Seetõttu on täna karistustest rääkimine ennatlik, nagu ma juba ütlesin, ja isegi iseendale vastu töötav.
Komisjonis toimub praegu arutelu ELi saastekvootidega kauplemise süsteemi läbivaatamise üle ja eelkõige energiamahukate tööstusharude positsiooni uurimine kõnealuse süsteemi raames.
Uurimise tulemusi võetakse kindlasti täielikult arvesse meie ühistes jõupingutustes luua parem saastekvootidega kauplemise süsteem ja energiamahukate tööstusharude positsiooni kaalutakse kindlasti kõigi sõlmitavate rahvusvaheliste kokkulepete ja nende poolt Euroopa tööstusele, eriti energiamahukatele tööstusharudele avaldatava mõju kontekstis, kui meil ei õnnestu saavutada läbirääkimistel kõigile võrdseid võimalusi.
Teema: Arutelu kaubanduse kaitsevahendite tuleviku üle
2007. aasta 22. mai hääletusel ülemaailmse Euroopa raporti üle väljendas Euroopa Parlament selgelt oma kavatsust säilitada olemasolevad kaubanduse kaitsevahendid ja lükkas tagasi igasuguse kaitsevahendite kohaldamise lõdvendamise kavatsuse.
Kuidas kavatseb komisjon seda oma kaubanduse kaitsevahendite tulevikku käsitlevas töös arvesse võtta?
Kuidas lahendatakse vastuolu, mis valitseb Euroopa Komisjoni voliniku Mandelsoni kaubanduse kaitsevahendite tulevikku käsitlevate avalduste ja Euroopa Parlamendi arvamuse vahel?
On tõendeid, et muutunud haldustavad on viinud mitmesugustes menetlustes dumpinguvastaste meetmete piiratud kohaldamiseni.
Just ühenduse huvide mõistet tõlgendatakse üha sagedamini importijate ja tarbijate seisukohalt ja ühenduse tööstusharude kahjuks.
Kas komisjon saaks selgitada, mis põhjusel kohaldamises on muudatusi tehtud?
Kas komisjon oskab öelda, miks 2007. aasta esimesel poolel ei alustatud ühtegi dumpinguvastast uurimist?
Teema: Euroopa Liidu kaubanduse kaitsevahendid
Kuidas hindab komisjon Euroopa kaubanduspoliitikat käsitleva rohelise raamatuga seoses toimunud konsulteerimiste tulemusi?
Milline on komisjoni lõplik ettepanek, arvestades asjaolu, et enamik sidusrühmi ei näi toetavat kõnealuse poliitika edasist liberaliseerimist?
volinik. - Komisjon hindab positiivselt parlamendi huvi kaubanduse kaitsevahendite läbivaatamise vastu ja kordab uuesti, et peab parlamendi seisukohti käesoleva läbivaatamise kontekstis väga oluliseks.
Komisjon ootab huviga rahvusvahelise kaubanduse komisjoni raportit, mis loodetavasti peatselt valmib.
Omalt poolt lõpetab komisjon oma vastust konsulteerimisprotsessile.
Komisjon pidas enne oma tänast kohtumist kõnealusel teemal suunava eelarutelu.
Ettepanekud nõukogule esitatakse tõenäoliselt lähinädalate jooksul.
Komisjon kavatseb parlamenti kogu protsessi vältel tihedalt kaasata ja teda teavitada.
Komisjon on muidugi kõik vastukajad rohelisele raamatule hoolikalt läbi vaadanud, ja neid oli sadu.
Nüüd on komisjonil kavas liikmesriike ja parlamenti olulisematest vastustest ja saadud ettepanekutest teavitada, ning vastused ja ettepanekud ka avalikustatakse.
Neid arutatakse komisjonis uuesti enne nõukogule ettepanekute tegemist, loodetavasti novembri teisel poolel.
Enamik sidusrühmi, kellega konsulteeriti ja kes oma seisukohad esitasid, jagavad komisjoni arvamust, et kaubanduse kaitsevahendid jäävad äärmiselt oluliseks vahendiks ülemaailmastuvas majanduses, kus mitmepoolselt kokku lepitud konkurentsieeskirjad puuduvad.
Enamik sidusrühmi ei näe vajadust kaubanduse kaitsevahendite süsteemi põhjalikuks uuendamiseks.
Seda vajadust ei näe ka komisjon.
Kuid teisalt esineb ka soov selgemate eeskirjade, suurema läbipaistvuse ja vahendite tõhusama kohaldamise järele.
Väide, et komisjon on muutnud oma lähenemisviisi ühenduse huvide hindamise osas mõnede hiljutiste juhtumite puhul, ei ole lihtsalt tõsi.
Iga juhtumit on käsitletud selle konkreetsetest asjaoludest lähtuvalt.
Mõnede juhtumite puhul on esile kerkinud ebatüüpilisi probleeme, kuid need on pärast põhjalikku arutelu liikmesriikidega lahendatud vastavalt ühenduse õigusaktidele ja nende õigusaktidega jäetud teatavat kaalutlusõigust kasutades.
On tõsi, et 2007. aasta esimesel poolel ei algatatud ühtki uut dumpinguvastast uurimist.
Kuid tuleb osutada, et dumpinguvastase uurimise algatajaks on tööstusharu, mitte meie.
Teisisõnu, dumpinguvastane uurimine algatatakse ühenduse tööstusharult saadud kaebuse alusel.
2007. aasta esimesel poolel ei esitatud ühtegi õigusnõuetele vastavat taotlust.
See pole ebatavaline, et uurimise algatamise taotluste arv aastate kaupa varieerub, see oleneb sellistest teguritest nagu majandustsükkel, liigne tootmisvõimsus kolmandates riikides ja kaubanduse kaitsevahenditest tingitud kaubanduse ümberpaigutumine muudel maailma turgudel.
Uurimise algatamiste arv on kõikunud ka varasematel aastatel.
Näiteks 2003. aastal algatas komisjon kokku ainult kaheksa uut uurimist, esimene neist algatati 2003. aasta mai lõpus.
Ühtlasi tuleb arvestada, et 2007. aasta esimesele poolele eelnes erakordselt tiheda tegevusega periood 2006. aasta lõpus.
Lõpetuseks tahaksin juhtida teie tähelepanu asjaolule, et 2007. aasta septembris algatati kaks uut dumpinguvastast uurimist Hiinast pärineva impordi suhtes: üks neist käsitleb sidrunhapet ja teine naatriumglutamaati.
(DE) Volinik, tänan teid vastuste eest.
Läbipaistvusel on kogu kõnealuses protsessis oluline roll.
Millal me saame rohelise raamatu alase uuringu hinnangu?
Kas hinnangut veel ei ole, mis tähendab, et te avaldasite raamatu ilma hindamiseta, või siis hinnang on olemas - ja ma eeldan, et on -, ning sel juhul oleks viimane aeg see avalikustada ja parlamendile esitada.
Teiseks, mind huvitab, kas teie arvates on tõesti mõeldav määratleda olulisi küsimusi ilma algmäärust uute põhimõtete kohaselt muutmata.
Kolmandaks, miks te käsitlete turumajandusi ja mitteturumajandusi võrdsetel alustel?
Neljandaks, rääkides ühenduse toodangust, milline on teie meelest protsentuaalne piirmäär väljastpoolt ELi pärinevale toodangule?
volinik. - Komisjon teostab rohelisele raamatule saabunud vastukajade esialgset hindamist ja see oli aluseks meie tänasele suunavale arutelule.
Esialgne hindamine sillutab teed veel põhjalikumale hindamisele, mille abil komisjon kaalub ja lepib kokku ettepanekute osas, mis ta läbivaatamise alusel liikmesriikidele esitab.
Võin lugupeetud parlamendiliikmele kinnitada, et teave saadud vastuste kohta on juba, ma usun, avaldatud kaubanduse peadirektoraadi veebilehel, aga ma loodan, et me avaldame ka kergesti kättesaadava versiooni või esitluse rohelisele raamatule tulnud vastukajast, et võimaldada selle üle pikemat järelemõtlemist, enne kui komisjon oma ettepanekud esitab.
Lugupeetud parlamendiliige näib juba teadvat teatavaid aspekte komisjoni ettepanekutes, mida ei ole veel esitatud või komisjonis kokku lepitud, nii et ma pean oletama, et ta läheb mõnedes oma eeldustes ennatlikult liiga kaugele.
(LT) Küsimus, mida ma tahaksin esitada, toetub iseenesestmõistetavalt kohtumistele ja aruteludele minu esindatava riigi, Leedu töösturitega.
Pean kordama seda, mida mu kolleeg just ütles - kaubanduspoliitika liberaliseerimise üle väljendatakse palju muret ja tehakse ka palju kriitikat.
Küsin: kui tööstusharude positsioon jääb samaks, milline on komisjoni vastus?
Milliseid meetmeid komisjon kavatseb võtta?
Kas te kavatsete kuulda võtta, mida ettevõtluse esindajad ütlevad, või peate muid argumente olulisemaks?
volinik. - Ma ei ole päris kindel, kas saan aru, mida lugupeetud parlamendisaadik meie kaubanduspoliitika liberaliseerimise all mõtleb.
Määratluse kohaselt saab kaubandus toimuda üksnes siis, kui turud on avatud ja kaubandusvood on liberaliseeritud.
Kaubandus ei saa toimuda suletud piiride taga või kindluseks muudetud majandustes, nii et loomulikult taotleb komisjon kaubanduse liberaliseerimise edendamist.
Kaubanduspoliitika ülevaates ja strateegias "Globaalne Euroopa”, mida komisjon aasta tagasi esitles ja mille komisjon ning liikmesriigid heaks kiitsid, sätestatakse väga selgelt Euroopa Liidu huvid, milleks on liidus turgude avatuna hoidmine, kahe- ja mitmepoolsete läbirääkimiste edendamine, väljaspool ELi turgude avamine ja tõhusate kaubanduse kaitsevahendite kasutamine, et võidelda ebaausa kaubanduse või ebaausa konkurentsi vastu.
Need on meie strateegia kolm haru, igaüks neist on võrdselt oluline.
Strateegia kolmanda haru läbivaatamine toimub pärast üsna suuri muutusi maailma ja ka Euroopa majanduses, sest viimane meie kaubanduse kaitsevahendite läbivaatamine toimus rohkem kui kümme aastat tagasi.
Meie ülesanne on kindlaks teha, kas meie meetmed toimivad nii hästi, kui nad peaksid, ja kas need loovad konsensust, toetust ja solidaarsust liikmesriikide vahel.
Kui see nõrgeneb, on kaubanduse kaitsevahendeid raskem või võimatum kasutada.
Me teostame läbivaatamist selleks, et taastada ja ehitada uuesti üles liikmesriikide vaheline konsensus, toetus ja solidaarsus.
Volinik, selleks et esitada veel üks küsimus, lasen ma kaks järgmist lisaküsimust koos esitada ja palun teil neile mõlemale korraga vastata.
(EL) Proua juhataja, lisaks kolleeg härra Caspary esitatud küsimustele lubage mul esitada minu küsimus - millal me saame juurdepääsu rohelise raamatu alase küsimustiku hinnangule?
Volinik, Euroopa antidumpingu- ja subsiidiumivastased meetmed moodustavad alla 0,45% ELi impordi koguväärtusest.
Millega õigustab komisjon sel juhul kiirustamist kaubanduse kaitsevahendite ühepoolse läbivaatamisega?
Mida komisjon pooldab?
Kas ta tahab menetlust politiseerida või takistada inimestel ebaausate tavade kasutamise korral hüvitist saamast?
(PT) Proua juhataja, volinik, tahaksin küsida küsimuse, mis seondub teie antud vastustega.
Parlament ei tunnista vajadust kaubanduse kaitsevahendid läbi vaadata; avalikus arutelus jõuti samale järeldusele.
Volinik ei ole parlamendile oma ettepaneku mõtet selgitanud ega eelkõige selgitanud, mil määral tema ettepanekud ja veendumused on avaliku arutelu tulemuste ja parlamendi seisukoha tõttu muutunud.
See on keskne küsimus, sest me ei saa aru, mis mõtet on jätkata selliste vahendite läbivaatamist, mis on kõigi meelest vajalikud ja toimivad hästi.
Sellest tahaksime me niisiis aru saada.
volinik. - Ma ei saa päris hästi aru, millist muutust lugupeetud parlamendiliige silmas peab; muutust ei ole ja, nagu ma selgitasin, pole ei vastanud sidusrühmad ega ka komisjon seisukohal, et oleks vaja põhjalikku läbivaatamist või reformi.
Nii et ma ei saa päris hästi aru, mida te suunamuutmise all silmas pidasite.
Kui läbivaatamine poleks vajalik, siis ma arvan, et me oleksime saanud välja antud rohelisele raamatule palju vähem vastuseid kui need 500, mis saabusid.
Näib, et roheline raamat, millele saabub üle 500 vastuse, näitab, et toimunud läbivaatamine pakub huvi.
Vastuseks esimesele küsimusele - ma ei saa parlamendile esitada hinnangut enne, kui see on antud.
Komisjon ei ole veel oma hinnangut andnud; ta ei ole veel oma vastuse osas otsust langetanud.
Komisjonil oli täna täiskogu istung ja komisjon annab oma seisukohtadest teada siis, kui esitab liikmesriikidele oma ettepanekud, ning samal ajal tehakse seisukohad teatavaks ka parlamendile. See peaks toimuma novembri teisel poolel, mis ei ole enam väga kaugel.
Mis puutub politiseerimisse, siis on kõnealuste küsimuste politiseerimine peaaegu vältimatu.
Kui meil on tegemist Euroopa tööstusharudega, kes esindavad praegu väga erinevaid seisukohti ja konkureerivaid huvisid ja, tõesõna, teevad väga erinevaid konkureerivaid esildisi kaubanduse kaitsemeetmete vastuvõtmise kohta, siis see peab liikmesriikide positsioonides peegelduma.
Kui liikmesriigid nõustuksid komisjoni talituste objektiivse ja põhjaliku analüüsiga nii, nagu see on, nõustuksid meie järeldustega ja võtaksid vastu meie pakutud meetmed, kui nad oleksid valmis lihtsalt seda tegema, siis politiseerituse küsimust ei tekiks.
Kuid ka liikmesriikidele saavad osaks samasugune tootjate, jaemüüjate, levitajate, importijate ja tarbijate lobitöö ja konkureerivad huvid, nagu meilegi.
Kui inimestel on erinevad seisukohad, tuleb neid arutada väga ulatuslikult ja poliitilisel viisil poliitilise protsessi kaudu, ja just see toimubki.
Küsimustele, mis ajapuudusel jäid vastamata, vastatakse kirjalikult (vt lisa).
Vabandan nende ees, kes ootasid.
Infotund on lõppenud.
(Istung peatati kell 19.35 ja see jätkus kell 21.00)
Toidukaupade hinnatõus, tarbijakaitse (arutelu)
Järgmine päevakorrapunkt on arutelu järgmiste küsimuste üle
suuliselt vastatav küsimus - B6-0321/2007), mille esitas(id) Joseph Daul , Lutz Goepel ja Neil Parish fraktsiooni PPE-DE nimel komisjonile: toiduainete hinnatõus ja tarbijakaitse;
suuliselt vastatav küsimus - B6-0377/2007), mille esitas(id) Luis Manuel Capoulas Santos fraktsiooni PSE nimel komisjonile: toiduainete hinnatõus ja tarbijakaitse, ja
suuliselt vastatav küsimus - B6-0378/2007), mille esitas(id) Sergio Berlato , Janusz Wojciechowski, Gintaras Didžiokas ja Liam Aylward fraktsiooni UEN nimel komisjonile: toiduainete hinnatõus ja tarbijakaitse.
autor. - Härra juhataja, mul on hea meel täna sõna võtta, sest nüüd oleme olukorras, kus toiduainetega kindlustatus on muutunud tõeliselt oluliseks küsimuseks.
25 aastat oleme olnud olukorras, kus Euroopas oli küllaldaselt toitu.
Me võtsime põllumajanduse valdkonnas, ühise põllumajanduspoliitika raames vastu otsuseid tootmist piirata, et säilitada hindasid, vähendada eksporditoetuste kasutamist ja eksportida tooteid maailma turgudele.
Nüüd oleme täiesti erinevas olukorras: teravilja hinnad on sel aastal kolmekordistunud; loomakasvatussektoris valitseb väga suur probleem, sest sööda hinnad on ligikaudu 50% või 60% võrra tõusnud ja meid teeb see äärmiselt murelikuks.
Härra Daul, härra Goepel ja mina oleme esitanud käesoleva suuliselt vastatava küsimuse ja meil on hea meel, et volinik Fischer Boel on täna siin - sest meile tundub, et peame praegu otsima igat võimalust, kuidas saada Euroopa Liitu lisasööta.
Me peame seisma silmitsi tegelikkusega, et mõnda sööta, mis on toodetud geneetiliselt muundatud maisi ja soja baasil, ei saa Euroopa Liitu tuua, sest need ei ole lubatud.
Arvan, et me peame seda küsimust käsitlema ja looma süsteemi, mille abil saame neile toodetele loa anda.
Tingimusel, et need tooted on ohutud, tuleks neid sisse lubada, et nendega oleks võimalik toita kanu, eriti sigu, samuti veiseid, nii liha- kui ka piimaveiseid, sest me peame hoidma oma tootmise väga konkurentsivõimelisena.
Samuti peame käsitlema kaupluste kettidega seotud olukorda, sest - ärgem unustagem - meile ei ole mureküsimuseks üksnes hind, mida põllumajandustootja oma toodete eest saab, vaid meid huvitab ka see, kui palju tarbija peab maksma.
Pole kahtlust, et me võime näha näiteks seda, kuidas leivapätsi toorainest on vaid 10% nisu ja ometi on leiva hind tohutult tõusnud, sest kaupluste ketid väidavad, et nad peavad nisu eest nii palju rohkem maksma.
Seega peame kaupluste kettidele survet avaldama, olemaks kindlad, et tarbija maksab õiglast hinda.
On tore, et see seab Euroopa põllumajanduse uues olukorras väga tugevale positsioonile, sest meil on vaja toiduainete tootmist, põllumajandustootjaid ja maapiirkondi ja kõik need toimivad väga hästi.
Kuid, nagu ma ütlesin, me peame nüüd saavutama õige tasakaalu teravilja- ja loomakasvatussektori vahel ja seetõttu esitasime käesoleva küsimuse.
Meil oleks hea meel kuulda, mida volinik Fischer Boel vastab.
autor. - (PT) Härra juhataja, Euroopa volinik, rõõm on teid jälle parlamendi ees näha.
Nagu teate, üllatas meid mõned kuud tagasi toimunud muutus mõnede põllumajandustoodete turul valitsevas olukorras - muutus, mida me alles hiljuti mõeldamatuks pidasime; pakkumise suhtes valitseb tohutu nõudlus ja selle tagajärgi me näeme.
See omakorda tekitas olulise häire loomakasvatussektoris, etteennustatavad tagajärjed tarbijahindade tõusu näol ja unustada ei maksa ka FAO hoiatust toiduainetega seotud tagajärgede kohta, mida kõnealune olukord maailma paljudes piirkondades võib tekitada.
Ärgem unustagem, et kui Euroopas kulutame me 10-20% leibkonna sissetulekutest toidule, siis on ka ühiskondi, kus toidule kulub 90% või rohkemgi leibkonna sissetulekutest, ja pole raske ette kujutada, mida tähendab hinnatõus neile rahvahulkadele, kes kannatavad niigi puudust.
Seetõttu peame tegutsema ja tegema seda kohe; mul on hea meel, et komisjon reageeris kiiresti - ja õigesti - võttes mõningaid leevendavaid meetmeid ja vähendades 2008. aastaks ette nähtud tootmisest kõrvaldatud maa hulka nullini.
On häbiväärne, et me kaugemale ei läinud.
On muid meetmeid, mida saaks ehk vastu võtta ilma lisakuludeta ühenduse eelarves, näiteks nagu teatavatele loomakasvatajatele ettenähtud abi ettemaksete tegemise lubamine, sest loomakasvatajaid ei mõjuta mitte üksnes hinnatõus, vaid ka loomahaigused, nagu näiteks lammaste katarraalne palavik, seega ma arvan, et me võiksime praegu ulatuslikumaid meetmeid võtta.
Kuid eelkõige peame põhjalikumalt olukorda hindama ja uurima, et me saaksime kiiresti kindlaks teha meetmed, mida võiks kiiresti lähitulevikus võtta.
Me loomulikult loodame, et volinik ja komisjon on meie mure suhtes vastuvõtlikud.
autor. - (IT) Härra juhataja, volinik, daamid ja härrad, me võime täheldada kogu Euroopas üldist toiduainete hinnatõusu.
Läbi viidud turu-uuringutest ilmneb, kuidas Euroopa tarbijad muudavad radikaalselt oma toitumisharjumusi, olles sunnitud erakordselt kõrgete hindade tõttu valima teistsuguse kvaliteediga ja teist liiki tooteid kui varem.
Hinnatõusus võib ühelt poolt süüdistada ülemäära suurt vaheetappide arvu, enne kui tooted tootjalt tarbijani jõuavad, ning teiselt poolt suuremate kaupluste kettide kohaldatavat ülemäärast juurdehindlust.
Üks on siiski kindel: hinnatõusus ei saa ja ei tohi süüdistada põllumajandustootjaid, kes on muret tekitava olukorra peamised ohvrid.
Härra juhataja ja volinik, me usume, et täna tuleb rohkem kui kunagi varem kaitsta Euroopa põllumajandusmudelit, et kaitsta liikmesriikide põllumajandusturge rahvusvaheliste hinnakõikumiste eest ning Euroopa põllumajandusele iseloomulikke tootmismudeleid ja maakasutust.
Me väljendame heameelt nõukogu hiljutise otsuse üle ratifitseerida ettepanek vähendada 2008. aastaks ette nähtud tootmisest kõrvaldatud maa hulka nullini.
Kuid see ei ole veel piisav, et leevendada meie muret teraviljavarude olukorra ja teravilja tõusvate hindade pärast maailma turgudel.
Me peame töötama ka ühiste turukorraldustega ja kasutama neid mehhanisme turu tasakaalustamiseks - see aitaks toiduainete hinda vähemalt siseturul langetada.
Me tegime komisjonile hiljutises küsimuses ettepaneku suurendada kohe piimakvoote vähemalt 2-3% võrra, et stabiliseerida selle laiatarbekauba hinda.
Kõnealuses raskes majanduskliimas on Euroopa Liidul ja liikmesriikidel vastutus aidata tarbijatel säilitada nende ostujõud ja samal ajal tagada põllumajandustootjate õigus sissetulekule.
volinik. - Härra juhataja, mulle meenub üks needmisena kasutatav ütlus, mis peaks pärinema Jaapanist: "Olgu sul elus huvitavaid aegu”, ja ma arvan, et üks selline ongi meil praegu käes.
Me oleme viimase kuue kuni kaheksa kuu jooksul näinud, kuidas põllumajandussektoris tooraine hinnad lakke sööstavad, nagu sõnavõtjad juba mainisid, kuid ma pean märkima, et see tõus sai alguse läbi aegade madalaimalt tasemelt.
Ma arvan, et seda peaksime kõik meelde tuletama.
Hinnatõus peegeldub tarbijahindades, aga vähemal määral.
Kui ma toon näiteks põhitoiduaine leiva - ja ma kasutan Saksamaa näidet - siis kui võtame leiva hinna Saksamaa kauplustes või ladudes, on ainult 4% selle hinnast seotud nisu hinnaga.
Piimasektoris, nagu juba mainitud, on juba ette nähtud mitmed meetmed.
Piimakvoote suurendati 1. aprillil 2006 ja 1. aprillil 2007 0,5% võrra 11 liikmesriigis.
1. aprillil 2006 said kaheksa uut liikmesriiki piimasektori ümberkorraldamise erireservi, mis jääb vahemikku 2-5% nende riigile kehtestatud kvoodist.
1. aprillil 2008 - järgmisel aastal - lisatakse 11 liikmesriigile eraldatud suuremale kvoodile veel 0,5%.
Lisaks on ulatuslikult vähendatud kõiki turutoetusi ja praegu ei ole üldse ette nähtud ekspordi- ja müügitoetusi - null mõlema puhul.
Komisjon võtab aasta lõpupoole vastu aruande turuväljavaadete kohta piimasektoris ja sellele toetudes saame edasi arutada, kas peaksime kvoote jälle suurendama.
Lisaks on mul juba olnud võimalus siin selgelt teada anda, et piimakvoodisüsteem kaotab kehtivuse 31. märtsil 2015 ja ma olen ühtlasi osutanud, et meil on vaja ajavahemikuks alates praegusest kuni aastani 2015 seoses piimakvootide kadumisega nn pehmet maandumist.
Üks äramärgitud võimalusi on piimakvoodi suurendamine kõnealusel ajavahemikul ja meil on võimalus seda arutada järgmise aasta nn tervisekontrolli ajal.
Teraviljasektoris on hinnatõusul mitmeid erinevaid põhjusi.
Ma ütlen vaid, et ei oleks vääriti mõistmist, et järsku hinnatõusu ei põhjusta biokütused.
Me kasutame täna Euroopas etanooli tootmiseks vähem kui 2% teraviljatoodangust. Seega hinnatõusu põhjused on erinevad: halvad ilmastikutingimused Austraalias, põud Lõuna-Euroopas, üleujutused Põhja-Euroopas, suurenev nõudlus Indias ja Hiinas ning piiratud eksport Venemaalt ja Ukrainast.
Ja siis muidugi lumepalliefekt, mis on tingitud väga suurest etanoolitootmisest Ameerika Ühendriikides ja mis mõjutab teataval määral teraviljahinna tõusu.
Komisjon on, nagu juba öeldud, reageerinud: tulevasel tootmisaastal on tootmisest kõrvaldatud maa hulk nullini viidud, seda kohaldatakse sel sügisel ja järgmisel kevadel toimuva külvi suhtes.
Kas tootmisest kõrvaldatud maa hulk jääb nulli, selgub arutlustes, mis toimuvad järgmise läbivaatamise ajal.
Me loodame, et tootmisest kõrvaldatud maa nulli viimine annab juurde ligikaudu 10 kuni 12-15 miljonit tonni vilja, olenevalt kliimatingimustest.
Lisaks esitan ma komisjoniliikmete kolleegiumile nõukogule esitamiseks mõeldud ettepaneku peatada käesolevaks turustusaastaks teravilja imporditollimaksud.
Ma arvan, et need meetmed aitavad leevendada loomakasvatusele ja tarbijahindadele osaks saavat survet.
Sealihasektoris on erinevad probleemid.
Varustuskanalid on sealiha täis, seega ma arvan, et tasakaalustamatus on sektori sisend- ja väljundvõimsuse vahel ning seetõttu otsustas halduskomitee eelmisel neljapäeval võtta kasutusele eraladustamise, mis, ma loodan, aitab sealihasektori probleeme lahendada.
On ka muid võimalusi, kuid ma arvan, et me peaksime õige tasakaalu leidma, sest kui me vaevusi ainult pikendame, siis ei võida me sellega midagi.
Seega ma arvan, et me oleme reageerinud ja mul on olnud võimalus tänada Euroopa Parlamenti kiire reageerimise eest, nii et me saime põllumajandussektorile võimalikult kiiresti anda selge märguande tootmisest kõrvaldatud maa nullini viimise kohta.
Ma tahaksin geneetiliselt muundatud organismide juurde oma lõppmärkustes tagasi tulla, sest ma näen, et mu aeg on otsa saanud.
fraktsiooni PPE-DE nimel. - Härra juhataja, mul oleks olnud hea meel veeta aega volinikuga, et huviga kuulata tema seisukohti geneetiliselt muundatud organismide küsimuses, aga viibin ikkagi siin kogu arutelu vältel.
Ma arvan, et see on tõsi, kuna see pole mitte esimene kord, kui me sellest parlamendis räägime, et ebameeldiva tõena on suhteliselt odava toidu ajastu läbi, ning seda, mis on juhtunud, ei ennustatud ette ei komisjonis ega ka tegelikult maailmas üldiselt.
Volinik käsitles mõningaid põhjusi, miks meil praegu nõudmise ja pakkumise vahel tasakaalustamatus valitseb, ja ma nõustun temaga: ülemaailmset mõju avaldavad ilm, kliimamuutused, suurenenud nõudlus arengumaades, ja jah, ka biokütused - volinik tunnistas seda.
Kuid oluline on meenutada - ja enne mind oli parlamendis teisi, kes seda tegid - mida teie eelkäija härra Fischler ühise põllumajanduspoliitika reformimisel 2003. aastal ütles.
Ta lubas põllumajandustootjatele paremaid turuhindu.
Võib-olla me näeme praegu kõnealuste reformide mõju ja hakkame nende kohta tarbijahindadele avalduva mõju tõttu endale küsimusi esitama.
Meil on olnud positiivsed arengud piima- ja teraviljasektoris, kuid sama ei ole kaasnenud loomakasvatussektoris veise-, lamba-, kana- ja seakasvatuse puhul, mida volinik mainis.
Nüüd esitame me endale volatiilsuse kohta küsimusi ja ei tea, kas oleme nõudmise ja pakkumise volatiilsusega rahul.
Üks suur toiduainetootja ütles mulle hiljuti, et kaupluste külastajatel ei ole toiduainete tootmise ökonoomikast teadmisi ega ka huvi selle vastu, aga nad on hakanud huvituma, ja see on positiivne.
Kuid me peame siiski kaupluste kettide võimutsemist kontrollima ja vaatama, kas nad kannavad oma hinnatõusu üle toiduainetootjatele.
See on asi, mida ma tungivalt palun komisjonil - ehk Euroopa Komisjoni konkurentsivolinikul - täpsemalt uurida.
Minevikus on komisjon keeldunud seda tegemast.
Geneetiliselt muundatud organismidega seonduv on keeruline küsimus.
Probleeme põhjustab Euroopa Liidu ja Ameerika Ühendriikide heakskiitmismeetodite erinevus ja me peame seda käsitlema.
Nii et ma ootan voliniku märkusi geneetiliselt muundatud organismide kohta, enne kui oma seisukohad teatavaks teen.
Lõpetuseks märgin, et me ei saa mööda vaadata, millist mõju avaldab eriti teraviljaturul valitsev ebakindlus arengumaadele. Riigid, kes ei saa endale võimaldada toidu eest rohkem maksta, näevad, kuidas kulutused toidule ulatuslikult kasvavad.
Me peame seda parlamendis tunnistama ja oma edasistes poliitikates arvesse võtma.
fraktsiooni PSE nimel. - (FR) Härra juhataja, volinik, daamid ja härrad, teisipäeval, 16. oktoobril, ülemaailmsel toidu päeval, tahtis FAO suurendada üldsuse teadlikkust vaegtoitumisest, mille all kannatab praegu 854 miljonit inimest üle maailma.
Seejuures tõsteti esile põllumajanduslike toorainete hinnatõusu, eriti selle mõju tarbijatele arengumaades - mu kolleegid on sellest pikalt rääkinud - aga ka elanikkonnale vaestes riikides, kes impordivad teravilja.
Kui arenenud riikides kulutame me leibkonna eelarvest toidule 10-20%, siis vähimarenenud maades on see näitaja 60-80% eelarvest, ning teraviljahinna tõus 20% võrra on drastiline.
Olukorda halvendab veelgi asjaolu, et mõned riigid sõltuvad palju impordist ning neid mõjutavad valuuta vahetuskursi muutused, kliimamuutused ja transpordikulude suurenemine.
Volinik, te vastasite osaliselt, aga ma loodan, et võetakse ka muid meetmeid.
Milliseid meetmeid te kavatsete lühikeses ja keskpikas perspektiivis põllumajanduspoliitika tervisekontrolli raames võtta, et leevendada kõnealust rasket olukorda põhjapoolsete riikide tarbijate jaoks, ja veelgi raskemat olukorda lõunapoolsete riikide tarbijate jaoks, ning et aidata kaasa ülemaailmsele toiduainete hindade taskukohasusega seotud tasakaalule?
fraktsiooni ALDE nimel. - (DA) Härra juhataja, volinik, on oluline, et me keskenduksime praegu sellele väga huvitavale olukorrale, mida me seoses mitmete põllumajanduslike toorainete märkimisväärse hinnatõusuga kogeme.
Samal ajal on meil teada, et neis valdkondades, kus veel mõju ei ole avaldunud, näiteks sealihasektoris, viib hinnatõus toiduainete hindade poolest väga kalli talveni.
Me teame, mis selle põhjuseks on: kehvad sügisesed saagid, tühjad teraviljalaod jne - ma ei lasku siinkohal kõigisse üksikasjadesse.
Mul on tunne, et olukord, mida me praegu kogeme, peaks pakkuma võimaluse laiemaks aruteluks.
Esiteks ja eelkõige ei peaks me praeguse hinnatõusu pärast ärevusse sattuma.
Juba liiga pikka aega maksis liiter piima vähem kui liiter kokakoolat ja liiter vett.
Meist on täiesti ebamõistlik mitte nõustuda, et toit peab maksma nii palju, kui ta tegelikult maksab, sest toodete taga on pikk tootmisprotsess ja palju töötunde, eriti piimasektoris.
Samuti on selge see, et nüüd on käes võimalus Euroopas toiduainete tootmist suurendada.
Turg nõuab meilt seda.
Komisjon tegi hea algatuse ja kaotas maa tootmisest kõrvaldamise kohustuse ja muidugi on meil veelgi võimalusi tootmist kiiresti suurendada, eriti piimasektoris.
Me peaksime jätkama ühise põllumajanduspoliitika 2003. aastal alustatud reformi ja vähendama toetusi ning me peaksime tõsiselt kaaluma põllumajandustoetuste suuremat suunamist maaelu arengu poliitikasse.
Meil on praegu hea võimalus järsult hoogustada ELis dünaamilist põllumajandustootmist, ning see tähendab, et me saame anda põllumajandustootjatele rohkem vabadust, kui neil praegu on olemasoleva suure nõudluse ärakasutamiseks.
Loomulikult kanname hoolt, nagu tavaks on olnud, ka mägiste ja vähem viljakate piirkondade põllumajandustootjate eest - kõik, mida vaja!
Kuid me ei peaks hinnatõusu kartma, vaid katsuma mõista ja ära kasutada seda olukorda, milles me end leiame.
fraktsiooni UEN nimel. - (PL) Härra juhataja, me oleme Euroopa Liidus hiljuti täheldanud põhitoiduainete hinna märkimisväärset tõusu, eriti uutes liikmesriikides.
Poolas näiteks on leiva hind viimase kahe aastaga tõusnud 15% võrra, õunte hind 83% võrra ja kartulite hind 33% võrra, piima hind on aga peaaegu kahekordistunud.
Samasugune suundumus valitseb ühtlasi mõnedes vanades liikmesriikides - Itaalias ja Iirimaal.
Uutest liikmesriikidest on ka Leedus teravilja, piima, puu- ja köögivilja hind peaaegu kahekordistunud.
Teiselt poolt põhineb Euroopa Liidu poliitika põllumajandustootmise piiramisel ja see poliitika näib olevat üha rohkem vastuolus tarbijate vajadustega.
Kõik ühise põllumajanduspoliitika nn reformid on põhinenud Euroopa Liidus tootmise piiramisel.
Suhkruturu reform seisneb Euroopa Liidus suhkru tootmise ulatuslikul vähendamisel, 18 miljonilt tonnilt 12 miljonile tonnile.
Veinituru reform seisneb jällegi tootmise piiramises.
Ka teiste reformide eesmärgiks on Euroopa Liidus vähem toota.
Teisalt oleme saanud väga olulise signaali.
Tarbijad Euroopas nõuavad rohkem toitu, ja see on nii oluline signaal, et ühise põllumajanduspoliitika kogu eesmärk tuleb läbi vaadata.
Me peame endalt küsima, kas tootmise piiramise ja tootmiskvootide kehtestamise meetod on tegelikult hea, eelkõige tarbijate huvide seisukohast, sest küsimus puudutab eelkõige neid.
Euroopa peab tootma nii palju toitu, kui tema rahvas nõuab.
On palju signaale, mis näitavad meie teostatud ühise põllumajanduspoliitika läbivaatamise vajadust.
Tänan tähelepanu eest.
fraktsiooni Verts/ALE nimel. - (DE) Härra juhataja, volinik, see arutelu on hullumeelsus.
Me oleme aastaid rääkinud langevatest hindadest, madalaimatest võimalikest hindadest ja kõigi aegade madalaimatest hindadest.
Nüüd kurdavad kõik sõnavõtjad selle üle, et hinnad tõusevad - kuigi lõpuks ometi nad tõusevad - ja kutsuvad üles võtma meetmeid, et hinnatõusu peatada.
Me peaksime olema õnnelikud, et turg toimib, ja seda teie abiga.
Teie eelkäijate abiga, aga ka tänu Euroopa Parlamendi nõudmistele kaotati sekkumiskord ja hindade stabiliseerimine, milleks kulus miljardeid eurosid ning mille tekitatud hinnasurve rikkus maailmaturu hinnad ja viis kolmanda maailma riigid raskustesse.
Lõpuks ometi on need tingimused kõrvaldatud ja me oleme lähemal turule, leides end olukorrast, mis on halvenenud teravilja kütusetootmiseks kasutamise tõttu.
On ka palju muid põhjusi, miks turul praegu nii suur nõudlus valitseb.
Turg reageerib, hind tõuseb ja nüüd meie siin Euroopa Parlamendis põllumajandustootjate esindajatena nõuame, et hinnad jälle alla toodaks.
Ma ei ole midagi nii naeruväärset oma parlamendis oldud 20 või 25 aasta jooksul veel näinud!
Sellepärast ma plaksutasingi härra Buski sõnavõtu peale.
Me peaksime praeguse olukorra üle rõõmustama.
Muidugi tuleb meil olla tähelepanelik ka nende suhtes, kes ei saa endale võimaldada normaalse hinnaga toitu osta.
Me peame käsitlema ebaõiglaseid palgamäärasid ja ekslikke sotsiaalpoliitikaid mis tahes aruandekohuslasest riigis, aga me ei saa võtta meetmeid, et toita vaeseid põllumajandustootjate kulul, kes on viimaste aastate jooksul sadade tuhandete kaupa põllumajandustegevusest loobunud.
See ei ole õige suund!
Mul on hea meel, et meil üldse on selline olukord, mida siin täna arutada ja et meil on turg, kus hinnad lõpuks tõusevad.
Härra juhataja, daamid ja härrad, ma arvan, et selle arutelu algatamine on oluline, ehkki, osaliselt seetõttu, mida volinik meile rääkis, ei näe me veel probleemi kogu ulatust.
Tahaksin volinikule meelde tuletada, et mõned kuud tagasi palusime me peatada puu- ja köögiviljaturu ühise korralduse muutmise alased arutelud, et teha paus ja mõelda järele, mis parajasti toimus - ja mis toimub praegu veinisektoris - ning me toetusime seejuures mõnedele punktidele, mida tahaksin nüüd käsitleda.
Esiteks: me räägime, et saagid olid kehvad kliimatingimuste tõttu, aga veel ei ole mainitud asjaolu, et selle probleemiga hakkame me aastaid tegelema, sest Euroopas ja kogu maailmas leiavad aset kliimamuutused.
Fakt number üks!
Teiseks: võrreldes 1950. aastaga, kui maailma rahvaarv oli 2,5 miljardit ja iga maailma elaniku kohta oli 0,5 hektarit maad, on 2020. aastaks maailma rahvaarv kasvanud 7,5 miljardini (ÜRO andmetel) ja iga elaniku kohta jätkub haritavat maad ligikaudu 0,2 hektarit.
Ma saan aru, mida härra Baringdorf silmas peab, kui ütleb, et tegemist on fundamentaalse probleemiga, aga ma ei arva, et praegune hinnatõus on tootjatele kasuks.
Kui vaatleme toote maksumuse ja tarbijate makstava hinna vahet, siis näeme, et tarbijad ja tootjad maksavad väga pika turustusahela eest.
Kuid see on osaliselt tingitud siin, Euroopa Parlamendis loodud poliitikatest, seega ma arvan, et volinik peab kaaluma väga põhjalikult neid meetmeid, mida me kavandame.
Söötis maa tootmisse tagasivõtmine on muidugi oluline, kuid me vajame täna eelkõige sügavuti minevat arutelu.
Kui Euroopa Ühendus loodi, siis võeti meetmeid Euroopa rahvastiku toidunõudluse rahuldamiseks.
Täna peame vastu võtma samasuguse poliitika.
Me ei saa enam lahtisidumispoliitika raames maad tootmisest kõrvaldada, sest see viib tootmise vähenemiseni ja muudab meie küsimused tulemusetuks.
Seetõttu peaksime valmistuma põhjalikuks aruteluks selle üle, kas viimaste aastate poliitikad on tarbijatele ja tootjatele vastu tulnud, või siis vastupidi, mõlematele probleeme tekitanud.
Härra juhataja, tahaksin käsitleda intensiivpõllumajanduse sektori positsiooni.
Ma ei hakka aega raiskama ja rääkima paljude tootjate raskest olukorrast kõnealuses sektoris, vaid keskendun pigem sellele, mida ma arvan, et volinik peaks tegema, et aidata.
Tahaksin märkida ära neli või viis peamist punkti.
Kõigepealt arvan, et volinik peaks tunnistama, et leebetest meetmetest, nagu turu edendamine, ei piisa.
Teiseks peaks ta arvesse võtma lisaks praeguseks juhtunule ka seda, millist pikaajalist mõju avaldab kiire biokütuse tootmisele ümberlülitumine Ameerika Ühendriikides teravilja kättesaadavusele ja hinnale.
Ameerika Ühendriikide väga jõuliste eesmärkide tõttu tuleb meil nappus vajalikust importteraviljast.
Kolmandaks, kuna teravilja sekkumisvarud on ärevusttekitavalt väikesed ning teravilja kasutamissagedus väga suur, siis tuleb kiiresti vajalik tasakaal taastada.
Neljandaks, ma arvan, et volinik peaks olema ennetavam ja võitlema geneetiliselt muundatud teravilja kiirema heakskiitmise eest.
Volinik, te peaksite olema põllumajanduse nimel niisama jõuline kui volinikud Kyprianou ja Dimas, kes on geneetiliselt muundatud organismide heakskiitmise vastu.
Viiendaks, ja see on mu viimane punkt, peaksite looma meie intensiivpõllumajanduse sektorile turu, eksporditoetusi tuleks kohe laiendada lihale ja singile.
Arvan, et eraladustamine pikemas perspektiivis probleemi ei lahenda.
Härra juhataja, lubage mul kõigepealt kinnitada Graefe zu Baringdorfile, et mul on hea meel näha, et hinnad põllumajandustootjate jaoks tõusevad, seni kuni need on tõepoolest põllumajandustootjad, kes kasu saavad ja mitte kaupluste ketid.
Kuid kuni praeguseni on Euroopa jaeturul valitsev väike arv kaupluste kette lõiganud kasu meie põllumajandus- ja toiduainetootjate arvelt.
Minu valimisringkonnas Šotimaal on piimatootjad juba liiga pikka aega saanud liitri piima eest 0,17 Inglise naela, mis jääb allapoole tootmishinda, samal ajal kui kaupluste riiulil on piimaliitri hind rohkem kui 0,50 Inglise naela.
See on sundinud paljusid minu valmimisringkonna piimatootjaid oma tegevust lõpetama.
Praegu näeme, et hind, mida tootjad nisu eest saavad, on tõusnud ainult 10%, samal ajal kui kauplustes on nisupõhiste toodete hind tõusnud 40%.
Kaupluste ketid kasutavad jälle hinnakõikumisi ära, et ise rohkem kasumit teenida.
See on häbiväärne, ja ma nõustun täielikult härra Parishiga, et me peaksime paluma komisjonil algatada uurimise kaupluste kettide hinnapoliitika kohta, et tagada tarbijate ja tootjate aus kohtlemine.
(ES) Härra juhataja, on selge, et hinnatõus, mida tarbijad oma ostukorvides otseselt tunnetavad, on tingitud mitmesugustest teguritest, kuid oma sõnavõtus tahan ma arutleda ainult selle üle, mida härra Stevenson ütles.
Arvan, et vahendajate ja suurte jaemüügikettide roll on muret tekitav.
Paljudel juhtudel reageerivad nad spekulatsiooniga seotud kaubandushäiretele ja lõpptoodete hinnatõus on protsentuaalselt suurem kui toorainete hinnatõus.
Olukord on muret tekitav ka tootjate jaoks, kes suure jaesektori tohutu ostujõu tõttu on sunnitud oma müügihindu vähendama, ilma et saaksid endale tooraine- või kütusehinna tõusu korvata.
Seetõttu arvan ma ja toetan eelkõneleja öeldut, et väga oluline on, et komisjon - tahaksin siinkohal tänada volinikku kohalviibimise eest - tegutseks ja võtaks meetmeid: tuleks läbi viia uurimine ning võtta vajalikud meetmed, et lõpetada praegused ebaausad ja sageli kuritarvituslikud tavad.
Leian, et resolutsioon on väga õigeaegne ja et me jõuaksime meetmed vastu võtta.
(PL) Härra juhataja, paljud enne mind sõna võtnud parlamendisaadikud rõõmustavad toiduainete hinnatõusu üle, aga me peame endalt küsima, kas see hind tõesti põllumajandustootjani jõuab.
Minu meelest on see väga küsitav.
Paljud väikesed põllumajandustootjad lõpetavad praegu tegevuse kooskõlas komisjoni ja Euroopa Liidu poliitikaga.
Me peame endalt küsima, milliseid toiduaineid tootjad saavad.
Nad saavad liha Brasiiliast, suhkrut Lõuna-Ameerikast, riskidega seotud kanu Aasiast, ja nii voolavad odavad toidukaubad meie turule, mis küll alandab meie jaoks hindu, aga tegelikult vähendab tootmist Euroopas.
Tekib küsimus: kas me peame töösturite lobitöö ees kummardama?
Miks ei võiks me lõppude lõpuks jälle Euroopa põllumajandustootjaid toetama hakata, nüüd, kus meil on tekkinud nišš tootmise suurendamiseks ja näiteks piima- ja tärklisainete kvootide tõstmiseks, mille järele Poolas ja teistes Ida-Euroopa riikides on pidev nõudlus.
(EL) Härra juhataja, leiva, piima, kartulite ja muude toiduainete hinnatõus, mis mõnedes liikmesriikides ulatub kümnekordse praeguse inflatsioonimäärani, on väga terav probleem, eriti madala sissetulekuga inimeste jaoks, kelle sissetulekust suurem osa kulub toidule.
See probleem ei tulnud nagu välk taevast.
Me teame, et toiduainete sektorit kontrollib väike arv ettevõtteid, kes teenivad märkimisväärset kasumit tootjate ja tarbijate arvelt: tarbijahinnad on paljude vahendajate ja turumonopoli tõttu mitu korda kõrgemad kui tootjatele makstav hind.
Seetõttu valitseb nüüd kasvanud ülemaailmne nõudlus toiduainete ja loomasööda järele; teravilja ja rapsi kasutatakse biokütuste tootmiseks, mitte keskkonnasõbralikel eesmärkidel, vaid õli tootvate suurte rahvusvaheliste kontsernide kasumiteenimise kavade tõttu.
Meil on esinenud hindade järsku langust, ELi sekkumine teraviljaturu abistamiseks on vähenenud ning ühise põllumajanduspoliitika raames kehtis maa tootmisest kõrvalejätmise kohustus.
Kõik need tegurid, muidugi veel koos kohutavate ilmastikutingimustega, on ELi varusid ja tootmist märkimisväärselt vähendanud.
Kuid kaubandus ja tööstus on kõigest sellest hoolimata põllumajandustootjate ja tarbijate arvelt kasu lõiganud.
Seetõttu on toiduainete ja loomasööda hind tõusnud.
Hinnatõus on halvendanud töötajate positsiooni, suurendanud alatoidetud inimeste arvu ning viinud väikesed ja keskmise suurusega loomakasvatajad pankrotti.
Kreeka loomakasvatajad on meeleheitel; nad võtavad meetmeid ja nõuavad ettevõtte ellujäämiseks olulise abi eraldamist.
Ministrite nõukogu 26. septembri otsus kaotada maa tootmisest kõrvalejätmise kohustus ja teravilja imporditollimaks ning võtta muid meetmeid, millele te viitasite, volinik, leevendavad teataval määral probleemi, aga ei lahenda seda.
Otsusega tehakse ettepanek võtta poolikuid meetmeid, mis on oma olemuselt ebapiisavad.
Vaja on jõulisemaid meetmeid, et ergutada tootmist ja suurendada loomasöödavaru, kontrollida hindu ning ohjeldada kartelle ja spekulatsioone.
(DE) Härra juhataja, volinik, daamid ja härrad, ma olen väga tänulik, et meil on täna võimalus aruteluks volinikuga.
Kuna kaupade hinnad tõusevad, pööravad inimesed põllumajandusele jälle suuremat tähelepanu.
Nagu volinik ja mõned eelkõnelejad juba mainisid, on olukord tingitud ühelt poolt kolmandates riikides valitsevast suuremast nõudlusest ja teiselt poolt viljaikaldusest traditsioonilistes eksportivates riikides, nagu Austraalia ja Uus-Meremaa.
Seetõttu on oluline, et me mobiliseeriksime kõik ressursid, mis meil Euroopas on.
Oma külaskäigul Rumeeniasse tegin ma näiteks kindlaks, et vähemalt üks kolmandik kogu haritavast maast on söötis, nagu see ikka on olnud.
Meil on oma liikmesriikides märkimisväärseid ressursse.
Esimeseks sammuks peaks kindlasti olema maa söötijätmise lõpetamine.
Nagu ma juba ütlesin, põllumajandustootjana usun ma kindlalt, et esimeseks prioriteediks peaks olema toota tervislikku toitu, teine prioriteet peaks olema loomasööda tootmine ja kolmas energiakultuuride tootmine.
Kuid ma arvan, et kerge hinnatõus meie põllumajandustootjate jaoks ei too kindlasti kaasa hindade korrigeerimist, mis teeks tasa möödunud aastakümnete kahjud.
Nagu paljud eelkõnelejad on juba osutanud, on toorainete hind tõusnud umbes 10%, aga jaemüüjad tõstavad mõnel juhul hinda 40-50%.
Ma pean silmas näiteks või hinda, ja see ei tundu mulle õiglane.
Üks viis, kuidas meie, põllumajandustootjad, saame sellele vastata, on rohkem koonduda tootmislepingutega ühistutesse, et toiduainete jaemüügimonopolidele otse vastu astuda.
(HU) Käesolev arutelu tõendab veel kord, kui erinevaid seisukohti parlamendis esineb.
Ma nõustun härra Stevensoniga, nimelt selles, et praegune hinnatõus tähendab ainult väikest sissetulekute tõusu põllumajandustootjate jaoks võrreldes selle lõviosaga, mis kaubandussektor, kaupluste ketid ja turuspekulandid endale võtavad.
Teiseks probleemiks on see, et teraviljatootjad saavad hinnatõusust kõvasti kasu, samal ajal kui loomakasvatajad suurt kahju kannavad.
Meil tekib ebaõiglane olukord: teatavaid sektoreid ühise põllumajanduspoliitika raames kas soositakse või jäetakse tähelepanuta, ning praegune hinnatõus viib tähelepanuta jäetud sektorid veelgi halvemasse olukorda, samal ajal, kui heal järjel sektorid rikastuvad veelgi rohkem.
Ma nõustun härra Graefe zu Baringdorfiga, et hinnatõus on hea asi, aga keda see hinnatõus mõjutab?
Need vastuolud üha kasvavad, ja kahjuks ühise põllumajanduspoliitika moonutused süvendavad ja teravdavad neid suundumusi veelgi.
Me peame ühise põllumajanduspoliitika fundamentaalselt ümber kujundama, sest tükati sekkumine on ainult iluvigade parandamine.
