Med rätta börjar arbetsprogrammet med ett första kapitel med titeln "EU, dess grannar och världen".
Jag citerar instämmande en av de första meningarna där: "Unionen måste vara aktiv både i vår region och i världen."
Men för att kunna spela denna roll är det mycket viktigt att en praktisk form av samarbete utvecklas mellan rådets höge företrädare, Solana, kommissionen och Europaparlamentet och att i synnerhet den demokratiska kontrollen och demokratisk accountability förstärks.
Vi anser också att det är mycket viktigt att kommissionens roll på det utrikespolitiska området förstärks.
Vi vill att den europeiska utrikespolitiken skall ha en mycket starkare gemensam karaktär.
Men det handlar också om instrumenten.
Det handlar om möjligheterna att kunna analysera icke-militära kriser och att reagera snabbt.
Ta Moçambique. Hur länge var vi tvungna att vänta innan man verkligen kunde gå till aktion?
Då handlar det om mycket konkreta saker som transportkapacitet.
Här måste det även inom Europeiska unionen ske en snabbare samordning.
Ta den enorma boskapsdöden i Mongoliet.
Vi vet att det finns medel hos Tacis och hos ECHO i Europeiska unionen.
Men varför ger vi ingen hjälp?
Det beror på att det finns för många byråkratiska hinder.
Europeiska unionens externa representation skulle behöva samordnas bättre med vårt behov av en starkare framtida europeisk utrikespolitik.
Kort sagt, operativt genomförande, det är det centrala.
Förbindelserna med Ryssland är av ytterst stor betydelse.
För oss är det så att vi inte kan stå utanför den kritik som har yttrats i Europarådet i fråga om Rysslands Tjetjenienpolitik.
För oss är det ytterst trist att konstatera att pressfriheten i Ryssland ännu inte är säkrad.
Vi hade till nu på torsdag bjudit hit journalisten Babitskij, men han får inte komma för de ryska myndigheterna.
Jag hoppas att Europeiska kommissionen också låter höra en kraftig protest i de ryska myndigheternas riktning.
Herr talman, herr kommissionsordförande! När ett parlament diskuterar prioriteringar i lagstiftningen borde allt prioriteras.
För mig är de viktigaste prioriteringarna: sysselsättning - och därmed den ekonomiska tillväxten - och livskvalitet - och därmed skydd av miljön, livsmedelssäkerheten och konsumenternas rättigheter.
Jag skulle nu vilja göra några kommentarer om det ekonomiska och sociala området.
Ett av initiativen från kommissionen som förtjänar ökad prioritet är initiativet e-Europe.
I går diskuterade vi toppmötet i Lissabon för ekonomisk och social förnyelse.
Jag önskade mycket starkt gemensamma tillväxtmålsättningar för att göra det möjligt att uppnå full sysselsättning.
Full sysselsättning innebär inte fullständig avsaknad av varje form av arbetslöshet.
Det kommer alltid att finnas konjunkturbetingad arbetslöshet, arbetstagare som vill byta anställning, ungdomar som är på väg in på arbetsmarknaden.
Men full sysselsättning existerar när det inte längre finns någon långtidsarbetslöshet, när alla ungdomar erbjuds minst utbildningspraktik senast sex månader efter att de inträtt på arbetsmarknaden.
Det är möjligt om vi investerar ytterligare i vad Guterres i går kallade "humankapital", dvs. grundutbildning och framför allt livslångt lärande.
I detta sammanhang kommer initiativet e-Europe i rätt ögonblick.
I framtiden kommer arbetstillfällena att innehålla alltmer informationsteknik. Men vi saknar kvalificerad arbetskraft på detta område, precis som Förenta staterna.
Den amerikanska staten har därför för en period om fyra år öppnat en kvot om totalt nära 500 000 viseringar för invandrad arbetskraft med höga kvalifikationer.
Vi måste utbilda våra egna hjärnor och behålla dem i Europa.
Ett dokument från kommissionen har just visat att hälften av de ungdomar som läser eftergymnasial utbildning i Förenta staterna stannar kvar där.
För att behålla våra hjärnor, för att dra till oss de bästa hjärnorna och utbilda fler, måste vi göra massiva investeringar i forskning och utveckling.
De två europeiska länder som investerar mer av sin BNI i forskning och utveckling än vad Förenta staterna gör, nämligen Sverige och Finland, är också de enda europeiska länder som kan mäta sig med amerikanerna när det gäller kommunikationsteknik.
Skulle det inte vara ett exempel att ta efter för övriga européer?
Borde man inte i Lissabon upprätta ett slags tekniskt konvergenskriterium som exempelvis kräver att medlemsstaterna inom fem år skall försöka ha utgifter för forskning och utveckling motsvarande minst 2,5 procent av sin BNI, dvs. inte ens den nivå man för närvarande har i Förenta staterna?
I detta sammanhang skulle jag också vilja välkomna initiativet från kommissionär Philippe Busquin om att inrätta ett europeiskt område för forskning.
Bättre levnadsvillkor, sysselsättning och sysselsättningens kvalitet förblir nära förbundna med vår förmåga att göra den europeiska forskningen dynamisk.
I detta sammanhang är ett verkligt europeiskt patent, utvecklingen av riskkapital samt stödet till unga företag också av avgörande betydelse.
Ordförande Prodi använde i går kväll mitt uttryck om underskottet i framtidens Europa.
Jag tror att han missförstod mig: jag anklagade inte det portugisiska ordförandeskapet eller kommissionen för att brista i klarsynthet, men jag betonade den rädsla för framtiden som många av våra landsmän känner i en värld av djup förändring.
Vi vet alla att vi upplever ett paradigmskifte med det framväxande informations- och utvecklingssamhället.
Men i en värld där 1,5 miljarder människor fortfarande lever utan el, tar det tid innan världens alla medborgare får tillgång till Internet.
Mänsklighetens viktigaste utmaning är att undvika en brytning mellan informationsrika och informationsfattiga länder, undvika att det uppstår samhällen där, enligt det lyckade uttrycket från min vän Claude Desama, den digitala brytningen blir en ny social brytning.
Det årliga lagstiftningsprogrammet utgör den mest konkreta manifestationen av Europeiska kommissionens viktigaste konstitutionella och politiska maktbefogenhet, dvs. ensamrätten att lägga fram lagförslag.
Denna typ av maktbefogenhet måste ständigt försvaras på ett bestämt sätt och förklaras på ett tydligt sätt.
Ändå finns det i innevarande års arbetsprogram, just som under alla föregående år, inget djupgående berättigande för vart och ett av den mängd nya förslag som lagts fram.
En allmän sammanfattning på 15 sidor berättigar inte precis de 500 initiativ som anges i bilagan.
ELDR-gruppen kommer därför i framtiden att kräva att det finns ett tydligt berättigande av, och en särskild parlamentsdebatt om, alla åtgärder som tillkännages i arbetsprogrammet.
Vi kommer särskilt att leta efter bevis att varje nytt förslag på ett korrekt sätt har prövats mot subsidiaritets- och proportionalitetsprinciperna, och vi kommer att leta efter sektorsspecifika debatter i Europaparlamentets egna specialiserade utskott.
Med andra ord: Det är nu hög tid för en omfattande översyn av det något föråldrade sätt på vilket detta viktiga programdokument utvecklas och debatteras i framtiden.
Herr talman! Jag vill tacka kommissionens ordförande för att han hållit två tal i kammaren inom loppet av 24 timmar.
I går kväll uttryckte han tydligt att vi kan se fram emot en god ekonomisk utveckling i Europeiska unionen under de närmaste två-tre åren och uppenbarligen, om vi får en oväntat hög tillväxt, kommer detta att hjälpa oss i våra strävanden i samband med detta årliga lagstiftningsprogram.
Kommissionär Prodis tal denna förmiddag får mig att tänka på tre frågor.
Den första handlar om subsidiaritet, där vi känner starkt i vår grupp, som liberalerna just har sagt, att vi måste pröva varje enskilt förslag som läggs fram för att visa att det sker i gemenskapens intresse.
Vi måste tillämpa subsidiaritetsprincipen: Det måste klargöras att vi inte lagstiftar då detta inte är nödvändigt.
Den andra frågan handlar om budgetar.
Givet den högre tillväxttakt som förutspåddes i budgetplanerna, som baseras på en tillväxt på 2,5 procent, kan vi se att vi framöver kan vidta något annorlunda budgetåtgärder än vad vi skulle kunna göra i annat fall.
På min grupps vägnar vill jag varna kommissionen för att vid denna tidpunkt skifta jordbruksutgifterna från utgiftsområde 1 till utgiftsområde 4.
I synnerhet i Förenade kungariket har vi en jordbruksnäring som befinner sig i en desperat situation och vi vill att en viss hjälp ges till vissa jordbrukssektorer: Att skifta medel till jordbruket från en del av budgeten till en annan vid denna tidpunkt, skulle ge dem ett felaktigt budskap.
Slutligen ett varningens ord rörande informationsfrågan.
Det var den som trasslade till förbindelserna mellan vårt parlament och den föregående kommissionen: Det faktum att vi, enligt fördragen, i princip har tillgång till och rätt att få ta del av all information.
Det ser ut som om vi håller på att stöta på svårigheter i och med vårt ramavtal.
Jag betonar därför att, om vi vill att kommissionen och parlamentet skall samarbeta, måste vi hitta en lösning på detta problem så snart som möjligt och inte hindras att få ta del av dokument som finns tillgängliga för medborgarna.
Just som Bonde påpekade, måste vi ha en europeisk union där det råder ett fritt informationsflöde från förvaltningen till alla medborgare.
Ärade kommissionsordförande! När ni tillträdde sade ni att kommissionen skulle präglas av öppenhet.
Det har även många sagt här idag.
Men vilken är situationen nu?
Varför direktsänds inte kommissionens presskonferenser längre direkt över satellitteve så att alla i alla delar av Europa kan följa med?
Jag hoppas att Prodi lyssnar.
Ordförande Prodi!
Angående ert brev till Fontaine om ombudsmannen. Anser ni att ombudsmannen är bunden av någon princip om lojalt samarbete mellan institutionerna?
Var finner ni i så fall lagligt stöd för detta, och anser ni att en sådan princip kan undertrycka ombudsmannens rätt att uttrycka sig fritt i pressen?
Dessutom vill jag lämna följande sakupplysning rörande er insändare i Wall Street Journal, där ni hänvisar till ett seminarium i april om öppenheten som ett bevis för att förordningen har beretts öppet.
Det seminariet organiserades faktiskt av European Federation of Journalists, ledamöterna Lööw, Thors och Hautala med flera, men det förslag som där diskuterades där har ingenting att göra med det förslag som nu är aktuellt. Det sistnämnda har beretts väldigt mycket i hemlighet.
Framförallt, kommissionsordförande Prodi, är dock frågan om principen om lojalt samarbete skall ha företräde framför principen om rätten att uttrycka sig.
Var finns det stöd för en princip enligt vilken ni skulle kunna undertrycka denna rätt och ställa sådana krav på ombudsmannen?
Herr ordförande! När det gäller ett program som är så ambitiöst och komplext som det ni har lagt fram tänker jag bara uppehålla mig vid ett par punkter.
För det första: den förnyade uppmärksamhet ni ägnar Medelhavsområdet kan jag inte vara annat än nöjd med, såväl som ett bidrag från Europeiska unionen till fredsprocessen i Mellanöstern som en återerövring och förstärkning av de historiska och politiska band som förenar länderna i södra Europa.
Vi anser att, med de geopolitiska processer som pågår, så är gränsen längs Medelhavets stränder lika viktig som den utvidgning österut som såväl parlamentet som komissionen arbetar med.
För det andra: den inre marknaden.
Vi som arbetar i Europaparlamentet anser det vara absolut nödvändigt med en harmonisering av den lagstiftning som finns på civilrättens område.
Förmodligen borde man även börja arbeta inom området förvaltningsrätt.
Vi upplever varje dag i allt högre grad behovet av en gemensam lag som samordnats mellan olika källor.
För det tredje: de förberedande dokumenten.
Jag kan bara ansluta mig till kraven på att begränsa användningen av dessa typer av dokument, krav som framförts upprepade gånger och från olika håll i Europaparlamentet.
Även om de har den stora förtjänsten att fördjupa debatten, så får grönböcker, vitböcker och meddelanden också en komplicerad och svår bieffekt, för de förlänger många gånger lagstiftningsprocessen i frågor där snabbhet är absolut nödvändig.
En sista punkt: en genomläsning av kommissionens program ger ett intryck av att man försummar två sektorer som skulle behöva särskild uppmärksamhet från de europeiska institutionerna, framför allt i ljuset av den allt snabbare utvecklingen av e-handeln.
Jag anser att kommissionen borde lägga fram förslag om hur man kan bilägga tvister utom domstol i samband med s.k. online-avtal och att ändra direktiven om distanshandel. Detta för att ytterligare förbättra konsumentskyddet.
Herr talman! Jag skall inte gå in i detalj på det lagstiftningsförslag kommissionen lägger fram angående fisket.
Det jag skulle vilja uppnå är ett klart åtagande från kommissionens sida att söka en lösning för att snabbt överföra rekommendationerna för de regionala och internationella fiskeriorganisationerna till gemenskapsbestämmelserna.
Redan förra sammanträdesperioden, herr talman, fick vi tillfälle att, genom Gallaghers betänkande om rekommendationerna från Internationella kommissionens för bevarandet av tonfisk angående röd tonfisk i Medelhavet, debattera frågan om kommissionens förseningar, vilka har blivit ett mycket allvarligt problem, eftersom, även om rekommendationerna blir bindande för en viss tid, innebär avsaknaden av gemenskapslagstiftning att flottorna inte uppfyller den, och det kan leda till rättsliga åtgärder mot Europeiska unionen.
Dröjsmålet med att införliva den är ett vanligt problem i kommissionen.
Vi har till exempel väntat sedan 1996 på att förbudet mot landning i Honduras och Belize skall införlivas i gemenskapsbestämmelserna, eller sedan 1998 angående kontrollen av fiskeriansträngningarna i gemenskapsvatten, av långfenad tonfisk.
Kommissionen kritiserar då och då medlemsstaterna för att de inte införlivar kommissionens beslut och direktiv i sina nationella lagstiftningar. Men kommissionen gör själv exakt likadant när det gäller de internationella frågorna.
Det är uppenbart att det förslag kommissionen har lagt fram angående ett meddelande om reformering av de internationella organisationerna för att få ett snabbare hanterande, är en strävan att sortera bort både parlamentet och rådet från lagstiftningsförfarandet.
I denna institution finns det allvarliga tvivel på att det är den bästa lösningen på problemet.
Jag hoppas att ordförande Prodi här åtar sig att lösa denna fråga en gång för alla, och att parlamentet hur som helst hela tiden kommer att delta i lagstiftningsförfarandet för att införliva rekommendationerna från de internationella fiskeriorganisationerna i gemenskapslagstiftningen.
Herr talman! Efter rådsordförandens inlägg i går, vilket målade upp ett ganska optimistiskt panorama angående gemenskapens utveckling, var Prodi försiktig nog att peka på att den ekonomiska utveckling vi befinner oss i uppvisar ett enormt problem genom att den går jämsides med en ökad social utslagning i Europeiska gemenskapen.
Det är ett fenomen som Schulz nyss nämnde, för socialdemokraternas räkning, därför att den risk vi alla står inför just nu är att det, som en konsekvens av liberaliseringen av gemenskapens ekonomi inom ramen för den globaliserade ekonomin, kan uppkomma situationer med stora sociala skillnader och att den europeiska sociala modell vi är så stolta riskerar att försvinna.
Herr talman! Den förra kommissionen hade som motto att "göra mindre för att göra det bättre", till skillnad mot Delorskommissionens förmenta aktivism.
Som vi vet gäller inte frågan kvantitet utan kvalitet, något som också både Schulz och Swoboda, för Europeiska socialdemokratiska partiets grupp, har tagit upp.
Problemet är vart den nuvarande kommissionen är på väg.
Jag hoppas att denna kommission, Prodikommissionen, inte kommer att bli den som gör mindre för att nå förbättringar utan att den gör allt det den måste göra.
Om Delorskommissionen var den som förde oss från Enhetsakten till unionsfördraget och en stor utvidgning av Europeiska gemenskapen, hoppas jag att Prodikommissionen blir kommissionen för ett socialt Europa, den kommission som ser till att den ekonomiska utvecklingen inte leder till social diskriminering utan till sociala framsteg.
För att göra detta hoppas jag att kommissionen tar hänsyn till de åsikter som kommer fram i Europaparlamentet.
Som kommissionens ordförande känner till, finns det i det nuvarande unionsfördraget en bindning mellan Europaparlamentet och kommissionen, så även om kommissionen har rätten till lagstiftningsinitiativ, måste den ta hänsyn till parlamentets mening för att genomföra ett lagstiftningsförfarande.
Här skulle jag också vilja ta upp kodifieringen av gemenskapslagstiftningen.
Just nu är EG-rätten en ogenomtränglig djungel, och fullkomligt obegriplig för gemenskapens medborgare, även för dem som utövar juridiken som sitt yrke.
EG-rätten har utvecklats utifrån en kasuistik liknande den medeltida lagstiftningen, så vi saknar helt ett system, särskilt när det gäller civilrätt, behörighet, konsumentskydd och immaterialrätt.
Slutligen, herr talman, vill jag påminna om en text i kommissionens meddelande.
Det är punkt 2.3 angående gemenskapens yttersta randområden som kommissionen skall utveckla.
Just i dag skall kommissionen yttra sig om det första dokumentet i denna fråga, och jag hoppas att man gör det med hänsyn till kraven från dessa gemenskapens yttersta randområden.
Herr talman! Kommissionens ordförande kommer inte att bli förvånad över att jag tar upp den inre marknaden.
Men för att inte upprepa det som redan har sagts - och speciellt för att inte upprepa vad min kollega Fiori sade, och som jag håller med -, skall jag ta upp en annan aspekt i debatten, det vill säga reformen av kommissionen.
Vad har reformen av kommissionen att göra med den inre marknaden?
Mycket.
Herr kommissionsordförande! När man läser er vitbok om reformen av kommissionen, kan man tydligt se att den riktlinje, den filosofi, som ligger bakom denna reform är något mycket uddlöst som vi här i parlamentet inte kan acceptera.
Denna riktlinje är huvudsakligen skyddet av gemenskapens ekonomiska intressen.
Det är givetvis en angelägenhet för oss alla, men det handlar bara om en utgångspunkt.
Därifrån måste kommissionen börja arbeta och uppfylla sina skyldigheter enligt fördraget.
Låt mig ge ett exempel, eftersom jag, med tanke på min talartid, inte får så många möjligheter att utveckla denna tankegång.
Låt oss ta den reform som planeras angående rättsliga åtgärder.
Vad är det som läggs fram där?
Vad det helt enkelt handlar om är att förvalta resurserna på varje nivå, i stället för att bry sig om kraven från detta parlament om att skapa en verklig administrativ processrätt för rättssäkerheten, vilken är nödvändig för de europeiska medborgarna, det vill säga, för de som kan väcka rättsliga åtgärder.
Man säger bara att denna administrativa processrätt inte kommer att skapas, utan att man kommer att välja bland kraven.
Hur?
Så som man väljer bland sådana saker, genom ren godtycklighet.
Ur parlamentets synpunkt kan vi inte tillåta denna typ av avvikelser.

Vi förstår att kommissionen måste reformeras, vi instämmer i målen med denna reform, men givetvis inte på bekostnad av att man, för ett viktigt ekonomiskt intresse som vi alla är överens om - skyddet av gemenskapens ekonomiska intressen -, slänger pådrivandet av det europeiska bygget överbord, ett pådrivande som främst ligger på kommissionen enligt skyldigheterna i fördraget.
Tack, herr Prodi, för er presentation och er dokumentation.
Jag vill gratulera er till att ni använder Internet för att nå ut till allmänheten - en mycket bra idé.
Jag börjar med handel.
Vi håller med er om att vi behöver ett regelbaserat handelssystem.
Det är nödvändigt.
Man misslyckades i Seattle därför att framför allt Förenta staterna verkade oförmöget att förstå betydelsen av politiken inom områden som miljöskydd, bevarande av samhällen på landsbygden genom den gemensamma jordbrukspolitiken, djurskydd, hälsofrågor och sociala rättigheter.
Landet uppvisade en ofattbar okänslighet rörande utvecklingsländernas berättigade oro och, uppriktigt sagt, har utvecklingsländerna än så länge litet att tacka WTO för.
Vi förväntar oss att Europeiska unionen fortsätter förhandlingarna och upprätthåller våra bestämda ståndpunkter i alla dessa frågor, och använder våra förbindelser med utvecklingsländerna för att se till att nästa runda blir rättvis.
Skulle vi kunna få se detaljerade förslag under de kommande tre månaderna om hur detta skall ske.
Innovation och kunskap - mycket lämpligt för ett nytt århundrade.
Hur mycket innovation har skett inom kommissionen, eller för den sakens skull inom parlamentet?
Vi fick en vitbok om innovation för några år sedan - vad har hänt sedan dess?
En sak som jag mycket tydligt vill betona, är att vi mycket starkt stöder uppföljningar - inte bara goda kommunikationer, vilka vi välkomnar, utan vi vill se uppföljningar, uppföljningar, uppföljningar!!!!
Just nu pågår det femte ramprogrammet inom forskning och teknisk utveckling - hur har man tagit till sig erfarenheterna från det fjärde ramprogrammet?
Hur sker spridningen av de nya idéerna, de nya produkterna, de nya jämförelserna mellan socialekonomiska system?
Uppföljning igen, tack.
Vi välkomnar förresten bildandet av ett europeiskt forskningsområde som ni och kommissionär Busquin lagt fram förslag om.
Detta är ett utmärkt sätt att inleda århundradet på.
Jag välkomnar det kommande meddelandet om företagande, men jag hoppas att man tittar på det utförda arbetet innan vi går vidare med mer arbete.
Jag kommer nu att använda en oerhört klichéartad truism - "vår största resurs i Europeiska unionen är våra medborgare".
Är det inte hemskt att stora medlemsstater som mitt eget hemland och Tyskland inte kan tillhandahålla ett tillräckligt antal utbildade personer för att täcka behoven inom IT-sektorn?
Är det inte skamligt att de måste locka till sig personer från länder där dessa kunskaper behövs?
Det är skandal och jag hoppas att ni tar upp detta när ni tittar på lagstiftningen.
Ytterligare ett chockerande slöseri med resurser, herr kommissionär, är att kvinnor inom tekniska, vetenskapliga och IT-områden kastar bort sina kunskaper.
Jag hoppas det blir en uppföljning på den vetenskapliga vitboken.
Herr ordförande i kommissionen! Kommissionens interna reform har redan inletts.
Den är välkommen!
Det är inte första försöket att göra kommissionen till en samhällsservice på världsnivå, men vi, herr Prodi, vill tro på er uppriktighet och beslutsamhet i ert löfte till denna kammare.
För tillfället har vi en rad åtgärder och även en vitbok.
Ni granskar den tillsammans med rådets medlemmar, med tjänstemannafacken, och till slut kommer detta parlament att ge sitt stöd, det kommer att samarbeta med er i det stora målet att göra Europeiska kommissionen till den bästa förvaltningen i världen.
Fortsätt framåt!
Jag vill i vilket fall som helst peka på en brist i er vitbok.
Det gäller bristen på analys av varför det tidigare systemet misslyckades, och Kinnock borde ha gjort denna eftersom han är expert på frågan, han har ju arbetat fem år i kommissionen.
Det fanns till exempel tidigare, straffåtgärder eller åtgärder för att bedöma tjänstemännens förtjänster men, herr Prodi, de användes aldrig.
De ansvariga tjänstemännen, inklusive kommissionärerna, använde inte dessa åtgärder, dessa metoder som existerade förut.
Varför skulle de, om vi fastställer annorlunda åtgärder, användas denna gång?
Denna hemlighet känner bara ni till.
Den låga motiveringsgrad som finns hos utmärkta tjänstemän är allvarlig.
Där måste vi ingripa och exemplet måste komma uppifrån.
Reformen av kommissionen, herr Prodi, skall inte bara skydda gemenskapens ekonomiska intressen.
Mycket fler resurser förloras med en ineffektiv och omotiverad förvaltning.
Dessutom måste vi också inse att de tjänstemän som har ansvar och utsätter sig för risker skulle kunna begå misstag.
Ni sade i ert anförande att ni föredrog att missta er, men att ni inte skulle sluta agera för det.
Framåt, herr Prodi.
Den ihärdighet ni har måste vara historisk.
Ni är inte den första som försöker.
Vi hoppas att ni lyckas.
Herr talman! Det är intressant att Prodi har presenterat ett arbetsprogram i dag; enligt vår föredragningslista skall vi emellertid ha en debatt om ett lagstiftningsprogram.
Om man ser på det ur ett social- och sysselsättningspolitiskt perspektiv, ligger det sannerligen inget lagstiftningsprogram på våra bänkar.
Vi har faktiskt inte haft ett lagstiftningsprogram på flera år.
Vad vi haft i stället är en konsolideringsprocess och en utveckling av vissa konvergensförfaranden, som t.ex. det som utvecklades och igångsattes i Luxemburg.
Vi välkomnar Luxemburgprocessen.
Vi hoppas att det kommer att fördjupas, stärkas och utvidgas till andra områden som t.ex. konvergens och social trygghet.
Men innebär detta att vi slutfört vår uppgift när det rör lagstiftning inom det sociala området?
Jag tycker inte det.
Det finns en rad områden inom vilka vi behöver uppdatera och modernisera den sociala lagstiftning vi har antagit tidigare.
I och med fördjupandet och stärkandet av den inre marknaden och globaliseringen, ser vi ett ökat antal företagssammanslagningar, företagsköp och överföringar inom Europeiska unionen.
Jag tycker att detta pekar på att vi måste titta på hela det regelverk vi utvecklade under 1970-talet inom detta område - på överföringar, kollektiva uppsägningar, och under senare tid på företagsråd.
Vi måste modernisera och stärka denna lagstiftning, inte för att stoppa globaliseringen eller fördjupningen av den inre marknaden - naturligtvis inte - utan för att se till att vi förvaltar de förändringar dessa saker för med sig i en anda av partnerskap på alla arbetsplatser, stora som små, i Europeiska unionen.
Detta innebär att vi med kraft måste tillämpa den allmänna ramen för information och samråd på arbetsplatserna.
Det finns även inom hälso- och säkerhetsområdena ett behov av att uppdatera och modernisera den lagstiftning vi tidigare antagit: Direktivet om arbetande gravida kvinnor, vilket kommer att granskas fem år för sent; bullerdirektivet från 1986, vilket kommer att granskas tio år för sent; en rad direktiv som är i starkt behov av uppdatering och modernisering.
Men handlar det bara om uppdatering?
Nej.
Vi behöver inte en stor mängd ny lagstiftning på det sociala området, men det finns områden som man ännu inte tagit itu med.
Det finns givna löften om att det skall ske lagstiftning inom områden som arbete hemifrån och distansarbete; vi har den gapande klyftan rörande social trygghet inom ovanliga arbetsområden, som funnits i nästan ett årtionde; det finns ett löfte om ett särskilt direktiv om muskel- och skelettskador från det senaste medellångsiktiga sociala åtgärdsprogrammet.
Det finns andra områden.
Jag fick nyligen besök av en kvinna som hette Angela Elliot Mathis, som arbetade hos Lucent Technologies.
Hon rekryterades till företaget på en mycket hög nivå, för att arbeta som chefstjänsteman och styrelseledamot.
Hon hade tidigare arbetat i en rad europeiska länder hos företag inom högteknologibranschen.
Efter att ha arbetat i tretton månader blev hon avskedad utan varsel och utan orsak.
Hon har fortfarande inte fått någon motivering för avskedandet.
Det anmärkningsvärda är att hon inte får något socialt skydd, varken enligt den belgiska lagstiftningen - hon arbetade i Belgien - eller enligt gemenskapslagstiftningen.
Utan detta skydd kommer inte folk att ta chansen att bo, flytta och arbeta inom Europeiska unionen.
Det är dessa klyftor som vi måste fylla igen.
Låt oss göra detta i det nya, medellångsiktiga sociala åtgärdsprogrammet.
Herr talman! Jag vill belysa de områden inom arbetsprogrammet som direkt påverkar arbetet inom utskottet för regionalpolitik, transport och turism.
Vad gäller regionalpolitik, vill min grupp att kommissionen ser till att det sker en fullständig tillämpning av partnerskapsprincipen på strukturfondernas alla programnivåer.
Vi, tillsammans med andra grupper i detta parlament, väntar fortfarande på att kommissionen skall lägga fram ett förslag som fastställer de praktiska arrangemangen för genomförandet av uppförandekoden som skall underlätta samarbete och en lämplig kontroll. Herr talman!
När kommer kommissionen att gå vidare med den fysiska planeringen och lägga fram nya förslag för utveckling av beslutet som fattades vid de informella rådssammanträdena, i synnerhet i Potsdam och Tammerfors?
Vad gäller transport och turism, välkomnar jag och min grupp förslagen som stärker transportsäkerheten även om vi behöver konkretare förslag om vägsäkerhet och i synnerhet när det rör frågan om alkoholnivåer i blod och hastighetsbegränsningar.
Jag välkomnar också det pågående initiativet i samband med Galileo-projektet och granskningen av TEN-strategin, särskilt med dess betoning på järnvägssektorn, en sektor som vi tycker är synnerligen viktig.
Jag måste emellertid säga till er att min grupp beklagar det faktum att åtskilliga initiativ för tillfället blockerats i rådet.
Vi vill också se framsteg när det rör både arbetstidsdirektivet och direktivet om fördelning av ankomst- och avgångstider på flygplatser, såväl som åtgärder för att få ett slut på eländet när det gäller förseningar inom luftfarten p.g.a. de trafikledningsproblem som finns i Europa för tillfället.
Ordförande Prodi! Vi bekymrar oss också över bristen på förslag som rör turistsektorn, en sektor inom vilken så många av våra medborgare arbetar.
Jag beklagar att det verkar som om transportfrågorna inte verkar ha tagits på tillräckligt allvar inom utvidgningskapitlet och uppmuntrar kommissionen att lägga fram förslag för att säkerställa en bättre samordning mellan strukturåtgärder och -instrument och Phare- och Tacis-programmen.
Jag kräver också att man tar fullständig hänsyn till parlamentets ståndpunkter och önskemål rörande posttjänsterna, som ofta uttryckts i denna kammare, i alla nya förslag.
Samtidigt som jag är tacksam för att kommissionär Prodi redovisade kommissionens arbetsprogram i förmiddags, måste jag säga att rörande områdena regionalpolitik, transport och turism är det mer uppenbart vad som saknas i programmet än vad det innehåller, och jag hoppas att vi kan ställa saken till rätta under det kommande året.
Herr talman! Jag skulle vilja vända mig till kommissionen och säga att jag önskar att vi under år 2000 skall kunna göra framsteg i den allmänna riktningen inom sammanhållningen, särskilt på jordbruksområdet.
Om Europeiska unionen avser att slåss för andra regler när det gäller internationell handel, om den försvarar sin europeiska jordbruksmodell, måste man erkänna att det återstår mycket att göra för att omsätta de politiska valen i handling.
När det gäller bananfrågan exempelvis har vi hittills inte lyckats förena våra producenters och AVS-ländernas intressen med WTO:s.
Varför?
Helt enkelt därför att WTO enligt Marrakech-modellen inte tillåter det eller endast tillåter det i mycket begränsad omfattning.
Men varför fortsätter kommissionen med avregleringen av marknaden som enda framtidsutsikt inom denna sektor, efter att en rad gånger ha förklarat att WTO måste integrera mekanismer för social och miljömässig reglering och att Europeiska unionen avser att ge utvecklingsländerna fördelar?
Efter diskussionerna i Seattle om WTO:s existerande avtal, som var olämpliga, vill jag kraftigt förespråka att unionen skall behandla detta ärende i överensstämmelse med de regler vi vill framhäva i det internationella utbytet.
Vi har samma krav på enhetlighet på ett annat område, nämligen hanteringen av svinkrisen.
Ni vet att under inverkan av denna kris, som nu pågått i två år, har ett stort antal oberoende producenter blivit enkla beställningsarbetare för andra producenter.
Det är en situation som fullständigt strider mot vår europeiska jordbruksmodell som bygger på ett stort antal diversifierade familjejordbruk med många funktioner.
Även här, herr kommissionsordförande, vill jag slå larm och jag uppmanar kommissionen att föreslå nya bestämmelser som verkligen är anpassade till hanteringen av denna typ av kris, naturligtvis utöver det ni redan föreslår, nämligen en solidaritetsfond.
En sista punkt: förberedelsen av budgeten för år 2001.
Jordbruksposterna i budgeten kan förvisso granskas i syfte att bidra till solidariteten till förmån för Balkan.
Men vi måste ändå vara uppmärksamma på att vi respekterar de åtaganden som gjordes i Berlin för jordbrukspolitiken och framför allt behålla tillräckliga säkerhetsmarginaler, bl.a. för att kunna möta kriser som förstör jordbruks- och landsbygdsstrukturen.
Låt mig ta tillfället i akt och välkomna programmet i sammanhang med den femåriga strategiska planen.
Jag vill i synnerhet gratulera ordförande Prodi till att han betonar frågan om offentlig verksamhet i den övergripande planeringsprocessen.
I förra veckan var The Economist ganska skarp rörande denna frågas betydelse, men vi står inför en enorm utmaning när det gäller att angripa den institutionella arkitektur som vi måste bygga upp inför 2000-talet - en struktur som måste överensstämma med vårt ansvar och vår ställning i världen.
Kravallerna i Seattle och Davos, t.ex., handlade inte bara om dessa frågor - de handlade i hög grad om en befolkning som försökte att angripa en ny grupp institutioner och som inte var helt säker på hur man skulle gå till väga.
Det är därför absolut nödvändigt att öppna de osynliga beslutsfattarstäderna i Europa för medborgarna!
Låt mig i synnerhet välkomna det årliga programmet, eftersom det var en sak som fattades från femårsplanen.
Det var hela utbildnings-, ungdoms- och kulturområdet som inte sågs till över huvud taget.
Omfattningen av programmen för detta syfte i det årliga programmet visar på ett lämpligt sätt dessa områdens betydelse, eftersom de kan ge oss den fasta grund som vi kommer att behöva för att kunna ta itu med de utmaningar vi nu står inför.
Utformningen av ett framgångsrikare Europa utgör en betydande utmaning, men rörligheten i Europa - t.ex. studentrörligheten - är fortfarande mycket låg.
Bara två procent av studenterna utanför det gamla Erasmus-programmet flyttar faktiskt runt i Europa; vilket inte alls resulterar i något som vi kan bygga en ny ekonomi på.
Vi håller på att träda in i den nya tekniska tidsåldern, och låt mig återigen gratulera kommissionen och även det portugisiska ordförandeskapet till det arbete man utfört för att inleda den tekniska och informationsinriktade tidsåldern.
Jag upprepar att vi behöver ett utbildningsprogram som matchar de bästa metoderna över hela Europa.
Vi kan inte utveckla en hel rad initiativ som grundas på, t.ex., småföretags- eller hälsotjänster som nås online, utan att utbilda folk så att de kan använda dessa tekniker.
Detta innebär kanske att vi återigen måste titta på alla våra utbildningsprogram för att se om de matchar de program som vi är särskilt entusiastiska över.
Låt mig bara, till sist, säga att vi kommer att ha startat fyra nya program vid slutet av detta år - Media, Kultur 2000, Ungdom och Sokrates.
Jag hoppas att vi kommer att utvärdera det arbete som utfördes i de tidigare för att se till att dessa inte bara är ytterligare ett nytt varv, utan en ny början för programmen som kan ge oss en utbildad europeisk befolkning.
Herr talman! Jag måste på det mest kraftfulla sätt protestera mot förslaget, i detta lagstiftningsprogram, att minska jordbruksbudgeten med 300 miljoner euro i syfte att använda pengarna till att återuppbygga Kosovo.
Samtidigt som jag har full förståelse för behovet av att återuppbygga Kosovo, och samtidigt som jag helt och fullt förstår att den gemensamma jordbrukspolitiken (GJP) står för nästan hälften av de totala utgifterna i EU:s budget, måste jag ändå protestera mot att jordbruksbudgeten ses som en källa ur vilken man kan ösa upp vatten varje gång en annan avdelning blir törstig.
Jag känner till att man gett en garanti om att borttagandet av denna summa från budgeten inte skall påverka något av kommissionens finansiella åtaganden inom ramen för GJP, men jag tror helt enkelt inte på den.
Jag accepterar inte att detta bara är en engångshändelse.
När jordbrukare i min egen valkrets i Skottland genomlider den värsta perioden på mer än 100 år, hur skall jag kunna förklara för dem att dessa 300 miljoner euro kommer till bättre nytta i Kosovo?
När jordbrukare går i konkurs varje dag i Förenade kungariket, när antalet självmord bland jordbrukare och lantarbetare har nått aldrig tidigare skådade nivåer, när ekonomin på den brittiska landsbygden befinner sig i en nedåtgående spiral, hur skall jag då förklara för dem att 300 miljoner euro kommer till bättre nytta i Kosovo?
Under en sådan situation skulle det vara galenskap att minska budgeten med så stora belopp.
Vi bör använda större summor för att lindra denna kris, i stället för att överväga att använda mindre summor.
Kolleger! Jag uppmanar er att rösta emot detta förslag.
Herr talman! Jag skulle vilja återvända till frågan om det årliga lagstiftningsprogrammet, efter avvikelsen från ämnet i och med diskussionen om EU:s budget.
Jag skulle särskilt vilja ta upp en fråga, dvs. vad som hände med Europaparlamentets initiativ i enlighet med artikel 192 i EG-fördraget.
Som Romano Prodi känner till, gav denna nya artikel som lades till fördraget genom antagandet av Maastrichtfördraget parlamentet rätt att begära att kommissionen skall lägga fram lagförslag.
Det förra parlamentet utövade detta nya ansvar vid sex tillfällen, men endast en gång ledde detta fram till att kommissionen lade fram ett lagförslag i enlighet med vår begäran, dvs. de förslag som har sitt ursprung i min kollega Rothleys betänkande om försäkringar för personer som använder sina motorfordon i andra medlemsstater.
Detta är ett mycket bra exempel, men vad hände med de övriga fem?
Det verkar som om det inte skett någon reaktion från kommissionens sida.
Kommissionen är inte skyldig att vidta åtgärder, men vi förväntar oss att kommissionen, i en anda av samarbete med parlamentet, tittar noga på dessa förslag och vidtar åtgärder i de flesta fall.
En gång av sex är helt enkelt inte tillräckligt bra.
Vi skall nu ha en regeringskonferens som tittar på fördragen igen.
Som ett resultat av tillägget av denna artikel till Maastrichtfördraget, utövade vi ingen stark press vid regeringskonferensen i Amsterdam, att parlamentet skulle få fullständig initiativrätt, vilket skulle göra det möjligt för oss att lägga fram ett förslag till rådet utan att gå genom kommissionen.
Vi var nöjda med den kompromiss som artikel 192 representerade, men om denna kompromiss inte fungerar, och inte är tillfredsställande ur parlamentets synvinkel, kommer det oundvikligen att utövas påtryckningar för att fördraget skall ändras och därmed ge parlamentet fullständig initiativrätt, vilket inte är något som kommissionen vill skall ske, eftersom den lägger stor vikt vid sitt monopol när det gäller initiativrätten.
Jag säger till kommissionen att om ni inte vill att denna artikel skall ändras igen, måste ni ta ert ansvar i enlighet med den befintliga artikeln på ett större allvar.
Jag vill uppmana kommissionen att vidta åtgärder i framtiden, när parlamentet lägger fram ett lagförslag på detta sätt, om inte i alla fall, så åtminstone i huvuddelen av dem.
Herr talman! Kommissionen har lagt fram ett ambitiöst arbetsprogram för år 2000.
Man kan bara helt och fullt bifalla detta program.
Men detta program innehåller också beklagliga luckor.
En av dem vill jag särskilt påpeka, och den berördes nyss också av kollegan Jarzembowski.
I arbetsprogrammet saknas turismen fullständigt.
Det handlar här om en av de viktigaste näringsgrenarna inom unionens ram och utanför Europeiska unionens gränser.
Här har man länge utlovat åtgärder.
Det är absolut nödvändigt att förbättra miljön, men det händer ingenting.
Men kommissionen är inte bara betrodd med viktiga uppgifter inom det lagstiftande området.
Den har också - det har i dag kollegan Poettering redan berört - en mycket central funktion som fördragens väktare.
Här har kommissionen - på förekommen anledning vill jag tillägga - tilldelat sig uppgiften att särskilt övervaka en av medlemsstaterna.
Som medborgare i detta land har jag inga problem med detta sätt att gå tillväga.
Inte heller kommer mitt land att ha några problem att när det gäller de mänskliga rättigheterna, rättigheterna för utlänningar och antirasistisk politik ställa sig till förfogande för europeisk observation.
Tvärtom: Vi har i det förflutna visat att vårt land på alla dessa punkter haft en av de bästa records. Vi kommer att se till att vi har det även i framtiden.
Men om ni skall vara fördragens väktare, då skall ni vara det i full omfattning, herr kommissionsordförande!
Också det sätt på vilket de 14 länderna eller åtminstone vissa i denna krets uppträder kan kränka gemenskapsrätten, och under de senaste dagarna och veckorna har gemenskapsrätten kränkts på vissa punkter, exempelvis när det gäller kulturhuvudstad 2000, unionens skolutbytesprogram och vissa andra områden.
"Och så vidare" står det här, jag hoppas att det inte går "så vidare".
Därför är min bön till kommissionen att den på detta område skall fylla sin funktion som väktare av fördragen och vara observant.
Herr talman! Jag ställde en väldigt aktuell och väldigt precis fråga till kommissionens ordförande om hans uppfattning om förhållandet mellan yttrandefrihet och skyldigheten att samarbeta lojalt med institutionerna.
Tyvärr fick jag inget svar på denna fråga.
Det handlar om en fråga som debatteras överallt i Europa just, nu och vi skulle vara väldigt intresserade att höra hans åsikt.
No, not this time either!
Tack så mycket, Astrid Thors.
Kommissionsordföranden har svarat och vi måste fortsätta med debatten.
Jag har mottagit fem resolutionsförslag i enlighet med artikel 37.3 i arbetsordningen.
Jag förklarar debatten avslutad.
Omröstningen kommer att äga rum på torsdag kl. 12.00.
Kakao- och chokladvaror
Nästa punkt på föredragningslistan är andrabehandlingsrekommendation (A5-0047/2000) från utskottet för miljö, folkhälsa och konsumentfrågor om rådets gemensamma ståndpunkt (9947/1/1999 - C5-0252/1999 - 1996/0112(COD)) inför antagandet av Europaparlamentets och rådets direktiv om kakao- och chokladvaror avsedda som livsmedel (Föredragande: Lannoye).
.
(FR) Herr talman! Jag tror vi måste erinra om att vi vid den första behandlingen av detta förslag till direktiv om kakao- och chokladvaror röstade för det i oktober 1997.
Ministerrådet har alltså tagit god tid på sig för att komma fram till ett avtal om en gemensam ståndpunkt, eftersom det dröjde ända till oktober 1999 innan vi fick denna gemensamma ståndpunkt.
Det krävdes två år, och jag tror att en viss trötthet drabbade opinionen i frågan, särskilt här i parlamentet, till den grad att ett antal parlamentsledamöter - för att tillrättalägga skall jag precisera att de även är i majoritet i utskottet för miljö - anser att det handlar om en rättvis kompromiss.
Den gemensamma ståndpunkten är en rättvis kompromiss och man skall inte röra den alltför mycket.
Personligen anser jag att omröstningen vid parlamentets första behandling ledde till en rättvis kompromiss och jag beklagar verkligen att Europeiska kommissionen absolut inte stödde parlamentets ståndpunkt vid de långdragna förhandlingarna inom rådet.
Inte vid något tillfälle har kommissionen godtagit parlamentets ändringsförslag och vid debatten i utskottet för miljö uttalade sig kommissionen på nytt för att inte röra denna gemensamma ståndpunkt, i klartext för att förkasta alla ändringsförslag.
Utskottet antog emellertid två viktiga ändringsförslag.
Det är jag glad för, även om det i mina ögon inte är nog.
Uppriktigt sagt tror jag inte att det handlar om en godtagbar kompromiss och att man banaliserat användningen av vegetabiliskt fett genom att inte ge konsumenterna tillräckligt med information, genom att bortse från problemet med bristande tillförlitlighet när det gäller analysmetoden, genom att avskaffa subsidiariteten och bemöta kraven från de multinationella chokladföretagen, och samtidigt bortse från oron bland dem som hantverksmässigt tillverkar choklad och bland små och medelstora företag, liksom från konsumenternas rättigheter och framtiden för miljoner lantbrukare som producerar kakao.
Jag tänker särskilt på kakaoproducenterna i västra Afrika som är över tio miljoner och vars framtid definitivt äventyras.
Varför säger jag detta, när en bilaga som föreslås i den gemensamma ståndpunkten tycks lösa problemet?
Det finns visserligen en bilaga som begränsar förteckningen över tillåtna vegetabiliska fetter till sex produkter, bl.a. sheasmör, som är en skördeprodukt från några fattiga länder i Afrika, däribland Mali och Burkina Faso.
Tyvärr innebär denna begränsning inte fullständiga garantier för framtiden.
Å ena sidan är det faktiskt möjligt att tillverka motsvarigheten till kakaosmör utan sheasmör, och jag betvivlar inte att man, av kostnadsskäl och produkttillförlitlighetsskäl, vänder sig mot sådana lösningar.
Å andra sidan gör industriella, kemiska eller genetiska processer det möjligt att erhålla motsvarigheten till kakaosmör med hjälp av en billig bassubstans som återfinns bland de sex utvalda, nämligen palmolja från industriell odling vars pris på marknaden kan vara tio gånger lägre än priset på kakaosmör.
Genom att ställa sheasmörsproducenterna, som förtjänar vår uppmärksamhet, mot kakaoproducenterna döljer främjarna av vegetabiliskt fett, med stöd av Europeiska kommissionen, vilket jag definitivt beklagar, en verklighet som jag anser är ovedersäglig: de enda som drar nytta av att den text som rådet föreslår träder i kraft i sin nuvarande form är de multinationella chokladföretagen, vars målsättning är att öka sin vinst genom att ge företräde åt billigt vegetabiliskt fett och genom att öka påtryckningarna för att kakaopriset skall sjunka.
Jag tror därför att ett antal ändringsförslag som lämnats in på initiativ av kolleger från olika politiska grupper, bl.a. Thomas-Mauro, Ries eller Isler Béguin, kan återupprätta den ståndpunkt som antogs vid den första behandlingen i parlamentet och ge texten större värde.
Jag skall bl.a. nämna den obligatoriska uppgiften på produktens framsida om förekomsten av vegetabiliskt fett, kravet på ett godkännande i förväg av en tillförlitlig analysmetod, subsidiaritetsprincipen som avskaffades av rådet trots att den föreslagits av kommissionen från början, vägran att acceptera genetiska och kemiska metoder - jag vill betona att utskottet för miljö, folkhälsa och konsumentfrågor stöder vägran att använda genetiska metoder, och slutligen det sista men inte minsta förslaget, nämligen en seriös studie om effekten, inte långt efter att direktivet trätt i kraft, utan när det träder i kraft, på den socialekonomiska situationen i de kakaoproducerande länderna, vilka kan bli de första offren för denna text.
Herr talman, kära kolleger! Det här tycker jag är ett synsätt som motsvarar det vi röstade fram för två år sedan.
Det kontrasterar förvisso mot rådets gemensamma ståndpunkt, men jag tror att parlamentets roll är att fungera i medbeslutandeförfarandet och inte att böja sig för rådets beslut, även om de förvärvats efter långt och mödosamt tankearbete under två år.
Herr talman! Chokladen var föremål för en hård diskussion under första behandlingen.
Med rätta, och inte utan resultat.
Med rätta eftersom det ursprungliga förslaget inte hade någonting annat än den inre marknaden för ögonen.
Produktkvaliteten visade sig vara av sekundärt intresse, och i fråga om de etiska och juridiska förpliktelserna gentemot utvecklingsländerna hade kommissionen inte något intresse alls.
Diskussionen var inte resultatlös.
Den som på allvar analyserar den gemensamma ståndpunkten måste medge att demokratin fungerar.
Vi har inte passivt ställt oss vid sidan av och knotat, utan aktivt börjat ändra.
Tillåta andra lagar?
Ja, om det är nödvändigt, men då på våra villkor.
Vi ville bara ha tropiska fetter, i den gemensamma ståndpunkten räknas de upp begränsat.
Vi ville ha dubbel märkning, den gemensamma ståndpunkten ger oss denna, men vi hade hellre sett den extra uppgiften på förpackningens framsida.
Vi krävde en effektstudie.
Den kommer, två och ett halvt år efter det att direktivet kommer att ha effektiv verkan.
Vi krävde att kommissionen i förekommande fall lägger fram ett ändringsförslag.
Nåväl, de måste göra det, och vi kan om så behövs ändra det på nytt sedan.
Vi ville inte ha något utskottsförfarande för väsentliga ändringar.
Vi fick medbeslutande.
Och vi krävde mer exakta mätmetoder; jag tror att forskningsinstitutet i Ispra inte har slarvat med sin hemläxa.
I likhet med många andra i parlamentet var vi inte glada åt kommissionsförslaget.
De andra fetterna förutom kakao kunde vi inte hejda, men vi kunde ställa sådana villkor för användningen av dem så att utvecklingsländerna själva säger att den text som nu föreligger egentligen är godtagbar och att kvalitetschokladen med enbart kakao kan särskiljas från de andra.
Herr talman! Som skuggföredragande för PPE-DE-gruppen är jag stolt över att nästan alla ändringsförslag från första behandlingen, som så ingående har påverkat den gemensamma ståndpunkten, är en produkt av vårt hantverksarbete.
För PPE-DE:s räkning har inte heller några fler ändringsförslag lagts fram, men en del kolleger kommer nog att stödja andras ändringsförslag, desto mer eftersom det var våra ändringsförslag från första behandlingen som nu får en fortsättning.
Även om inte ett enda ändringsförslag går igenom tål resultatet att ses på.
Jag vill avrunda med följande betraktelse.
I debatten om choklad har ordet etik hörts ett flertal gånger.
För mig implicerar etiskt beteende även att när parlamentet plockar poäng så måste vi också kunna säga detta och göra det på ett målande sätt.
När man tar hem en seger får man också njuta av den.
Kanske borde vi lära oss det också någon gång, kolleger.
Herr talman! Det har tagit oss 25 år att komma fram till en gemensam ståndpunkt som utgör en faktisk kompromiss.
Jag vill gratulera herr Lannoye.
Han är en mycket skicklig parlamentariker och han har argumenterat för sin sak under hela debatten, med kraft och övertygelse.
Men han undervärderar sitt eget bidrag till denna debatt, eftersom det är vad han och andra har gjort som fört fram oss till en punkt som i stort sett kan betraktas som en kompromiss.
De som förnekar detta och säger att vi fortfarande befinner oss i en fullständigt låst situation, erkänner egentligen - just som de som vill att omröstningen i morgon skall resultera i ett förkastande av den gemensamma ståndpunkten - att de inte vill ha detta direktiv över huvud taget.
De vill inte se tillskott av vegetabiliska fettämnen i någon form i något som kallas choklad - inte i en enda medlemsstat.
Detta är inte någon ståndpunkt som varken huvuddelen av medlemsstaterna eller huvuddelen av konsumenterna i Europeiska unionen skulle acceptera för ett ögonblick, och jag vill använda min snålt tilltagna tid att argumentera för motsatsen.
Om vi går vidare från en harmonisering på noll procent vegetabiliskt fett, som alltid varit ett argument i debatten, rör vi oss mot en punkt där vi vill se säkerhetsåtgärder för konsumenterna, för de ursprungliga producenterna, och framför allt för de standarder som vi själva fastställt i Europeiska unionen.
De ändringsförslag som lades fram i utskottet för miljö, med undantag för det fåtal som antogs, var skadliga ändringsförslag.
De hade utarbetats för att skjuta upp, under detta parlaments och denna kommissions livstid, alla resolutioner om denna fråga - och det är inte godtagbart.
Man ville att konsekvensundersökningar skulle träda i kraft före det att själva direktivet kunde börja tillämpas eller alla typer av kompletterande märkning utöver den dubbla märkningen på paketet, som tillhandahålls för konsumenterna i detta fall.
Min grupp stöder den gemensamma ståndpunkten med vissa undantag, och de kommer alla att göra sig hörda under debatten.
Vi anser att detta är bra för konsumenterna.
De får ett bredare produktsortiment och en separat och distinktiv märkning.
Det är bra för alla tillverkare av vegetabiliska fetter och jag inkluderar kakaosmör här.
Kakaosmör är den dominerande ingrediensen i alla former av choklad, just som det kommer att vara även i fortsättningen, också för dem som producerat naturliga vegetabiliska fetter; en specifik lista som bara kan ändras genom parlamentets yttrande och godkännande.
Om jag kom från Burkina Faso, Mali eller något av de länder som producerade beurre de karité och fick veta att de kvinnokooperativ som plockar de sheanötter som är en viktig del av deras export till Europa, skulle förbjudas eller äventyras, eftersom de betraktas som de multinationella företagens nickedockor, skulle jag verkligen bli rasande.
Den sista punkten som jag har tid att ta upp, rör tillverkarna av kvalitetschoklad med de specialiserade metoder som används i Belgien och på vissa andra platser.
Kvalitet talar för sig själv.
Man kan använda kompletterande märkning om man så vill.
Sådana som jag kommer att fortsätta att äta den, men vi vill att folk skall ha ett så stort urval som möjligt av alla de produkter som kommer att öka importen av kakao och vegetabiliska fetter till Europeiska unionen.
Herr talman! Den genomsnittlige medborgaren som hör talas om den här debatten om chokladdirektivet börjar redan att slicka sig om munnen vid tanken på att mumsa och kalasa på allehanda godsaker.
För det är ju så att choklad gäller som ett njutningsmedel, tyvärr.
Även som ny ledamot av parlamentet känner jag av obehaget av att detta ämne har diskuterats under så lång tid, och jag kan inte komma bort ifrån intrycket att choklad har gett parlamentet allt annat än njutning.
I dag tar denna lidandets väg slut.
Det finns många intressenter i denna diskussion. Där finns producenterna av kakao, producenterna av de vegetabiliska oljorna, icke-statliga organisationer, chokladproducenter och ännu fler.
De är allesammans intressanta. Det mest intressanta vad mig beträffar är dock konsumenten.
Den mest intressanta principen är, vad mig beträffar, den om konsumentens valfrihet.
Den måste vi som politiker vara försiktiga med.
För det är ju så att det inte går att tvista om smak.
Europaparlamentet kan och får inte föreskriva någon harmoniserad "eurosmak".
Vad oss anbelangar är det således inte nödvändigt att införa några varningstexter i upplysta neonbokstäver på chokladförpackningarnas framsida.
Det är inte några cigaretter.
Naturligtvis finns det andra intressen som man måste hålla ett öga på.
Vi bör till exempel ha öga för den vanskliga situation som de länder varifrån råvarorna till chokladen kommer befinner sig i.
Men även här är försiktighet påbjuden.
För det handlar om motsatta intressen.
Medan Elfenbenskusten exporterar kakao kommer andra konkurrerande råvaror bland annat från Mali och Burkina Faso.
Rådets gemensamma ståndpunkt såsom den nu föreligger försöker att finna en balans mellan alla dessa intressen.
Vad oss anbelangar hade ett och annat kunnat vara bättre.
Men det bästa som kan sägas om denna kompromiss är att ingen av de inblandade har fått sin vilja igenom helt och hållet.
Det finns inga vinnare, men det finns inte heller några förlorare.
Den övervägande delen av den liberala gruppen kan utan större svårighet acceptera denna vacklande jämvikt.
Vi stöder därför den gemensamma ståndpunkten och anser att direktivet måste komma så snabbt som möjligt.
Låt oss återgå till vardagen och använda choklad till det som den är till för, nämligen att njuta av.
Herr talman, fru kommissionär! Om parlamentet inte kan förkasta direktivet om choklad, som är oacceptabelt i sin nuvarande form, måste vi åtminstone förbättra det.
Till att börja med måste vi ställa oss frågan om detta direktiv, som kommer att ändra definitionen av choklad, är relevant.
Europaparlamentet bör veta att codex alimentarius, som anger chokladens sammansättning på internationell nivå, anger att den tillverkas av kakaosmör.
Med vilken rätt skulle då Europeiska unionen, på grund av livsmedelstraditioner i vissa medlemsstater som, felaktigt, kallar produkter som innehåller annat vegetabiliskt fett än kakaosmör för "choklad", tvinga fram en ändring av själva definitionen av choklad?
Genom att tillåta tillsats av 5 procent annat vegetabiliskt fett än kakaosmör skulle Europaparlamentet öppna vägen för en rad andra skojerier.
Varför inte i morgon kalla den olja till vilken man tillsatt palmolja för olivolja?
För det andra: om texten i den gemensamma ståndpunkten inte ändras kommer konsumenterna att behöva ett förstoringsglas för att leta efter sammansättningen av chokladprodukter.
Därför ber jag enträget mina kolleger att rösta för ändringsförslagen som gör det möjligt för konsumenterna att redan vid första ögonkastet kunna se skillnad på riktig choklad och choklad berikad med annat vegetabiliskt fett än kakaosmör.
Avslutningsvis riskerar vi producentländer, som vet att kakaopriset redan i dag är som lägst, att i morgon med en gemensam ståndpunkt bidra till att det rasar.
För att undvika kaos i producentländerna måste Europaparlamentet tvinga fram en studie om effekterna på exportsituationen.
Jag ber er därför att stödja alla ändringsförslag som läggs fram av ledamöterna i utskottet för miljö, folkhälsa och konsumentfrågor.
Herr talman, fru kommissionär! Alla kännare vet att god choklad tillverkas med kakaosmör.
Tillsats av något annat fett försämrar smaken.
Det är just för att försvara denna kvalitet som direktivet från 1973 förbjuder användning av annat vegetabiliskt fett än kakaosmör.
I och med att nya länder blivit medlemmar i Europeiska unionen har undantag från detta strikta förbud trätt i kraft.
På grund av den fria rörligheten för varor krävdes harmonisering.
Kommissionen kunde då välja att behålla den höga europeiska standarden och utvidga förbudet till alla medlemsstater. Men efter påtryckningar från multinationella företag som ville sänka sina produktionskostnader föreslog kommissionen i april 1996 ett direktiv som tillåter små tillsatser av vegetabiliskt fett.
Vid den första behandlingen hamnade parlamentet i ett farligt ekorrhjul som innebär att man godtar direktivet under vissa villkor.
Rådet kastade sig in i gapet genom att anta den gemensamma ståndpunkten, som godkänner beteckningen "choklad" även med tillsats av annat vegetabiliskt fett.
Det är, ännu en gång, profitens seger, för ett fåtal, över kvaliteten för oss alla.
Men Europaparlamentet kan vid den andra behandlingen förhindra detta direktiv, vars tillämpning skulle få allvarliga återverkningar.
Konsumenter och de som hantverksmässigt tillverkar choklad skulle få en lägre kvalitet och en anpassning nedåt.
AVS-länderna som producerar kakao skulle få betydligt sämre avsättning och lägre inkomster.
Över 300 miljoner dollar enbart för Elfenbenskusten.
Det är ingen överdrift att säga att de är oroade.
Min grupp är mån om konsumenternas och AVS-ländernas intressen och är därför till största delen positiv till att förbjuda vegetabiliskt fett för att försvara äktheten och kvaliteten i riktig choklad.
Vi har därför lämnat in ett förslag till avvisande av rådets gemensamma ståndpunkt.
Den yrkesgrupp som hantverksmässigt tillverkar choklad varnade parlamentsledamöterna under januarisessionen i Strasbourg.
Jag uppmanar därför alla som förklarade sig solidariska då, att nu stödja vårt förslag till avvisande.
Herr talman! Skyddet av konsumenterna är det vi månar om mest.
Det som står på spel i direktivet om produktion och försäljning av choklad är lika oroande.
Unionen måste gå i spetsen för förenkling, förtroende, äkthet och respekt för skillnader.
Sedan 1973 fastställs i den europeiska lagstiftningen att beteckningen " choklad " skall ges till produkter som bara innehåller kakao eller kakaosmör.
Vissa stater har åtnjutit ett undantag sedan de blev medlemmar.
Var och en må vara kung över sin chokladkaka i sitt hemland.
Jag vill faktiskt i min affär i Reims kunna köpa en chokladkaka enligt mitt lands gastronomiska traditioner, utan att behöva vända och vrida på produkten och samtidigt sätta på mig glasögonen, för att försäkra mig om dess kvalitet.
Denna frenetiska märkning är nödvändig eftersom förtroendet inte längre finns. Men om ni, kära kolleger, avstår från en viss definition av choklad, gör det då åtminstone helt tydligt och synligt.
Jag ber er därför stödja ändringsförslag 29 och 18.
Smaken är naturligtvis en fråga om kultur.
Om ni ger efter för kompromissen kommer det att komma in ett livsmedel på vårt territorium med beteckningen "choklad", som vi inte vill kalla choklad.
Vi försvarar en äkta utformning av chokladen.
Kakaosmör är själva essensen i choklad.
Låt oss respektera smakgarantin.
Det räcker inte att publicera en vitbok om livsmedelssäkerhet för att lugna konsumenterna.
Det åligger inte hantverkarna och de små företagen att uppfinna ett sätt att främja sin know-how eller märka skillnaderna genom en uppgift av typen "ren choklad" eller "rent kakaosmör".
Det är hela strukturen med hantverksmässig tillverkning och små och medelstora företag som vi dömer ut om vi accepterar en annan definition av choklad.
Dagens omröstning är symbolisk.
Vi måste främja information till konsumenten och de afrikanska ländernas intressen, som producerar kakao och är associerade till Europa genom Lomékonventionen.
Planerar man inte, i det Absurdas kungadöme, en studie om effekten på deras ekonomi flera år efter att direktivet tillämpas?
För att de multinationella företagen skall bli nöjda skulle alltså konsumenterna göra det krångligare för sig, etiketterna skulle vara kreativa och lugnande, hantverkarna skulle skapa en märkning "kvalitetschoklad", länderna som exporterar kakao skulle anpassa sig... Och ni talar om ett Europa nära medborgaren, generöst och öppet och som respekterar den kulturella mångfalden!
Vi vill inte ha er kompromisschoklad, vi känner alltför väl till dess federalistiska recept.
En kulinarisk enighet mellan folken är svår, den återspeglar alltför tydligt, alltför konkret, våra skillnader, något som inte leder till en allomfattande harmonisering.
Kära kolleger! Ni skall veta att det är inte genom att göra Europa ointressant som vi kommer att göra det omtyckt.
Herr talman! Under århundraden har korna ätit gräs och chokladen varit gjord av kakao.
För några år sedan började Storbritannien, som givit mänskligheten kött med sylt, huliganer och Adam Smith, att mata korna med kadaver och tillverka choklad utan kakao.
Denna galenskap skulle ha fortsatt att vara begränsad till de brittiska öarna, men avskaffandet av gränserna har låtit den förvanskade chokladen cirkulera. Till den grad att konsumenterna i sju av femton länder i dag utan att veta det sväljer manipulerad choklad, inbegripet i Haiders Österrike, Haider som i dag är i Portugal tillsammans med Guterres.
För att lugna oss säger man att förfalskningen av kakao kommer att begränsas till sex tropiska produkter: illipéolja från Borneo, sheasmör - som också används för att tillverka motorolja till flygplan, - etc. Men från direktiv till ändringsförslag blir de sex produkterna sju, åtta, nio, och innefattar soja, raps och genetiskt modifierade organismer.
Man säger också att kakaobedrägeriet skall begränsas till 5 procent... till att börja med, sedan 10 procent, utan att räkna med att någon som helst kontroll skall genomföras, på samma sätt som man inte heller kontrollerar exempelvis kartongerna med Chiquitabananer som skall väga arton kg och som faktiskt väger tjugo.
Kontroller tjänar för övrigt inget till eftersom man säger att felmarginalen är på 1 procent, medan vetenskapsmännen hävdar att den i verkligen är 40 procent.
Man säger framför allt: "Tro, drick, svälj utan rädsla, det finns en etikett som skyddar oss".
Men etiketten är ett grafiskt hyckleri, eftersom den är oläslig, och ett vetenskapligt hyckleri eftersom exempelvis beteckningen "palmolja" kommer att drunkna i en förteckning över ingredienser.
Det är som med portvinet: man säger inte: "förfalskning från Sydafrika", för kakao kommer man inte att säga: "förfalskning".
I brist på argument för att motivera chokladbedrägeriet kommer därför de multinationella företagen att säga: "man måste godta 5 procent, annars blir bedrägeriet fullständigt.
Än sen då?
Det räcker att produkten kallas "sheaklad" om det är sheasmör, "sojaklad" om det är soja, men inte "choklad".
Frankrikes 388 000 ton choklad, exempelvis, måste tillverkas med kakao och de 19 miljarder franc i fransk omsättning, förtjänas ärligt av dem som tillverkar choklad hantverksmässigt.
Det är en rättslig skyldighet gentemot de afrikanska böndernas Elfenbenskust.
Vi är bundna av Lomékonventionen och av överenskommelsen om basprodukter som Europeiska unionen anslutit sig till, när det gäller kakao.
Det är också en ekonomisk skyldighet: om den inte respekteras blir vi genom Stabexmekanismen skyldiga att ersätta dessa länders förluster.
Det är en skyldighet när det gäller hälsa och livsmedelssäkerhet, eftersom de produkter som ersätter kakaon, såsom nötter från Brasilien, kan leda till immunologiska sjukdomar.
Det är slutligen en fråga om sanning och moral.
Det måste bli ett slut på den allmänna lögnen, för man börjar med falsk choklad och slutar med en kommission som är felaktigt europeisk och vars ledamöter är amerikanskt modifierade organismer och vars flagga är en bekvämlighetsflagga som döljer en världsomspännande vara.
Herr talman, fru kommissionär! De genetiskt modifierade organismerna, galna kosjukan, räckte inte för att dämpa livsmedelsmanipulationernas hetta.
Människan fortsätter att leka trollkarlens lärling och bolla med livsmedelssäkerheten.
Industriell lobbying medför skyldigheter, choklad med tillsats av vegetabiliskt fett.
Kakaohalten kommer att sjunka med 15 procent, men produkten kommer ändå att kallas för choklad.
Det är hela problemet.
I brist på uppenbar öppenhet urskiljer man ändå margarinsmör.
En diskret text med små bokstäver kommer att finnas på förpackningens baksida och ange dess nya sammansättning.
En försämring av kvaliteten, naturligtvis, men också av smaken, en uppenbart falsk vara.
En illojal konkurrens, då denna ersatz, denna pseudochoklad säljs billigare än ren choklad som tillverkats hantverksmässig med respekt för äkthet, etik och tradition.
Men här finns stora vinster i sikte för de multinationella företagen som verkar i kulisserna sedan ett femtontal år för att uppnå sina mål, vilket innebär att de undantag som beviljats vartefter nya medlemmar i unionen tillkommit blir en allmän regel.
Oron gäller däremot dem som hantverksmässigt tillverkar choklad och utvecklingsländerna som producerar kakao, som man allvarligt överväger att ersätta.
Det största problemet slutligen: även om vi i dag kan upptäcka vegetabiliskt fett i chokladen är vi fortfarande inte kapabla att identifiera och kvantifiera dem.
Det finns alltså ingen spårbarhet och dörren står öppen för missbruk.
Vi anser att man bör förbjuda beteckningen "choklad" på alla produkter som innehåller andra ingredienser än socker och kakao.
Man skall inte lura konsumenten genom att kalla vad som helst för "choklad".
Europa skall inte göra sig till medbrottsling när det gäller fiffel och livsmedelsmanipulation, när livsmedelssäkerheten blir en av prioriteringarna.
Europa skall inte harmonisera nedåt utan övervaka produkternas kvalitet och konsumenternas hälsa.
Vi fäster stor betydelse vid dessa principer och kan därför inte stödja målsättningarna i direktivet.
Att skjuta upp det skulle vara en stark signal för medborgarna och en ansvarig attityd från parlamentet.
Det är hela innebörden i vårt ändringsförslag, annars dröjer det väl inte länge innan vi har vin utan druvor och smör utan grädde?
Herr talman, kolleger!
Den gemensamma ståndpunkten angående chokladdirektivet handlar om - och jag tar tillfället i akt att bokstavligen citera chokladindustrins lobby - ett direktiv som skapar en äkta gemensam marknad för chokladprodukter, som värnar om de nationella chokladtraditionerna, som erbjuder konsumenterna fullständig information och som skyddar utvecklingsländernas intressen.
Är det verkligen på det sättet också?
Jag börjar med informationen till konsumenten.
Kommissionen har själv medgivit att det inte finns någon vattentät spårmetod.
Det finns en felmarginal på 2 procent.
Vid 5 procent är det så mycket som 50 procent mer.
Det förefaller mig vara oacceptabelt.
Dessutom är kontrollen beroende av chokladtypen och den information som producenten önskar ge.
Vi tar inte oss själva, och i synnerhet inte konsumenten, på allvar genom att införa ett direktiv som vi inte kan kontrollera effektivt.
Tredje världens intressen: det oroar mig verkligen att såväl förespråkarna som motståndarna till den gemensamma ståndpunkten konstant för fram detta argument.
Den ene säger att det är bra för länderna i tredje världen, och den andre säger att 1 miljon jordbrukare i Västafrika kommer att lida av den.
Hur är det nu, och vad kommer det att bli?
Är det då så mycket begärt att i förväg checka och kontrollera och att se efter vad detta direktiv kommer att betyda för till exempel exporten och den hållbara utvecklingen för kakaoproducerande länder?
Slutligen, kolleger, är det en sak till som jag verkligen måste säga.
I tid och otid sägs det att parlamentet inte får anta ett enda ändringsförslag eftersom det skulle kunna leda till att denna känsliga kompromiss äventyras.
Nå, om det är på det sättet och om det är ett argument, då föreslår jag att vi gör bokslut nu.
Varje gemensam ståndpunkt innebär alltid en känslig jämvikt mellan nationella intressen, ekologiska villkor och sociala avväganden.
Europaparlamentet måste även i detta ärende spela sin roll och sörja för att den gemensamma ståndpunkten ändras på ett antal punkter och blir ett direktiv som är bra för konsumenterna och tredje världen.
Herr talman! Ett av glädjeämnena med att vara i Belgien och Frankrike är att man kan njuta av ländernas choklad.
Den är härligt god, men miljontals människor i Europa tycker också om de brittiska produkterna.
Inga av dem kommer att lida någon skada under processen.
Vilket innehållet än är, är de nöjda med att kunna kalla denna produkt choklad.
Vi ser det som en förolämpning när man leker semantiska lekar om definitionen av detta ord.
De medborgare som vi företräder är inte idioter.
De känner till skillnaden mellan olika typer av choklad och de tillåts välja själva.
Jag tvivlar inte på att denna kompromiss kommer att stödja ökningen av hela marknaden.
Den hårda verkligheten visar att inga av oss, belgier, fransmän eller britter, betalar ett skäligt pris till kakaoodlarna för deras insatser och kontrasten mellan vår njutning av denna lyxprodukt och deras fattigdom är skamlig.
Herr talman! I denna fråga företräder jag en minoritet av ledamöterna i GUE/NGL-gruppen.
Jag anser att detta direktiv egentligen inte behövs, att det är onödigt.
Jag menar att det går alldeles utmärkt att ha olika regler om choklad i olika medlemsländer.
På detta område finns inget behov av harmonisering på EU-nivå, utan man kan behålla det tidigare systemet.
Om man nu skall harmonisera, vilket ministerrådet verkar ha bestämt sig för, så menar jag att det är bättre att tillåta innehåll av upp till fem procent andra vegetabiliska fetter än kakaosmör.
Då kan man fortfarande ha kvar båda sorterna av choklad, och man kan välja efter personlig smak eller efter nationell tradition vilken man vill köpa.
Alternativet att förbjuda andra vegetabiliska fetter innebär att man förbjuder en stor mängd chokladprodukter som människor tycker om och är vana vid att äta.
Jag menar att det är alldeles onödigt i det här fallet.
Viktigt är dock att chokladen är märkt på ett tydligt sätt, vilket jag tycker har tillgodosetts i förslaget i och med att man som konsument kan välja vilka produkter som man faktiskt vill köpa och äta.
Det är inte heller säkert att den tredje världen sammantaget gynnas av att man förbjuder tillsatserna av andra vegetabiliska fetter.
Dels kommer ju andra tropiska fetter t.ex. sheasmör att missgynnas, vilket kommer att drabba vissa länder.
Dels kommer sannolikt då den totala marknaden för chokladprodukter att minska, och därmed kanske också konsumtionen av kakaosmör.
Min slutsats är att jag helst skulle vilja att man behöll den gamla ordningen med olika regler i olika länder.
När det nu inte kan bli så, tycker jag emellertid att den gemensamma ståndpunkten är godtagbar.
Herr talman! På många sätt tycker jag att vi håller på att nå en bra kompromiss när det gäller direktivet om kakao- och chokladvaror, inte minst tack vare Paul Lannoyes insats.
Jag stöder gärna att märkningen skall vara tydlig.
Det resulterar i ordentlig information för konsumenterna, och eftersom en rad länder hittills bara känt till choklad i vilket man använder kakaosmör som vegetabiliskt fettämne, kan det vara relevant för konsumenterna i dessa länder att få veta att man har använt ett annat vegetabiliskt fettämne.
Jag menar däremot inte att man varken kan eller bör antyda att choklad i vilken man använder t.ex. sheanötter som vegetabiliskt fettämne, skulle vara av en sämre kvalitet än choklad med kakaosmör.
Det finns det absolut inga objektiva kriterier för, och rådet överlåter det med rätta till konsumenterna att bedöma kvaliteten.
Vi får inte glömma bort att sheanötter utgör ett lika viktigt livsvillkor för de länder som exporterar dem, som kakao utgör för de kakaoexporterande länderna.
Därför bör en kommande undersökning om effekterna av detta direktiv på utvecklingsländernas export också omfatta både kakao och sheanötter.
Den allra viktigaste frågan för mig är att det vegetabiliska fettet i choklad varken får modifieras med hjälp av enzymatiska eller genetiska förändringar.
Ett sådant förbud är det enda sättet som vi kan ge utvecklingsländerna en säkerhet för att de framöver över huvud taget skall kunna exportera de varor som de producerar på ett naturligt sätt.
Herr talman, fru kommissionär! Vi vet att ren choklad med kakaosmör gör oss euforiska.
Det blir man inte av detta direktiv som vi absolut inte behöver.
Det blir man definitivt inte heller av denna handel med choklad med vegetabiliskt fett som rekommenderas av rådet, som tyvärr inte följt Europaparlamentets förstabehandlingsrekommendation.
Det skulle för övrigt finnas mycket att säga om vissa delegationers attityd inom rådet.
Konsumenten är i dag trött på att bli lurad.
Vad föreslår rådet för att råda bot på det?
En blygsam, knappt läsbar information dold på förpackningens baksida.
Det är inte vad vi kräver.
Konsumenten kan inte välja med full kännedom om sakfrågan.
Vi vill ha en självklar, välgjord information på förpackningens framsida.
Det var vad vi uppnådde i parlamentet vid den första behandlingen.
Vi vet att det fett som kan ersätta kakaon är mycket billigare.
Det är därför storindustrin är så intresserad.
Alltid billigare : är det att främja Europa?
Dagens konsument spelar ingen roll, hans smak spelar ingen roll, den allmänna opinionen som hela tiden kräver större öppenhet spelar ingen roll!
Vem kan i dag utge sig för att kontrollera de berömda 5 procent vegetabiliskt fett som skulle ersätta rent kakaosmör?
Ingen.
Vad skall man då göra?
Vi kan lyckligtvis lita på våra små och medelstora företag som hantverksmässigt tillverkar choklad och som kommer att kunna arbeta med en kvalitetsmärkning.
Det är vad konsumenten begär.
Och framför allt - låt oss stödja vår föredragande Lannoye.
Tack så mycket, ledamot Grossetête.
Välkomsthälsning
Kakao- och chokladvaror (fortsättning)
Herr talman, herr De Croo, kära kolleger! Efter 25 år av debatt är vi nu åter samlade för att diskutera choklad, en så smakfull beteckning och en fråga som ändå är så polemisk.
Det handlar om harmonisering, smak, vanor och kultur helt enkelt.
Kort sagt, choklad orsakar splittring och sprickorna är vare sig ideologiska eller ens nationella, oavsett vad vissa kan tycka.
Vad är det för ideologiskt, frågar jag er, med att försvara de länder som producerar kakao?
Vi befinner oss här på det etiska området.
Ur socialt hänseende talar vi om miljontals familjer som lever på kakaoproduktion.
Vi har formella åtaganden gentemot dessa.
Varför då en sådan fördröjning?
Sextiosex månader för att genomföra en studie om effekten av detta direktiv: denna period blir tillräcklig för att orsaka irreparabla skador på exportstrukturen i dessa länder.
Denna effekt måste självfallet vara känd i förväg.
Dessutom: om vi nu måste ha harmonisering, skulle enligt min uppfattning för en konsument, som är mer krävande än någonsin när det gäller kvaliteten på det han äter och som inget krävt och i stort sett inget har att vinna på den här affären, det absolut minsta vara att endast kvalitetsmärka eller på annat sätt märka choklad som innehåller 100 procent kakao, den riktiga chokladen.
All annan harmonisering bekräftar en anpassning genom försämring och det är ett Europa som konsumenten inte är intresserad av.
Herr talman! Regler är meningsfulla om de är avsedda att skydda människorna mot pengarnas makt, mot risker för hälsan och mot fattigdom.
Om Europeiska unionen ställer upp regler med avseende på produktionen av choklad, då måste de vara inriktade på att skydda kakaobönderna i tredje världen, i synnerhet i Afrika.
Regler är också viktiga för att skydda konsumenterna mot genetisk manipulation och mot tillsats av oväntade ämnen.
Slutligen är regler viktiga för att skydda arbetarna inom Europa.
Det som nu hotar att ske går tvärtemot detta.
Måste den fria handeln få allt företräde?
Det passar kanske bra in i den utveckling som Europeiska unionen nu genomgår.
Den utvecklingen kännetecknas av ett projekt som socialdemokraterna och kristdemokraterna står bakom, inriktat på skyddsåtgärder för en ekonomi som är så liberaliserad som möjligt och där allt är tillåtet som främjar konkurrensen och där konsumentens fria val förklaras heligt.
Det pris som måste betalas för detta, i synnerhet av de afrikanska jordbrukarna, är för högt.
Jag uppskattar Lannoyes försök att begränsa skadan så mycket som möjligt, men det skulle vara ännu bättre att fullständigt tillämpa det befintliga skyddet mot inarbetning av andra produkter och kakaosmör.
Herr talman! 25 års diskussion om choklads vara eller inte vara samt vad choklad är drar ett löjets skimmer över Europeiska unionen som sådan.
Denna debatt ger mig som krigsbarn kanske en viss insikt om hur det gick till när Europas folk slog ihjäl varandra för större symbolvärden än choklad.
Det handlar trots allt inte om en produkt som är hälsovådlig.
Vare sig den skandinaviska, den belgiska eller den engelska chokladen är farlig.
Det handlar inte om en produkt som påverkar miljön i någon särskilt stor omfattning.
Det hela är därför något löjligt!
Vad gäller utvecklingsländerna vill jag säga att om inte britter, skandinaver och andra får äta den choklad de åt som barn, kommer de säkert att äta marshmallows och geléråttor istället på lördagskvällen.
Vad har då tredje världen vunnit?
Herr talman! Vi kan inte här i Europaparlamentet påstå att det finns en choklad som är bättre och en som är sämre.
Vi kan inte heller säga att det finns en choklad som är godare och en som smakar sämre.
Omdömet om vilken choklad som är den bästa och den godaste skall vi överlåta till den enskilde konsumenten.
Konsumentens val är grundprincipen för marknadsekonomin, och vi skall inte som politiker agera som förmyndare.
Maltas före detta premiärminister, Dom Mintoff, försökte under 1970-talet att minska chokladimporten och ändra maltesernas och turisternas chokladkonsumtion.
Med kinesisk hjälp byggdes en chokladfabrik på ön, men konsumenterna tyckte inte om den lokalt producerade chokladen och chokladkonsumtionen sjönk.
Om vi styr utvecklingen mot endast en chokladtradition inom EU riskerar kakaoproducerande länder att bli förlorarna, eftersom risken är stor att den totala chokladkonsumtionen inom EU kommer att minska påtagligt.
Låt oss därför inte begå samma misstag som Dom Mintoff.
Förslaget att viss choklad på förpackningens framsida skall upplysa om innehållet är diskriminerande och helt omotiverat.
Det skulle närmast likna en varningstext av de slag som finns på cigarettpaket.
Herr talman! I 25 år har chokladstriden rasat inom EU.
Den har dragit ett löjets skimmer över oss som politiker, och över EU som institution.
Det måste även i framtidens EU finnas utrymme för två chokladtraditioner, inom ett mångfaldens samhälle.
Vi har nu möjlighet att på ett för alla parter hedervärt sätt avsluta det 25-åriga europeiska chokladkriget.
Därför bör vi följa the common position till punkt och pricka.
Herr talman! Jag är belgare, och jag är inte emot den gemensamma ståndpunkten.
Om den choklad som jag tycker så mycket om skulle vara i fara, om den belgiska chokladtillverkningstraditionen skulle vara i fara, då skulle jag naturligtvis vara emot.
I morse köpte jag en chokladbit här i Strasbourg, och den franska försäljaren till den chokladbiten har gjort mycket klart för mig vad jag har köpt.
På produktens framsida: Prestige noir intense 72% cacao och i guldbokstäver, vilket måste vara speciellt i Frankrike, chocolat belge.
Så jag vet vad jag har köpt.
Genom det direktiv som vi nu får tror jag att tillverkarna av kvalitetschoklad kommer att få ännu bättre möjligheter att särskilja sig på ett positivt sätt från de andra om de så önskar.
På en punkt instämmer jag med föredraganden.
Producenterna av kakaobönor, de små jordbrukarna i de fattiga länderna i tredje världen, är sårbara.
Det får vi absolut inte glömma bort, och därför är jag förespråkare för att kommissionen genomför en studie av följderna härav senast två år efter det att direktivet införts.
Så låt oss nu äntligen ordna upp detta ärende och se till att var och en kan äta den choklad han tycker om och att det också skapas en verklig inre marknad för choklad.
.
Herr talman, ärade ledamöter! Den gemensamma ståndpunkten om kakao- och chokladvaror är resultatet av långa och invecklade diskussioner.
Den utgör en känslig kompromiss som var svår att uppnå, men som är välbalanserad.
Genom den gemensamma ståndpunkten införs fri rörlighet för kakao- och chokladvaror, men med stränga villkor gällande produktion och konsumentinformation.
Det är tillåtet att tillsätta annat vegetabiliskt fett än kakaosmör i den minimimängd kakao som krävs enligt direktivet - dock högst fem procent.
Endast de ämnen som är uppräknade i bilagan får användas.
De är alla av tropiskt ursprung och producerade i AVS-länderna.
Förekomsten av dessa ämnen måste anges separat men i samma synfält som benämningen och förteckningen över ingredienser.
Konsumenterna kan sedan välja, och kan skilja dessa varor från dem som uteslutande tillverkas av kakao.
De här villkoren och begränsningarna, som inte är kopplade till hälsofrågor, utgör tyngdpunkten i ståndpunktens balans.
Ståndpunkten ger dessutom ett svar på de frågor och de bekymmer konsumenterna, de kakaoproducerande länderna och de länder som producerar choklad, med eller utan vegetabiliska fetter, har.
Varje ändring kommer att allvarligt störa balansen i det avtal som rådet enats om, och torde vara dömd att misslyckas.
Parlamentets andrabehandlingsrekommendation innehåller två ändringsförslag.
I det första ändringsförslaget upprepas kommissionens politik, och detta kan godkännas.
Det andra hör egentligen inte hemma i ett särdirektiv, eftersom utsläpp av genetiskt modifierade organismer på den europeiska marknaden måste behandlas på ett enhetligt och övergripande sätt, vilket sker inom ramen för bestämmelserna om frivillig spridning av genetiskt modifierade organismer i miljön, eller i förordningen om nya livsmedel och nya livsmedelsingredienser.
Det andra ändringsförslaget kan dock i princip godkännas det måste ske en fördjupad granskning av konsekvenserna av dessa ändringsförslag mot bakgrund av Världshandelsorganisationen och Montrealprotokollet.
De andra ändringsförslag som förkastades av kommissionens generaldirektorat för miljö avser frågor av väsentlig betydelse för jämvikten i den gemensamma ståndpunkten, och kan alltså inte godtas.
Den gemensamma ståndpunkten innebär en reell kompromiss och ett klart framsteg i jämförelse med den nu gällande lagstiftningen, som är från början av 1970-talet och som är mycket ofullständig, särskilt när det gäller märkning och konsumentinformation.
Sammanfattningsvis är det endast ändringsförslagen 1 och 2 som kan godtas av ovan nämnda skäl.
Ärade kolleger, jag instämmer i de politiska, institutionella och även mänskliga argument som dominerat i dessa inlägg.
Jag ger härmed ordet till Pacheco, som har begärt ordet, men sedan blir det inga fler inlägg, för jag tycker inte det är rätt att inleda en debatt om en fråga, som, hur viktig den än må vara, inte var planerad.
I fortsättningen kommer jag även att informera om vilka beslut som eventuellt fattats av vår talman eller om de aktiviteter som kommer att genomföras, alltid i ert namn, av vår talman.
Herr talman! Jag delar mina kollegors invändningar om det faktum att en regering som den i Angola, som under många år förde ett inbördeskrig i landet och som internationellt är anklagad för att vara en korrupt regering, tillåts att attackera interventionen av en ledamot i Europaparlamentet, en ledamot som faktiskt kritiserade kränkningarna av de mänskliga rättigheterna i Angola.
Jag vill dock klargöra att det inte bara är fråga om att få Europeiska unionen att protestera på en institutionsnivå.
Det vore bra om rådet, vars ordförande just nu är den portugisiske premiärministern, med samma kraft kunde besvara den kritik som en portugisisk ledamot i kammaren utsattes för i stället för den otydlighet man visar i förhållande till den angolanska regeringens förolämpning mot parlamentsledamoten och mot EU-institutionerna.
Parlamentet tar därför bestämt avstånd från Angolas handlande och hoppas att ordförandeskapet i rådet också har förmåga att klart och tydligt ta avstånd från detta och inte besvarar beskyllningarna med tystnad.
Jag tackar kollegorna Queiró, Seguro och Pacheco för deras inlägg.
Vår talman kommer att framföra denna protest till de officiella företrädarna för Angola och framföra den uppmaning som riktats till rådets ordförande, för att det även skall komma ett initiativ från rådet och dess ordförande som en reaktion på dessa exempellösa attacker.
Vi skall nu genomföra omröstningen.
OMRÖSTNING
.
(EN) Herr talman! Jag beklagar att jag orsakat vissa mindre komplikationer vad gäller förfarandena under plenarsammanträdet.
Efter samråd med andra ledamöter av utskottet för utveckling och samarbete, vädjar jag till er att skjuta upp omröstningen om denna förordning till i morgon.
Det finns framförallt två skäl.
Ett är att tidsfristen för en begäran om delad omröstning om ändringsförslagen skulle löpt ut kl. 19.00 i går.
På grund av ett missförstånd lämnades denna begäran inte in i rätt tid.
Att gå vidare med omröstningen i form av en blockomröstning i dag, skulle vara olyckligt anser jag.
Informella samråd med rådet har fått mig att tro att det finns stora möjligheter att vi skall kunna jämka samman de meningsskiljaktigheter som funnits mellan rådet och parlamentet, men om vi röstar en bloc kan denna möjlighet gå förlorad.
Det andra skälet har att göra med kommittéförfarandet.
Vi skulle tjäna på ytterligare diskussioner inom partigrupperna om vissa detaljer i en del av ändringsförslagen.
Jag ber er därför, i egenskap av föredragande, att följa min rekommendation om uppskjutande av omröstningen.
(Parlamentet beslutade att uppskjuta omröstningen till nästa dag.)
Andrabehandlingsrekommendation (A5-0048/2000) från utskottet för utveckling och samarbete om rådets gemensamma ståndpunkt (12487/1/1999 - C5-0014/2000 - 1999/0015(COD)) inför antagandet av Europaparlamentets och rådets förordning om åtgärder för att främja bevarande och hållbar förvaltning av tropiska skogar och andra skogar i utvecklingsländerna (föredragande: Fernández Martín).
. (EN) Bara för att upprepa vad min kollega, Poul Nielson, sade i går, är kommissionens ståndpunkt rörande ändringsförslagen följande.
Kommissionen stöder i huvudsak ändringsförslag 11 och stöder följande ändringsförslag: Ändringsförslag 4, 7, 9, 10, 13, 14 och 15.
Kommissionen stöder inte följande ändringsförslag: Ändringsförslag 1, 2, 3, 5, 6, 8 och 12.
(Parlamentet godkände den gemensamma ståndpunkten efter dessa ändringar.)
Andrabehandlingsrekommendation (A5-0043/2000) av utskottet för regionalpolitik, transport och turism om rådets gemensamma ståndpunkt lastrester (11195/1/1999 - C5-0251/1999 - 1998/0249(COD)) inför antagandet av Europaparlamentets och rådets direktiv om mottagningsanordningar i hamn för fartygsgenererat avfall och (fördragande: Theodorus Bouwman).
Ändringsförslag 6:
.
(NL) Herr talman! Jag skulle gärna kort vilja peka på konsekvensen av delad omröstning.
I normalfallet är det brukligt i parlamentariska kretsar att först rösta om det förslag som är det mest långtgående och därefter om det som inte är lika långtgående.
Genom denna delade omröstning röstar vi först om det minst långtgående och därefter om det långtgående.
Med tanke på att jag är ganska ny i parlamentet vet jag inte hur det här skall kunna lösas, men jag skulle under alla omständigheter vilja rekommendera alla som känner starkt för miljön och som är förespråkare för principen om att förorenaren betalar att rösta för de båda delade delarna.
(Parlamentet godkände den gemensamma ståndpunkten efter dessa ändringar.)
Andrabehandlingsrekommendation (A5-0040/2000) av utskottet för regionalpolitik, transport och turism om rådets gemensamma ståndpunkt (111287/1/1999 - C5-0323/1999 - 1998/0097(COD)) inför antagandet av Europaparlamentets och rådets direktiv om vägkontroller av trafiksäkerheten hos nyttofordon i trafik inom gemenskapen (föredragande: Wilhelm Ernst Piecyk)
(Parlamentet godkände den gemensamma ståndpunkten efter dessa ändringar.)
Röstförklaringar- Andrabehandlingsrekommendation (A5-0048/2000) av Fernández Martín
Herr talman! Jag röstade för de sunda beaktandena beträffande den ekologiska katastrof som hotar jorden om den nuvarande utvecklingen fortsätter.
Men oron drunknar i ett virrvarr av halvhjärtade uttalanden.
Vare sig kommissionen i Bryssel eller Europaparlamentet har lust att agera eller ens tydligt utse de ansvariga för en katastrofal ekologisk utveckling.
De europeiska institutionerna nöjer sig med fromma önskningar för att skydda den tropiska skogen, exempelvis, medan de stora trusterna på skogsområdet som står för industriell massaker av skogen i ett stort antal länder i Sydostasien eller i Afrika, påtvingar den lokala befolkningen sitt agerande, och vi vet mycket väl vilka det är som massakrerar.
I ett stort antal fattiga länder är det naturligtvis befolkningen som förstör skogarna genom att avverka för att finna ett minimum av inkomst eller för att nyodla och få tillgång till jord som de annars inte skulle komma åt.
Men att hävda att man integrerar miljödimensionen i utvecklingsprocessen är rena hyckleriet när de styrande klasserna i de rika länderna i verkligheten stänger vägen mot utveckling framför ögonen på de fattiga länderna och tvingar kvar en majoritet av befolkningen i fattigdom.
.
(FR) Texten i det betänkande som i dag läggs fram för oss motsvarar ett behov, nämligen att bevara de tropiska skogarna.
Europeiska unionen och dess medlemsstater har faktiskt ett ansvar när det gäller att skydda ett ekosystem som krävs för hela jordens miljöbalans.
Detta ansvar är till att börja med förbundet med historien och medlemsstaternas engagemang i de länder där huvuddelen av dessa skogar är belägna.
Dessa historiska anknytningar, dessa expertkunskaper bör ställas till förfogande för att skydda ekosystemet.
Vi har för övrigt också ett ansvar som konsumenter: många produkter som konsumeras i Europa kommer från dessa regioner och har i allmänhet en negativ inverkan på skogen.
Europeiska unionen har slutligen på sina medlemsstaters territorium, särskilt Frankrikes, stora områden med tropisk skog.
Departementet franska Guyana, framför allt, är i stort sett helt täckt med denna typ av vegetation.
Det är särskilt lämpligt att göra det möjligt att utveckla dessa områden, genom att respektera invånarnas kultur och traditioner utan att låsa fast dem i den rent passiva rollen med ekologiskt bevarande.
Europeiska unionen kan bidra på detta område om den samordnar sina ansträngningar och sina befogenheter, utan att försöka kontrollera och påtvinga medlemsstaterna en gemensam strategi.
Det är anledningen till att vi stödde ändringsförslagen från PPE-DE som bibehåller den flexibilitet som krävs för hela systemet.
Andrabehandlingsrekommendation (A5-0043/2000) av Bouwman
. FR) Oljefartyget Erikas förlisning nyligen utanför Bretagnes kust gjorde allmänheten medveten om bl.a. problemet med "tankrengöring", okontrollerade utsläpp av använd olja, skräp eller annat fartygsgenererat avfall, vilket vissa skrupelfria kaptener verkställer på öppna havet.
Trots att vrakets öppningar officiellt var tätade fortsatte olja att flyta in vid kusterna, vilket visade antingen att det fanns andra läckor eller att andra fartyg som passerade på nära håll utnyttjade tillfället för att rengöra sina tankar, sannolikt båda samtidigt.
I djungeln av havstransporter är tyvärr detta uppträdande vanligt.
Det bidrar till att omvandla våra hav och stränder till soptunnor, och äventyrar den ekologiska balansen i den marina miljön.
Men det faller sig så att Europaparlamentet i dag i en andra behandling granskar ett förslag till direktiv som diskuteras sedan flera år, som drar konsekvenserna av den internationella Marpolkonventionen från 1973 till gemenskapsnivå, den som ratificerats av samtliga medlemsstater.
Enligt denna konvention skall alla fartyg när de anlöper hamn lämna sitt avfall i de sopbehållare som finns för detta ändamål i hamnarna, och de medlemsstater som omfattas av konventionen ombeds därför placera ut lämpliga behållare.
Vi kan därför bara applådera det europeiska direktivet som kommer att göra det möjligt att tillämpa dessa principer.
Men vi vill samtidigt ställa den stora frågan: hur blir det med kontrollerna?
Enligt förslaget skall fartyg som anlöper en hamn inom gemenskapen kunna lämna den först när man visat upp ett intyg om att dess avfall och rester verkligen lämnats på lämplig plats.
Men hur blir det med fartyg som kommer från ett land utanför gemenskapen?
Kommer man att be också dem om intyg?
Och hur skall man kontrollera fartyg som går förbi utan att anlöpa hamnen?
Vi anser till att börja med att medlemsländernas hamnar borde vara förbjudna för fartyg som inte kan uppvisa ett sådant intyg, även om de kommer från ett land utanför unionen.
De medlemsstater - som genom direktivet kommer att åta sig att förstärka kontrollerna i hamnarna - måste också åta sig att förstärka sina anordningar för kontroll till havs.
Vi vet alltför väl vilka påtryckningar konkurrensen utgör inom havstransporter.
Det tjänar inget till att anta konventioner eller direktiv om de sedan förblir verkningslösa i brist på kontrollmöjligheter.
. (FR) Det betänkande vi i dag skall rösta om är betecknande för den ståndpunkt Europaparlamentet önskar anta i debatten om säkerheten till havs, vilken fick förnyad aktualitet genom Erikas dramatiska förlisning.
Jag vill erinra om att förslaget till direktiv som vi i dag diskuterar syftar till att förbättra tillgängligheten och användningen av mottagningsanordningar i hamn för fartygsgenererat avfall och lastrester.
Det ligger helt i linje med Marpolkonventionen 73/78 (förebyggande av fartygsutsläpp), men är mer inriktat på anordningar för mottagning av avfall i hamnarna.
Förslaget ingår i gemenskapens allmänna strategi för hantering av avfall och kräver att alla hamnar skall tillhandahålla lämpliga mottagningsanordningar som motsvarar fartygens krav.
I dag ställs vi inför problem med utsläpp till havs som vi måste ta livtag på, med hjälp av smarta åtgärder.
Såsom föredraganden mycket riktigt betonar finns det redan regler men de efterlevs inte.
Det system som tillämpas allmänt är det som styrs av principen att förorenaren betalar, en princip som lyser med sin ineffektivitet !
Vi måste därför finna ett alternativ.
Detta alternativ erbjuds oss nu i ett ändringsförslag som jag stöder.
Det skulle faktiskt handla om att inrätta ett system med en avgift som systematiskt skall betalas av alla fartyg varje gång de passerar en hamn, vare sig de utnyttjar mottagningsanordningarna för avfall eller ej.
Denna avgift skulle användas för att upp till 90 procent finansiera dessa anläggningar.
Reglerna skulle definitivt få fartygen att lossa sina lastrester eller annat avfall snarare än att rensa tankarna på öppet hav, en förkastlig vana som är vardagsmat i dag.
Alla vet att vissa fartyg till och med utnyttjat utsläppen vid Erikas förlisning för att lossa sitt avfall till havs.
Det är fullständigt skandalöst och oacceptabelt.
Det finns ändå exempel på goda tillämpningar eftersom kustländerna utmed Östersjön har arbetat på detta sätt sedan 1998.
Jag är naturligtvis medveten om att det skulle medföra genomgripande förändringar i hamnarnas organisation i en rad medlemsstater och medföra extra kostnader för fartygen.
Men är det inte priset vi får betala för att garantera en ren marin miljö, särskilt som direktivet innebär att de fartyg som är minst miljöförstörande skulle kunna identifieras och åtnjuta minskade avgifter?
Detta system förefaller mig rättvist och jag röstar därför för det.
. (FR) Detta förslag till direktiv är välkommet inom Europeiska unionen.
Det ingår i gemenskapens allmänna strategi för minskad miljöförstöring i havet samt avfallshantering och tvingar alla hamnar i unionen, inbegripet fritidshamnarna, att tillhandahålla lämpliga mottagningsanordningar som uppfyller fartygens behov.
Internationella regler fanns redan eftersom Marpolkonventionen ålägger alla fartyg tvingande internationella regler som innebär att alla utsläpp i havet är förbjudna.
Men problemet är att tillämpa och följa dessa regler !
Den hedervärda principen att " förorenaren betalar ", som ett stort antal medlemsländer, däribland mitt, har anslutit sig till, efterlevs långtifrån !
Katastrofen med Erika vittnar tyvärr om detta, liksom de trettionio tankrengöringarna som utan påföljd ägde rum inom loppet av en vecka !
Europaparlamentet och utskottet för regionalpolitik, transport och turism har därför, genom att bekräfta den första behandlingen under den föregående mandatperioden, föreslagit att alla fartyg som går in i en hamn i en medlemsstat står för 90 procent av kostnaderna för att ta emot och hantera avfallet, oavsett hur mycket man i praktiken använt anläggningarna.
Detta förefaller oss vara det enda verkliga och rättvisa sättet att undvika dessa olämpliga utsläpp i havet.
Om hamnanläggningarna endast skulle finansieras (till en betydande del) av de fartyg som utnyttjar dem, finns det stor risk att många av dem skulle låta bli att betala eftersom det är billigare att släppa ut avfallet i havet.
Vi vill också fastställa andelen obligatoriska fartygsinspektioner till 25 procent.
Inför det kommande ordförandeskapet i Europeiska unionen är detta den ståndpunkt som de franska socialisterna gör sig beredda att försvara.
Jag kan bara uppmana kammaren att göra detsamma.
Det handlar om en politisk kamp, och är det inte just vår roll att bedriva den, även om vi då tvingas fatta politiska ambitiösa beslut som ibland går längre än regeringarnas och som alltid är omfattande och hoppfulla?
. (FR) Man kan i dag inte bortse från det oväntade sammanträffandet mellan den andra behandlingen av detta förslag till direktiv mot utsläpp i havet och den tragiska nyheten med Erikas förlisning.
Texten gäller förvisso inte utsläpp som sker av misstag, men vi vet att även om konsekvenserna av de otillåtna tankrengöringarna till havs är mer försåtliga är de inte mindre allvarliga.
Under den sista veckan i februari noterades 39 otillåtna tankrengöringar bara i det område där Erikas vrak befann sig.
Det här är oacceptabelt men svårt att kontrollera, särskilt på natten eller vid dimma.
Detta förslag till direktiv och ändringsförslaget som syftar till att införa en allmän hamnbeskattning av fartygen i alla europeiska hamnar för att finansiera bearbetningen av avfallet är bra av två skäl: det tvingar hamnarna att skaffa utrustning och organisera sig för att bearbeta fartygsgenererat avfall, antingen själva eller via kunniga och specialiserade underleverantörer, och framför allt hindrar det fartygen att smita från sina skyldigheter att bearbeta avfallet eftersom de ändå måste betala.
Vi måste emellertid se till att denna allmänna avgift blir så ömsesidig som möjligt och att den omfattas av nationella eller europeiska ekonomiska bestämmelser som gör att små hamnar kan erbjuda avfallsbearbetningstjänster utan att belasta sin ekonomi och därmed sin överlevnad alltför mycket.
Under detta villkor föreslås i direktivet ett första exemplariskt svar från Europa på den berättigade oro som uppstod på grund av utsläppen i samband med Erikas förlisning.
Det är en början till att erkänna och inrätta ett europeiskt havsområde med gemensamma regler.
. (FR) Rådet hade redan under lång tid diskuterat detta direktiv om mottagningsanordningar i hamn för fartygsgenererat avfall och lastrester, men den text man kom fram till respekterade principerna om en förstärkning av miljöskyddet till havs genom att ta hänsyn till varje medlemsstats verklighet utan att omkullkasta nationella tillämpningar vilket inte är fallet med det betänkande som just överlämnats till oss.
En stat som Frankrike har redan genomfört bestämmelserna i Marpolkonventionen genom att i varje hamn garantera anordningar av hög kvalitet för mottagning och bearbetning, vilket anförtrotts privata företag, som skickar fakturan direkt till redaren utifrån typen av avfall: den minskade användningskostnaden för s.k. ekologiska fartyg är alltså "naturlig".
Denna lösning som är till fördel för de fartyg som bäst respekterar miljön förefaller mycket mer rättvis än en godtycklig minskning - på grundval av vilka kriterier? - som skulle åtnjutas av fartyg med beteckningen "ekologisk" och även mer rättvis än ett oberoende bidrag till utnyttjandet av anläggningarna, vilket skulle tillämpas utan urskiljning: vi vägrar därför att ersätta en beskattning som tar hänsyn till arten av avfall, med en blind beskattningspolitik för fartygen, oberoende av hur farliga de är för miljön.
Det bör även påpekas att "tömning av ballasttankar" till havs tyvärr är alltför oberoende av beskattningssystemet: endast kontroller till havs och mer frekventa kontroller av fartyg som anlöper hamnarna skulle kunna begränsa utsläppen till havs.
Av dessa anledningar och med hänvisning till godkännandet av rådets gemensamma ståndpunkt motsätter sig UEN-gruppen texten i detta betänkande som förvanskat principerna i den gemensamma ståndpunkten.
Vi uppmanar med kraft medlemsstaterna att ta hela sitt ansvar och snarast möjligt genomföra de kontrollåtgärder som, tillsammans med ett straffsystem som illustrerar principen "förorenare/betalare/rengörare", kanske gör det möjligt att undvika att sådana katastrofer som nyligen skandalöst ägde rum vid de franska kusterna upprepas.
Andrabehandlingsrekommendation (A5-0040/2000) av Piecyk
. (FR) Europaparlamentet har i dag uttalat sig om förslaget till direktiv om vägkontroller av trafiksäkerheten hos nyttofordon i trafik inom gemenskapen.
Det är nödvändigt att förbättra säkerhetsnivån och dämpa dessa fordons inverkan på miljön, särskilt som de bara blir fler.
Att inrätta slumpmässiga och obligatoriska vägkontroller för att under hela året kontrollera underhållet är en klok idé, men den måste också genomföras effektivt.
Detta förslag till direktiv skulle på ett mycket bra sätt komplettera ansträngningarna i städerna, bl.a. tack vare planerna för resor i städerna, och framför allt i Rouen-området som varje dag genomkorsas av 5 000 nyttofordon.
Vi måste också snarast tänka på att använda alternativa transportsätt för varorna (flod, järnväg,...) och utveckla rena fordon.
Kära kolleger! Av dessa anledningar har jag i dag lämnat mitt stöd till förslaget till direktiv om vägkontroller av trafiksäkerheten hos nyttofordon.
(Sammanträdet avbröts kl. 12.35 och återupptogs kl. 15.00.)
Grundläggande rättigheter i EU
Nästa punkt på föredragningslistan är betänkande (A5-0064/2000) av Duff och Voggenhuber för utskottet för konstitutionella frågor om utarbetandet av en stadga om grundläggande rättigheter i Europeiska unionen.
Fru talman!
Äntligen har vi kommit fram till omröstningen om det sedan länge förberedda betänkandet om utformningen av Europeiska unionens stadga för grundläggande rättigheter och jag hoppas att det tålmodiga arbete som de olika föredragandena lagt ner skall finna stöd i kammaren.
Jag hoppas med andra ord att vi kan tillbakavisa de destruktiva ändringsförslagen från dem som ser en stadga om grundläggande rättigheter som ett attentat mot demokratin.
Och ändå är detta rättigheter som till största delen redan finns inom unionen, för de förekommer litet här och var i fördragen, i Europeiska konventionen om de mänskliga rättigheterna, i medlemsstaternas gemensamma institutionella traditioner, i de internationella konventioner som alla undertecknat.
Hur kan man vara rädd för en stadga om grundläggande rättigheter?
Det utgör ju bara en formell bekräftelse, en samlad presentation av de okränkbara individuella rättigheter utan vilka demokratin bara blir ett uttryck för de mångas makt, och en källa till missbruk av konstitutionella rättigheter.
Europeiska unionens grundval är en fredlig och solidarisk samexistens mellan olika folk, olika kulturer, tack vare de europeiska traditionerna om respekt för individens rättigheter.
Stadgan blir en förteckning över gemensamma principer som definierar den europeiska identiteten inför världen, en identitet som inte grundas på blodsband, etnisk tillhörighet, territoriell tillhörighet utan just på gemensamma värderingar.
I den noggranna inventeringen av gällande och gemensamma värderingar måste vi också bereda plats för de grundläggande sociala rättigheter som inte på något grundläggande sätt skiljer sig från övriga rättigheter: rätten att bilda fackföreningar, den grundläggande rätten till liv och säkerhet på arbetsplatsen, rätten till utbildning, något som aldrig har varit viktigare än i dag när det gäller att garantera utveckling, sysselsättning och konkurrenskraft på den globala marknaden; här borde finnas plats för medborgarnas politiska rättigheter och varje individs mänskliga rättigheter; här borde de grundläggande rättigheterna i samband med de nya riskerna preciseras.
En katalog över grundläggande rättigheter, som erkänns som bindande av de europeiska institutionerna kommer också att visa medborgarna de skyldigheter de har när det gäller att respektera dem.
Det blir ett civilt, rättsligt område, ett område för frihet, men inte bara ekonomisk frihet utan också ett område för säkerhet och rättvisa, inom ett vidsträckt geografiskt område som hittills har varit skådeplatsen för upprepade blodiga konflikter.
Efter att ha varit en plats där fientliga arméer har drabbat samman under hela första hälften av seklet, blir Europa nu en garant för fred och frihet från rädsla och nöd.
Detta är den betydelse som en stadga över grundläggande rättigheter borde ha för oss.
Ingen har anledning att vara rädd om man bekämpar den maktutövning som bygger på den starkares rätt.
.
Fru talman, kolleger! Europa bygger på grundläggande rättigheter.
Det gör också den amerikanska konstitutionen, nämligen på våra grundläggande europeiska rättigheter, på tankegods från John Locke och franska revolutionen.
De amerikanska medborgarna kan utkräva våra europeiska rättigheter i sin domstol, vilket har lett till stolthet, självmedvetenhet och förmåga för dem.
Fundamentala rättigheter kan skapa identitet och medborgarskap.
De kan vidare hjälpa individerna att tillvarata de möjligheter som nu uppstår i Europa genom den fria rörligheten, euron och informationstekniken, dvs. de möjligheter som växer fram i den nya ekonomin.
Våra europeiska tillgångar, de kulturella skillnaderna, är lättare att upprätthålla och acceptera om medborgarna vet att de kan utkräva sina rättigheter över hela unionen.
Fri rörlighet kräver helt enkelt stöd av garanterade, grundläggande rättigheter.
En utvidgning utan garanterade rättigheter skulle till och med kunna bli ett misslyckande och försinka vår ekonomiska utveckling.
En bindande stadga är ett oeftergivligt krav och en nödvändighet i en välbehövd konstitution.
Jag vill varna för en anslutning till Europarådets konvention, i synnerhet om det skulle ske utan att det kombineras med en bindande stadga.
Dessa komplikationer bör närmare studeras.
Jag hoppas att vi får en moderniserad, formulerad version av artikel 6 i Europarådets konvention, där man kortfattat och koncentrerat listar våra redan befintliga rättigheter samt lägger till den moderna biotekniken och dataskyddet.
Stadgan skall vara lätt att delge medborgarna och vara tydlig för dem.
Den skall inte vara tudelad eller innehålla en stor mängd hänvisningar.
Stadgan måste vara bindande och inbegripa de europeiska institutionerna.
Det kan inte vara rimligt att medborgarna lämnas skyddslösa mot kränkningar från polisliknande institutioner som till exempel OLAF och Europol!
Detta projekt skapar starkare europeiska individer.
Fru talman! Som föredragande av yttrandet från utskottet för sysselsättning och socialfrågor kommer jag framför allt att koncentrera mig till punkten grundläggande sociala rättigheter.
Grundläggande sociala rättigheter hör oupplösligen till de klassiska grundläggande rättigheterna.
Vad har någon till exempel för nytta av yttrandefriheten om han är fullständigt utesluten från det sociala livet på grund av fattigdom och arbetslöshet?
Det finns grundläggande sociala rättigheter som till sin karaktär är identiska med och således helt enkelt tillhör de klassiska medborgerliga fri- och rättigheterna.
Jag nämner som exempel organisationsrätten och föreningsfriheten som kan vidareutvecklas i rätten till fria förhandlingar om arbetsvillkor och rätten att genomföra kollektiva aktioner.
Dessa rättigheter borde därför ingå som en del av stadgans första del.
I fråga om andra grundläggande sociala rättigheter behövs en länk mellan formuleringen av den grundläggande rättigheten och dess effekter på individen.
Dessa grundläggande rättigheter definieras därför ofta som instruktionsnormer som utarbetas av statsmakter med avseende på sociallagstiftning.
Dessa är dock inte mindre väsentliga som grundelement för stadgan.
När det gäller den kategorin grundläggande rättigheter framträder också ofta de allra tydligaste missförstånden om vad denna stadga nu kommer att innebära på Europanivå.
Det första missförståndet är att EU-stadgan kommer att ersätta de nationella garantierna för skyddet av de grundläggande rättigheterna som om individer hädanefter skulle bli tvungna att vända sig till Europeiska unionen och EG-domstolen i stället för till sina egna myndigheter och domstolar. Och då skulle grundläggande rättigheter i fråga om arbete, bostäder, social trygghet plötsligt bli befogenheter på Europanivå.
Det är det dock inte tal om.
Det gäller för övrigt lika litet för garantierna för yttrandefriheten eller för en rättvis rättegång.
Stadgan finns för att binda de europeiska institutionerna och den europeiska politiken vid dessa grundläggande rättigheter.
Därmed ger jag också direkt en reaktion på ett andra missförstånd som är allmänt spritt.
Det är inte så att stadgan enbart skulle omfatta rättigheter för vilka Europeiska unionen är den första självskrivna behöriga instansen för yrkanden.
Även där unionen inte har några som helst befogenheter kan politiska åtgärder, som direkt eller indirekt vidtas av Europeiska unionen, inkräkta på de grundläggande rättigheterna.
Detta innebär således att grundläggande rättigheter som inte kan garanteras på Europeiska unionens nivå, men som kan kränkas av unionen, också hör hemma i stadgan.
Sedan ytterligare en kommentar om internationella fördrag med avseende på grundläggande sociala rättigheter.
Socialutskottets yttrande nämner ett par: Europarådets europeiska sociala stadga och ILO:s och FN:s centrala konvention.
I ändringsförslag 22 till Duff- och Voggenhuberbetänkandet förespråkar jag en hänvisning i artikel 6 i Fördraget om Europeiska unionen, inte bara till ECHR (Europeiska konventionen om mänskliga rättigheter), utan också till Europeiska sociala stadgan och ILO:s och Förenta Nationernas centrala konventioner.
Ett annat ändringsförslag om en långtgående variant, ändringsförslag 23, anger att anslutning till ECHR borde ske, men även till dessa internationella sociala standarder.
Jag skulle också vilja göra en sista kommentar om nödvändigheten av ett brett samhälleligt stöd och en dialog med samhälleliga organisationer, även efter det att vi har fastställt stadgan.
Vi bör även då föra denna breda diskussion.
Fru talman! Som föredragande av yttrandet från utskottet för kvinnors rättigheter och jämställdhetsfrågor vill jag besvara två frågor.
För det första, vad är det i denna stadga som är aktuellt framför allt för kvinnor i Europa, och för det andra, vad har gender mainstreaming enligt artikel 3.2 i EG-fördraget med denna stadga att göra?
Frågan om jämställdhet mellan könen i Europa lider av, på de områden där den avser en juridisk normformulering, "det bromsande försprångets lag".
Den gamla bestämmelsen om lika lön har gett upphov till ett helt system av lagstiftning med avseende på jämställdhet som nu utgör en del av gemenskapens regelverk.
Dessa juridiskt bindande instrument har gett en enorm stimulans åt jämställdheten mellan könen i medlemsstaterna.
Men genom sitt ursprung i målsättningen för den inre marknaden är alla dessa direktiv och rekommendationer logiskt sett begränsade till sysselsättnings- och arbetsvillkorssfären.
Såsom nyligen visade sig i fråga om paketet med förslag till åtgärder på området bekämpning av diskriminering enligt artikel 13 i Fördraget om upprättandet av Europeiska gemenskapen förekommer det fortfarande en stor tvekan inför att betrakta jämställdhet mellan könen som ett ärande som också kräver åtgärder utanför arbetsmarknaden.
Enligt min mening är det en missuppfattning.
Diskriminering av kvinnor är ett faktum som tyvärr är inherent i vår samhällsordning som sådan.
Därför är det även fortsättningsvis nödvändigt att förankra jämställdhetsprincipen i lag över hela linjen.
Ett otvetydigt erkännande av ett allmänt förbud mot diskriminering på grund av kön i Europeiska unionens kommande stadga om de grundläggande rättigheterna, vilket kombineras med ett införande i själva fördragen, skulle då ge det nödvändiga utrymmet för en ny EU-politik för att främja kvinnans ställning på alla relevanta samhällsområden.
Fru talman! I många diskussioner om de grundläggande rättigheterna förekommer det ganska ofta att kvinnors rättigheter inbegrips under nämnaren särskilda rättigheter.
Kvinnor som samhällskategori nämns då i ett andetag med en massa andra grupper som funktionshindrade, äldre, immigranter etc. Det är mig främmande att hävda att den ena diskrimineringen är värre än den andra.
Att tänka i termer av en hierarki av grundläggande rättigheter är en fallgrop som vi måste undvika.
Men just därför måste vi betona att det i fråga om kvinnors rättigheter inte handlar om rättigheter för en viss människotyp som på grund av sin avvikelse från den manliga normen skulle ha rätt till särskilt skydd.
Lika litet handlar det i fråga om rättigheter för kvinnor om rättigheter som grupp, som om de skulle gå att jämföra med nationella minoritetsgrupper.
Kvinnors rättigheter utgör en fullständig del av de allmänna mänskliga rättigheterna, grundläggande rättigheter eller medborgerliga rättigheter.
Särskilda kvinnorättigheter finns inte.
Det som däremot finns är integrering av könsperspektiv i debatten om de grundläggande rättigheterna.
Angelägenheter som familjens rättigheter kräver gender mainstreaming.
Resten av mitt resonemang kan ni läsa i den skriftliga version som jag kommer att offentliggöra i ämnet.
- (FR) Fru talman! Först av allt vill jag gratulera alla föredragande till deras omfattande arbete.
De har lyckats visa hur viktig denna fråga är för parlamentet, Europa och dess medborgare.
Målet med betänkandet är att ge våra kolleger som ingår i konventet ett tydligt och exakt mandat för Europaparlamentets förväntningar och till våra landsmän förmedla ett starkt vittnesmål om vårt engagemang för att de grundläggande rättigheterna verkligen skall respekteras av unionens institutioner.
Ansvarsområdet för utskottet för framställningar förklarar dess intresse för att stadgan skall utarbetas.
Det stora antal framställningar som utskottet mottar ger en fingervisning om hur medborgarna uppfattar unionen och de rättigheter de utgår från att den skyddar.
Yttrandet från utskottet för framställningar syftar till att belysa önskemål som uttrycks av de européer som vänder sig till parlamentet för att klaga på att en rättighet som beviljas av Europeiska unionen inte respekteras.
Framställarna som vänder sig till oss har en envis och stark övertygelse att de har en samling rättigheter och ger intryck av att den europeiske medborgaren är övertygad om att det redan finns en materiell konstitution för unionen där alla dessa rättigheter finns inskrivna och därmed föregriper besluten från konventet.
I vårt yttrande betonas därför två grundläggande punkter som föredragandena, för övrigt, tycks instämma i.
Till att börja med måste stadgan bli en referenstext för medborgarna.
Detta kräver att den skrivs på ett tydligt och precist sätt i en enda begriplig text.
För det andra har vi stadgans tvingande kraft som bekräftas genom att de erkända rättigheterna effektivt kan fastställas.
Den naturliga konsekvensen av denna strävan är att den framtida stadgan införlivas i fördragen.
Sammanfattningsvis skulle jag vilja säga att det krävs en kvalitativ förbättring för att skydda de grundläggande rättigheterna.
Detta betänkande måste vara ett enhetligt budskap från parlamentet för att rådet och konventet skall kunna motsvara framställarnas förväntningar.
Fru talman! Rådet har utan tvivel velat lyssna på de politiska gruppernas åsikter, vilket jag anser är mycket välkommet.
Jag skulle vilja säga, fru talman, att denna debatt hålls vid ett utmärkt tillfälle.
Den konvention som utarbetar stadgan om grundläggande rättigheter har börjat sitt arbete och jag tror att vi redan har fått upp marschfart.
Vi arbetar nu med innehållet i de civila och politiska rättigheterna, därefter kommer vi att gå in på medborgarskapets rättigheter och de ekonomiska och sociala rättigheterna.
Det är alltså viktigt att detta parlament fastställer mandaten för den delegation som företräder det och även fastställer - vilket jag ser som det viktigaste - det politiska mål parlamentet eftersträvar genom denna stadga om grundläggande rättigheter.
För, faktiskt - och företrädaren för utskottet för framställningar har rätt i det - frågar medborgarna oss ofta: och den här stadga om grundläggande rättigheter, vad skall vi med den till?
De grundläggande rättigheterna är erkända i våra författningar.
Europeiska unionens medlemsstater respekterar de grundläggande rättigheterna.
Det finns en Romkonvention, som domstolen i Strasbourg står som garant för, vilken utgör en sista säkerhet när det förekommer en kränkning.
Varför skall vi ha denna stadga?
Jag tycker att det politiska budskap detta parlament skall ge är väldigt tydligt: stadgan om grundläggande rättigheter är ett extra tillägg till de rättigheter som skyddas av författningarna.
Att vara europé har en positiv tilläggseffekt.
Och just med stadgan vill vi knyta de europeiska institutionerna till en lista med grundläggande rättigheter, och medlemsstaterna till samma grundläggande rättigheter när de införlivar eller tillämpar gemenskapsrätten.

Detta är det politiska budskap vi måste ge: att vara europé är positivt; det lägger någonting till det vi redan har som nationella medborgare.
Jag tycker att det betänkande vi debatterar i dag och som vi kommer att rösta om i morgon gör mycket klart vilka politiska mål detta parlament har.
Vi vill att stadgan inte bara skall bli en förklaring.
Vi tycker inte att det räcker med en förklaring.
Just för att vi vill att medborgarna skall få större rättigheter och garantier, vill vi att stadgan skall införlivas i fördragen.
Det är givet att ett införlivande eller ej i fördragen avgör det arbete som konventet lyckas genomföra.
Det kommer bara att bli det om arbetet blir användbart och kan införlivas i fördragen.
Men jag tycker det är viktigt att detta parlament är medvetet om detta politiska mål när det är dags att skriva stadgan.
Jag tycker också att det är viktigt att säga, vilket görs i detta betänkande, att skyddet av de grundläggande rättigheterna inte på något sätt kommer att påverka det nuvarande skyddet negativt.
Det kommer inte att bli ett dubbelarbete genom Strasbourgkonventionen. låt detta stå klart.
Jag vill trycka på att vi vill ge de europeiska medborgarna en tilläggsgaranti när det gäller tillämpningen av gemenskapsrätten.
Jag anser att vi, genom att hävda de grundläggande rättigheternas odelbarhet, vilket denna resolution gör, eller dess nyskapande karaktär, tar positiva steg mot en förbättring av de europeiska medborgarnas liv.
Därför, fru talman, vill jag avsluta mitt inlägg med att helhjärtat gratulera både föredragandena för betänkandet och föredragandena för yttrandena.
Det är en stilfull punkt att detta parlament gratulerar dem, men jag vill göra det ur en politisk synvinkel och för min grupp, eftersom jag anser att Duff och Voggenhuber, och alla föredraganden av yttranden, har lyckats ge en politisk lösning på det parlamentet behöver just nu.
Därför hoppas jag, fru talman, att omröstningen i morgon bekräftar det goda arbete föredragandena har gjort, genom en massiv röstning för detta betänkande.
Fru talman, herr företrädare för rådet, herr kommissionär, kära kolleger! Jag tror att den diskussion som vi i dag inlett kommer i tid och nyheterna kan varje dag påminna oss om hur brådskande denna stadga är för Europeiska unionen.
Det är i på det stadiet vi nu befinner oss.
En stadga för Europeiska unionen, det betyder i klartext att stadgan kommer att vända sig till våra landsmän, naturligtvis, men även till dem som bor där, personer som passerar unionens territorium...
Det är viktigt.
Det är viktigt när Europeiska unionen upplever stora förändringar , det är också viktigt - och vi vill erinra om det i den text som vi röstar om i morgon, - när vi inleder ett utvidgningsförfarande av unionen till länder där respekten för grundläggande rättigheter har en innebörd, det är slutligen viktigt när vi anser - och det vill vi betona i den text vi skall rösta om i morgon - att unionen passerat stadiet av ekonomisk integration och nu tydligt har inlett ett förfarande med politisk och social integration.
Det skall stadgan bidra till.
Den resolution vi i morgon skall rösta om har definitivt inte som målsättning att ge våra kolleger - och följaktligen mig själv - ett absolut mandat inför konventet eftersom arbetet redan inletts.
Det handlar snarare om att säga vad parlamentet förväntar sig av konventet.
Jag skulle därför vilja betona två punkter.
För det första: vad förväntar vi oss av detta?
Uppriktigt sagt, kära kolleger, om målet var att samla ihop ett konvent, originellt till sin form och sammansättning såsom vi känner till det i dag, för att enkelt leda till tillkännagivande av en text som de tre institutionernas ordföranden undertecknat, tror jag att vi är på fel spår.
Vi vill mer än så.
Det är i den andan som vi arbetar inom konventet, oavsett om det gäller tidsplan eller form.
Min andra punkt gäller innehållet.
Resolutionen innehåller inte mycket i den vägen, men parlamentet har redan vid minst tre tillfällen haft möjlighet att säga vad det väntade sig av en stadga om grundläggande rättigheter.
Det var inte målsättningen i dag, men jag vill ändå påpeka tre saker.
För det första: Om vi samlar en så originell instans endast för att kodifiera gällande rätt bokstavligen tror jag inte vi hade behövt inrätta denna nya organisation.
För det andra: om konventet skall nöja sig med att kopiera hela eller delar av den europeiska konventionen om skydd för de mänskliga rättigheterna för att uttömma frågan om unionen skall ansluta sig till den eller ej, tror jag att vi är inne på fel spår även här.
För det tredje: när det gäller innehållet tror jag att vi här har ett tillfälle att på nytt och på unionsnivå bekräfta ett antal åtaganden som varje medlemsstat kan skriva under på, men som vi måste bekräfta för Europeiska unionens räkning som sådan: nämligen erkännandet av ett antal rättigheter, särskilt på det ekonomiska och sociala området.
Jag bedömer här svårigheten med mandatet såsom det överlämnades till oss i Köln: att erkänna sociala rättigheter som inte bara skulle vara målsättningar.
Men det är också vad som står på spel i det arbete som skall bedrivas inom konventet, och för min grupps räkning vill jag säga att vi fäster stor betydelse vid innehållet i stadgan när det gäller dessa frågor.
I den andan stöder jag fullständigt förslaget nyss från Ieke van den Burg: om unionen ifrågasätter sin anslutning till den europeiska konventionen om mänskliga rättigheter borde den också ifrågasätta anslutningen till den europeiska sociala stadgan.
Avslutningsvis tror jag att Europaparlamentet slagit in på rätt väg för att denna stadga skall bli färdig - vare sig det gäller formen eller tidsplanen - och kunna införlivas under det franska ordförandeskapet.
Den skulle göra det möjligt att i vederbörlig ordning erkänna de grundläggande rättigheterna på den plats de förtjänar i vår egen rättsordning, en ordning som i dag övervakas med stor uppmärksamhet av Europeiska unionens medborgare, men även av de länder som vill bli medlemmar.
Fru talman! Behovet av en bindande stadga är mer politiskt än juridiskt till sin art.
Men det gör det därför inte mindre viktigt. Grundläggande rättigheter intar en underordnad plats i de nuvarande fördragen.
Där som de verkligen behandlas sker detta på ett mycket oöverskådligt sätt.
Detta är oacceptabelt, i synnerhet som Europa också gör anspråk på att vara en gemenskap där vissa värden är centrala.
Stadgan måste därför försäkra medborgaren om att han är skyddad mot inkräktningarna på den alltmer utbredda överstatliga rätten.
ECHR måste i detta sammanhang gälla som miniminorm med särskilda EU-rättigheter ovanpå.
Naturligtvis måste vi göra allt för att lämna de nationella konstitutionerna så intakta som möjligt. Men det går inte att utesluta att dessa kommer att utöva inflytande på de nationella grundlagarna.
Stadgan måste ju kunna ligga till grund för nya grundläggande rättigheter när samhällsutvecklingen så kräver.
Slutligen, fru talman, är det väsentligt att Europeiska unionen ansluter sig till Europakonventionen om mänskliga rättigheter. Strasbourg får ju inte försvagas, utan måste förstärkas.
Kära kolleger! Stadgan om de grundläggande rättigheterna måste vara ett avgörande steg i den europeiska integrationen.
Vi måste ha möjlighet att göra detta till en grundande beståndsdel av den europeiska identiteten som skulle ge Europa det kvalitativa framsteg det fortfarande behöver för att verkligen kunna känna att det existerar.
Jag skulle i det sammanhanget vilja ansluta till mina kolleger och erinra om att stadgan måste få en tvingande utformning. Medborgarna skulle ha svårt att förstå att Europeiska unionen arbetar med en definition av grundläggande rättigheter som inte skulle garantera något juridiskt.
Grundläggande rättigheter, och jag betonar det ordet, kan bara vara obligatoriska, annars skulle den europeiska integrationen i mångas ögon förlora sin grundläggande karaktär.
Den framtida stadgan måste alltså införlivas i fördragen, i samband med nästa regeringskonferens, sannolikt den sista med femton medlemsländer.
Frankrike, som i allas ögon gör anspråk på att vara de mänskliga rättigheternas fädernesland, måste absolut utnyttja sitt ordförandeskap under andra halvåret av 2000 för att föra upp denna ändring av fördragen på dagordningen.
Det är vår högtidliga uppmaning till den franska regeringen.
Men det finns två punkter som jag här tänkte ta upp.
För det första vill jag betona att stadgan måste utveckla konceptet med europeiskt medborgarskap med avseende på hemvist.
Vi behöver mer än någonsin undvika att det samtidigt i Europa förekommer olika kategorier personer som åtnjuter bestämda rättigheter.
Hur skulle man exempelvis kunna acceptera att en algerier som arbetar och betalar skatt i Frankrike sedan trettio år inte får rösta i de europeiska kommunalvalen, medan en europé som sedan sex månader bor i ett annat av Europeiska unionens länder får delta?
Stadgan måste göra allt för att utveckla definitionen av europeiskt medborgarskap utifrån begreppet hemvist.
För att de rättigheter vi fastställer skall vara grundläggande måste de tillämpas på alla.
För det andra skulle jag vilja betona att det är brådskande att i stadgan föra in ett effektivt skydd för datalagrade personuppgifter.
Europaparlamentet röstade förra månaden för ett ändringsförslag där man kräver att ett utskott för databehandling och europeisk frihet skall inrättas.
Men ett sådant kan bara existera om det vilar på en fast rättslig grund.
Stadgan måste därför fastställa begränsningar för innehållet i register, tillåtna medel för insamling av information och villkor för tillträde till uppgifterna.
När vissa system för kommunikation och spionage fördöms måste vi garantera medborgarnas rättigheter inför nya europeiska instanser som utvecklas, garantera medborgarens rättigheter via en parlamentarisk kontroll men också konsumentens rättigheter inför nya marknadsföringsmetoder på Internet.
Det är mycket som står på spel för att garantera de grundläggande friheterna under 2000-talet.
Fru talman! Mitt inlägg blir definitivt annorlunda jämfört med föregående talares, för jag skulle vilja visa er att den stadga för grundläggande rättigheter för Europeiska unionens medborgare, såsom den målas upp i betänkandet av Duff och Voggenhuber från Europaparlamentet, i verkligheten skulle bli en stadga som minskar de grundläggande rättigheterna.
Man föreslår oss i betänkandet att föra in de medborgerliga rättigheter som hittills fastställts på nationell nivå i en enhetlig, detaljerad och tvingande europeisk stadga, vars tillämpning skulle kontrolleras och alltså tolkas av Europeiska gemenskapernas domstol.
Innan jag går vidare skulle jag vilja betona att i den församling, som utgörs av Europeiska rådet i Köln och som samlats för att förbereda ett förslag till stadga, är jag inte säker att samtliga övriga deltagare som företräder stats- och regeringschefer och nationella parlament instämmer i denna ståndpunkt från Europaparlamentet.
Det jag nu tänker säga gäller därför bara betänkandet från Duff och Voggenhuber.
För stadgans förespråkare är uppenbarligen försvaret av de grundläggande rättigheterna, som för övrigt är väl skyddade i Europa för närvarande, vad man än säger, bara en förevändning för att dölja en annan rent ideologisk målsättning: att tillhandahålla en första början till en europeisk konstitution, som utmynnar i en superstat, trots att Europas folk i sin helhet vare sig vill ha det ena eller det andra.
Och de har rätt, för denna detaljerade och obligatoriska stadga, som för hela Europa ger enhetliga definitioner av medborgarnas rättigheter, skulle lägga ett stramt rättsligt lock av regler över varje folk, regler som inte helt skulle vara deras.
Om vi säger att en sådan stadga skulle minska medborgarnas rättigheter så är det av tre skäl.
För det första: under förevändning att bättre försvara medborgarna skulle den avlägsna dem från den plats där deras rättigheter fastställts.
Den skulle försvaga den kontroll de i dag har.
Den skulle leda till att ett folk inte längre skulle kunna ändra sina medborgares rättigheter utan godkännande från fjorton andra, ett kvävande system som är dåligt anpassat till Europas utformning och intressen, vilket jag förklarat i den minoritetsuppfattning som bilagts betänkandet.
Vidare skulle stadgan erbjuda en ny förevändning för en vansinnig likriktning av de medborgerliga rättigheterna i Europa.
Det förvånar mig för övrigt att regeringarna accepterar det.
Har de inte tagit lärdom av det förgångna?
Vill de, jag talar exempelvis här om den franska regeringen, i morgon få tjugo problem på halsen samtidigt, i likhet med jägarnas problem?
Slutligen skulle stadgan ha en tendens att kringgå gemenskaper och i första hand den nationella gemenskapen, som innebär mycket värdefulla rättigheter för medborgarna, eftersom det är där som den mest verkliga och berättigade demokratin uttrycks.
Vi befinner oss mitt i det som vi kallat processen med att minska rättigheterna.
Denna process skulle för övrigt kunna gå mycket längre än man tror, eftersom en rad hjälpsökande och minoriteter har börjat göra sig påminda, eftersom de mycket väl förstår att om stadgan blir enhetlig och tvingande och dessutom antagen under tveksamma villkor för den s.k. europeiska demokratin, skulle den under kommande år kunna utgöra den svaga länken i den demokratiska kedjan.
Gruppen Unionen för nationernas Europa anser därför att stadgan, om det nu blir en, borde vara mycket kort och enbart ställa upp de viktigaste värderingarna, de grundläggande principerna för Europas länder i form av politiska uttalanden.
Man skulle för övrigt kunna tänka sig att kandidatländerna i slutet av detta år ansluter sig till den, i syfte att visa att de verkligen omfattas av de europeiska värderingarna.
I så fall borde stadgan tillkännages gemensamt av de nuvarande och framtida medlemmarna.
Fru talman!
Vad som är säkert är att vi under alla omständigheter måste undvika att, under förevändning att bygga upp det postnationella Europa som Duff så hett önskade nyss, påtvinga Europas länder en enhetlig och tvingande text som skulle uppfattas som ett angrepp på de nationella demokratiernas valfrihet.
Varje land måste även fortsättningsvis fritt kunna välja sina regler, i enlighet med sin kultur och sin egen utveckling.
Vi skulle önska att den regeringskonferens som nu inleder sitt arbete hela tiden håller i minnet den viktiga regeln om respekt för de nationella demokratierna.
Fru talman! Som företrädare för Lega Nord som jag företräder i denna församling, är det med glädje jag kan konstatera att vi nu äntligen har kommit fram till att definiera en europeisk stadga om grundläggande rättigheter.
Jag vill gärna påminna om att det var just här, på franskt territorium, för ett par sekel sedan, som man började formulera och definiera dessa rättigheter, och därefter, i Nordamerika, under samma tidsperiod, formulerades dessa rättigheter för första gången i formella dokument i form av olika staters konstitutioner, och inte bara i filosofers och tänkares böcker.
I själva verket verkar det som om Europeiska unionen har halkat efter, men tiden kan återvinnas tack vare det här "programmet".
Jag kallar det "program" för det handlar naturligtvis bara om ett förslag.
Vi vet fortfarande inte vad vi skall fylla programmet med.
Betänkandet återger ett par av huvudpunkterna, det är sant, men sedan skulle vi gärna vilja bedöma hur den definitiva texten blir.
Det är viktigt att vi får denna stadga, för oavsett övriga konventioner och fördrag, så hotas mänskliga rättigheter alltid, även inom unionen; jag tänker till exempel på dem som i Italien skulle vilja eliminera eller skära ner på möjligheterna att överklaga i brottmål; jag tänker, till exempel, på rätten till fria val, en rätt som töms på innehåll när, till exempel, medborgarna i en av unionens medlemsstater, som fritt har röstat på ett visst sätt, därefter ser sitt land säljas ut som en följd av valresultatet.
Jag anser att man fullt ut och för alla måste respektera medborgarnas rätt att rösta för den man vill, utan att därefter genomföra politiska sabotage gentemot de regeringar och de länder som uppkommer som resultat av sådana val.
Det handlar dessutom inte bara om medborgarnas rättigheter; även kollektivets rättigheter måste definieras tydligare, folkens rättigheter, de folk som hotas, å ena sidan, av globaliseringen, som vill jämna ut allt, och, å den andra, av återgången till en centralistisk och förtryckande nationalstat; enligt vår mening borde man i stället öppna vägen för ett folkens Europa, folk som erkänns även utanför ramen för de stater som existerar i dag.
Framför allt måste man ändra några av reglerna i vissa strafflagar, som till exempel artikel 141 i den italienska strafflagen, som faktiskt dömer den till livstids fängelse som verkar för att få till stånd en utbrytning.
Med detta vill jag inte säga att en utbrytning nödvändigtvis skulle vara något önskvärt, men jag vill hävda rätten för den som så önskar att verka för en utbrytning med fredliga medel för att bekräfta och för att tillämpa den rättighet som erkänns i FN:s stadgar, som erkänns i slutdokumentet från Helsingforskonferensen och - hoppas jag, och i strid med vissa strafflagar - som även kommer att erkännas i Europeiska unionens stadga över grundläggande rättigheter.
Fru talman! Såsom framgår av det låga deltagandet vid det senaste valet lever inte "Europa" hos medborgarna.
Vi kan inte förbättra detta genom att ge medborgarna en stadga med grundläggande rättigheter.
Medborgarna måste se att de europeiska institutionerna verkligen agerar i deras intresse och inte bara är inriktade på att öka sin egen makt.
Om så sker kommer människornas förtroende att växa mer än vad som någonsin kan uppnås genom en massa tjusiga förklaringar eller stadgor.
Pretentionen att det går att skapa en allomfattande stadga, där alla grundläggande rättigheter som gäller för närvarande kan få en plats, delar vi inte.
Ett sådant dokument kan och kommer aldrig att kunna skapas, och att sträva efter det är säkerligen ingen uppgift för Europeiska unionen.
Det som vi inom unionen måste sträva efter är samarbete på grundval av respekt för den egna identiteten hos folk och stater.
Fastställandet av grundläggande rättigheter måste ske där de kan skyddas så effektivt som möjligt och där de är inbäddade i samhällsordningen. Det är i medlemsstaterna.
Det är likaledes av största vikt att den externa tillsynen av skyddet för de grundläggande rättigheterna, i form av ECHR och domstolen i Strasbourg, förblir intakt.
En juridiskt bindande stadga skadar oundvikligen integreringen av grundläggande rättigheter i medlemsstaterna och undergräver den roll och den auktoritet som tillkommer ECHR och domstolen i Strasbourg.
Om det ändå blir en stadga skulle vi med kraft vilja plädera för att denna enbart skall gälla för unionens institutioner.
De enda artiklar som får införas måste innehålla ett förnuftigt budskap till de europeiska institutionerna.
Vaga instruktionsnormer eller rättigheter på politikområden där unionen inte har någon befogenhet måste uteslutas.
Slutligen, grundläggande rättigheter bygger på den mänskliga värdigheten.
Människolivets verkliga värde går dock aldrig att verkligen förstå om insikten om Gud, skaparen av allt, således även av människan, går förlorad.
Herr talman! Jag är bestört över att 14 medlemsstater har fördömt Österrike, och ser den planerade stadgan för de grundläggande rättigheterna som en möjlighet att föra Europeiska unionen närmare medborgarna.
Jag är därför positiv till den.
Unionen vill med skapandet av denna stadga dokumentera att den respekterar medborgarnas rättigheter och sörjer för den enskildes välbefinnande.
Men samtidigt har intrycket uppstått bland allmänheten att Europeiska unionen inte ens respekterar den enskilda statens - om ni så vill - grundläggande rätt till en suverän regeringsbildning.
Samtidigt har också det intrycket uppstått bland allmänheten att 14 medlemsstater i gemenskapen inte hållit sig till det regelverk de själva beslutat om, och kränkt solidaritetsplikterna.
Jag frågar er: Hur skall en union, som utan att i förväg ha lyssnat till de berörda parterna och utan rättslig grund beslutar om sanktioner genom att basera sig på förutfattade meningar, kunna framställa det som trovärdigt att de grundläggande rättigheterna betyder mer för unionen än att vara enbart en läpparnas bekännelse?
I den europeiska befolkningens Europamedvetande har de fjortons beslut åstadkommit stor skada.
Och jag anser att det är mer än tvivelaktigt att denna skada skall kunna kompenseras genom en stadga om de grundläggande rättigheterna.
Herr talman! I åratal har Europaparlamentet, och även vår grupp, krävt en god beskrivning av de grundläggande rättigheterna för de europeiska medborgarna i de europeiska fördragen.
Dessa krav restes i samband med Maastrichtfördraget, de restes i samband med Amsterdamfördraget.
Jag påminner i detta sammanhang också om det betänkande som jag skrev tillsammans med Dury som förberedelse inför Amsterdamfördraget.
Detta krav restes där också.
Där gjorde vi för övrigt också våra första framsteg, för vår formulering om en antidiskrimineringsartikel togs så gott som helt och hållet över i Amsterdamfördraget.
På toppmötet i Köln senare belönades också parlamentets bredare begäran.
Då föreslogs ett konvent för att utarbeta en stadga för de europeiska medborgarnas grundläggande rättigheter.
Dagens fråga är framför allt: vad skall det stå i denna stadga, och vilken rättskraft skall denna stadga få?
Vad det senare beträffar vill jag otvetydigt uttala mig för att en stadga upptas i fördragen och för en stadga som är bindande för medborgare vid de europeiska domstolarna.
Vi får inte producera några tomhylsor; det kan våra medborgare för övrigt utan svårighet genomskåda.
Vad innehållet beträffar måste stadgan ansluta till de befintliga fördragen, såsom Europeiska konventionen om skydd för de mänskliga rättigheterna av Europarådet.
Jag anser för övrigt också att unionen så snabbt som möjligt måste ansluta sig till denna konvention.
Stadgan måste i vilket fall gå in på medborgarnas grundläggande rättigheter, på de politiska rättigheterna, på de sociala rättigheterna och enligt min mening även på minoritetsgruppers rättigheter, och den måste vara ett komplement till det som vi redan har.
Den får inte vara någon upprepning.
I det sammanhanget måste man framför allt tänka på nya hot i framtiden, såsom på informations- och bioteknikområdet och på skyddet för den miljö som också människan utgör en del av.
Herr talman! Minoritetsgruppers rättigheter verkar att bli en av de svåraste delarna i stadgan, och eftersom detta såväl i det förflutna som i framtiden var och även kommer att förbli ett av Europas största problem pläderar jag för att grundläggande rättigheter för minoritetsgrupper skall tas upp i stadgan.
Kanske kommer jag själv att lägga fram ytterligare en text om detta.
Men det allra viktigaste, herr talman, är att stadgan får rättskraft, att den upptas i fördraget och att våra medborgare blir förvissade om att även Europeiska unionen tar deras grundläggande rättigheter på allvar och vill försvara dem upp till den högsta rättsliga nivån.
Herr talman! Jag önskar bara yttra mig i frågan om införlivandet av stadgan i fördragen.
Europaparlamentet har uttalat sig tydligt för en sådan integration, i övertygelsen om att detta är den enda vägen om man vill garantera stadgans juridiska värde och för att stärka skyddet av rättigheterna även när det gäller jurisdiktionen, och göra så att unionens domstol får behörighet att avgöra frågor som gäller stadgan.
Regeringarna, och för deras räkning även rådet i Köln, lämnade frågan öppen, de har inte helt avvisat den.
De lämnade frågan öppen om och hur man skall integrera stadgan i fördragen.
Vi anser att rätt tillfälle att avgöra frågan är regeringskonferensen, och att detta tillfälle inte får gå förlorat.
Det finns, kan man säga, två parallella processer.
Det är kommissionen som skall utarbeta förslaget till stadgar i tillräckligt god tid för att regeringskonferensen skall kunna besluta om ett införlivande med fördragen.
Låt mig i det sammanhanget säga till rådets företrädare, den portugisiske ministern för Europafrågor, att regeringskonferensen redan nu borde förbereda sig för detta.
Om stadgan är färdig bör regeringskonferensen vara redo att fatta beslut om dess införlivande med fördragen.
Som alla vet bör detta enligt Europaparlamentets uppfattning utgöra ett steg på vägen mot att skapa en konstitution för unionen.
Jag vet mer än väl att på senare tid är detta ett begrepp som har betraktats med misstänksamhet; man är rädd för att använda det, eller man föredrar i alla fall att inte göra det.
Ibland känner jag mig en aning förvirrad eftersom det parlamentariska utskott som jag leder har bytt namn från "utskottet för institutionella frågor" till "utskottet för konstitutionella frågor".
Och ändå tror jag att man måste gå i den här riktningen och att detta inte alls innebär att man frambesvärjer anden, spöket den europeiska superstaten; jag hävdar att detta på intet sätt ifrågasätter värdet av de nationella konstitutionerna, på samma sätt som, enligt fördragen, det europeiska medborgarskapet inte ersätter, utan kompletterar de olika nationella medborgarskapen.
I Köln tog regeringarna ett modigt steg när de startade arbetet på att utarbeta en stadga över grundläggande rättigheter; nu får de inte ångra sig, de får inte backa, utan de måste fullt ut ta konsekvenserna av detta.
Ärade kolleger, när vi talar om grundläggande rättigheter diskuterar vi konstitutionella frågor.
Integreringen av stadgan över rättigheter i fördragen är en logisk konsekvens av det beslut som fattades i Köln, och om vi ser till medborgarna, möjligheten att de blir delaktiga i det europeiska uppbyggnadsarbetet, möjligheten att de fullt ut skall känna igen sig i unionens utformning, dess principer, dess värderingar, dess institutioner.
Herr talman! Jag vill uttrycka mitt kraftfulla stöd till den slutsats som Napolitano kom fram till alldeles nyss.
När man tänker på det, är det underligt att man kan tro att stora institutioner av denna typ kan tänkas kapabla att existera utan någon form av författning.
Vi existerar uppenbarligen och därför har vi uppenbarligen redan någon form av författning.
Frågan är: Har vi en lämplig författning och vilket slags författning vill vi ha?
Att säga att vi behöver en författning är inte samma sak som att säga att Europeiska unionen bör ha en statsliknande författning, därför att unionen är ingen stat och den håller inte på att bli en.
Vi håller därför alla med om att det bör ske ett lämpligt erkännande av rättigheter i unionen och att detta bör vara bindande för unionens organ och institutioner.
EU:s organ och institutioner har fått alltför stora maktbefogenheter, utan att i sin tur stå under lämplig kontroll, vilket en rättighetsstadga skulle förutsätta.
Det finns emellertid en risk.
En av Europeiska unionens stora framgångssagor är det sätt på vilket Europeiska gemenskapernas domstol, i synnerhet när andra institutioner var blockerade, lyckades att bygga upp idén med ett Europa som en gemenskap som skall styras med hjälp av lagstiftning.
Om vi skapar en rättighetsstadga som överbelastar domstolen, som får alla att bana väg till Luxemburg varje vecka, kommer vi att förstöra syftet.
Vi måste se till att det huvudsakliga sättet att få sina rättigheter prövade går genom de nationella domstolarna och genom en övervakande domsrätt som utövas på gemenskapsnivå.
Om vi inte lyckas med det, kommer vi att misslyckas med allt annat.
Konventionerna handlar ju om förhållandet mellan stater och medborgare, och eftersom EU inte är en stat är det ett problem att EU i ökande omfattning agerar och får befogenheter som en stat.
Det uppstår därmed ett tomrum i samband med grundläggande rättigheter, och detta tomrum skall naturligtvis fyllas igen.
Men i vår iver att göra gott riskerar vi att ställa till med mycket skada.
EU befinner sig i en valsituation.
Skall vi säkra våra egna rättigheter, skall vi stänga in oss själva eller skall vi stärka de mänskliga rättigheterna i hela Europa?
EU får inte bli en konkurrent till de befintliga domstolarna, som t.ex. domstolen för mänskliga rättigheter här i Strasbourg.
Detta skulle försvaga denna, till skada för situation för de mänskliga rättigheterna i hela Europa.
Enligt min uppfattning skall alltså EG-domstolen hållas utanför projektet om grundläggande rättigheter.
I stället borde EU ta Strasbourgs dom på allvar och kräva att nuvarande och kommande medlemsstater ratificerar Europeiska konventionen om mänskliga rättigheter, ILO-konventionerna och de viktigaste FN-konventionerna och också låta ekonomiska avtal och tullavtal vara beroende av att parterna följer dessa konventioner.
På sådant sätt stärker EU de befintliga konventionerna och det finns det behov av.
Jag vill stämma in i mina kollegers gratulationer till de två föredragandena, trots det faktum att jag inte håller med om allt som de slagit fast och föreslagit.
På samma gång har de fått en omöjlig uppgift genom att försöka ge sig på det omöjliga.
Under min korta talartid vill jag koncentrera mig på en särskild fråga som föregående talare har nämnt, och även andra talare, dvs. den möjliga konflikt som kan uppstå mellan denna stadga och Europeiska konventionen om de mänskliga rättigheterna.
Låt oss inte glömma att alla medlemsstater har ratificerat Europeiska konventionen om de mänskliga rättigheterna, införlivat den i sina egna nationella lagstiftningar och är bundna av de beslut som fattas av Europeiska domstolen för de mänskliga rättigheterna i Strasbourg.
Under de senaste 50 åren har den europeiska konventionen, i och med domstolens beslut, vuxit och utvecklats till att ta sig an nya rättigheter, nya uppgifter och nya friheter som utvecklats i takt med samhällets utveckling.
Det är också så, om nu inte ledamöterna skulle känna till det, att enligt en strikt rättslig tolkning ersätter gemenskapslagstiftningen alla konstitutionella bestämmelser eller alla andra nationella rättsliga bestämmelser i alla medlemsstater.
Om denna stadga skulle införlivas i fördragen, skulle den därför ersätta Europeiska konventionen om de mänskliga rättigheterna, den skulle ersätta alla nationella konstitutionella bestämmelser och dessutom skulle den ersätta alla nationella rättsliga bestämmelser.
Samtidigt som det är viktigt att var och en av oss kämpar för de omistliga fri- och rättigheter som åtnjuts av varje enskild medborgare, såväl som av medborgargrupper, tycker jag därför att det finns ett bättre sätt att ta itu med detta problem än genom en stadga, dvs. genom införlivandet av konventionen i gemenskapslagstiftningen och dess genomförande på nationell medlemsstatsnivå.
Herr talman, kära kolleger! Med detta förslag till stadga och några andra betänkanden som kammaren skall diskutera i morgon har vi gått in i en ny fas av den europeiska integrationen, den europeiska integrationens "dadaistiska" period, den som föraktar verkligheten och hela tiden eftersträvar moraliskt berättigande.
Ni ifrågasätter det transcendentala och det sublima eftersom ni förväxlar moralism med moral - Goethe sade för övrigt att moralism är motsatsen till moral - och formalism med rätt.
Ni måste förstå att vi inte ifrågasätter förekomsten av mänskliga rättigheter utan att dessa måste beaktas bland andra rättigheter och att samtliga dessa rättigheter skall bidra till att utforma det allmänna intresset.
Det är just det allmänna intresset som är den viktigaste regeln för den politiska verksamheten och inte tidsandan, föreställningens värld, "mediagogin", eller svagheten som satts i system.
De mänskliga rättigheterna är för övriga bara en fråga, en förevändning som de här närvarande talarna - liksom pseudokonstnären Duchamp - i allmänhet struntar i.
En förevändning när själva titeln på förslaget till stadga talar om grundläggande rättigheter " för " Europeiska unionen i stället för grundläggande rättigheter "i" Europeiska unionen.
Ni försöker åstadkomma en början till en konstitution som inte står att finna, eftersom ni i verkligheten befinner er i en återvändsgränd, och ni vet mycket väl att den europeiska integrationen blivit ett otroligt predikande av texter och uttalanden.
Socialdemokraterna glömmer bort folket och gömmer sig skamligt bakom de mänskliga rättigheterna. Och de förstulna liberalerna blir socialdemokrater.
Men folket bryr sig inte om palinodier och kommer endera dagen att förkasta dem, eller också kommer Västvärlden att försvinna.
Herr talman! Frågan som vi hört flera gånger under denna debatt är: vad skall en stadga om mänskliga rättigheter tjäna till när det redan finns en, och till och med flera, universella konventioner för mänskliga rättigheter, en europeisk konvention om mänskliga rättigheter, när de mänskliga rättigheterna återfinns i samtliga medlemsstaters grundlag, i kandidatländernas och i allmänhet i samtliga länders grundlag, även där man inte respekterar dem.
Säkerligen inte, vilket man tidigare sagt, till att förbättra eller förstärka de mänskliga rättigheterna inom den europeiska integrationen.
Nej, vi måste berömma Berès för att nyligen tydligt ha givit denna debatt en mening som innebär en fullständigt grundläggande kursändring för den europeiska integrationen: övergången från ett ekonomiskt, kommersiellt, och handelsmässigt Europa till ett politiskt och institutionellt Europa.
Naturligtvis är stadgan om de grundläggande rättigheterna ett första steg i denna riktning, men precis som med allt som kännetecknar den europeiska integrationen, är åtgärden sned, dold, krokig, jag skulle nästan vilja säga "jesuitisk".
Det handlar inte om en grundlag och dess innehåll utan om en stadga för mänskliga rättigheter som naturligtvis är en början till en grundlag, eftersom det är underförstått att ur inledningen till grundlagen skulle eventuellt en grundlag uppstå och sedan eventuellt en stat.
Vad som är intressant i detta - och vi måste på nytt hedra Berès för hennes klarsyn och ärlighet, även om, och det vet hon, jag inte alls instämmer i ändamålet - är att hon tenderar att fastställa principerna för de europeiska samhällena eller samhället av mänskliga varelser som lever i Europeiska unionen.
När Berès talar om rättigheter som tillämpas inte bara på medborgare utan också på personer som är på genomresa eller bor i ett land, tar hon upp en fråga som jag tror kommer att utvecklas i de texter som överlämnats och som kommer att överlämnas till parlamentet, nämligen vilken grund av rättigheter som skall styra Europeiska unionen?
Är det medborgarskapet i den mening vi traditionellt avser, med rättigheter som på ett specifikt sätt kännetecknar de människor som tillhör ett givet samhälle?
Eller kommer det att handla om rättigheter som utvidgas till andra än medborgare i egentlig mening, med en glidning, eller åtminstone en början till glidning, mellan demokrati grundad på medborgarskap och demokrati grundad på lika behandling av individer som lever, bor eller reser genom Europeiska unionens territorier?
Jag tror att det är ett problem som vi bara ser början på, men det förefaller mig absolut grundläggande att se början för att sedan kunna följa tråden.
Herr talman! Samtidigt som jag gratulerar föredragandena till deras arbete är jag rädd att, eftersom vägen till helvetet är stenlagd med goda föresatser, detta även är fallet med denna stadga.
De europeiska nationerna kan vara stolta över sin historia när det rör de mänskliga rättigheterna; men har de behövt stadgor?
Förenade kungariket ledde världen i kampen för att avskaffa slaveriet, men den enda stadga - den kallades faktiskt just så - som vi någonsin haft i Förenade kungariket undertecknades i Runnymede av kung John år 1215.
Det finns naturligtvis undantag, undantag som är så allvarliga att Europa har ett ansvar att göra vad man kan för att se till att de omänskliga och grymma dåd som skett under historiens gång aldrig upprepas.
Men tillför denna stadga något till det som vi redan har?
Tillför den något till eller ersätter den konventionen om de mänskliga rättigheterna som alla EU:s medlemsstater undertecknat, eller tillför den bara ytterligare ett rättsforum, som ger de glada juristerna ett lukrativt val mellan EG-domstolen och domstolen för de mänskliga rättigheterna?
Varför inte bara en enkel förklaring om mänskliga rättigheter enligt artiklarna 6 och 7 i fördraget, utan behov av en stadga för rättstvister?
Kan de mänskliga rättigheterna skyddas på ett lämpligt sätt av en domstol som redan har en tung arbetsbörda och ofta fattar beslut långt efter det att händelserna inträffat?
Syftar denna stadga endast till att bli en kostsam skadeståndsfördelare i tidens fruktansvärda fullbordan?
Försöket att säkerställa de grundläggande mänskliga rättigheterna sker i all välmening, men en stadga för rättstvister och byråkrati resulterar med all säkerhet i ytterligare en väg till helvetet.
Herr talman! Varför behöver vi en dylik stadga?
Det är helt klart inte, som Berthu har sagt, för att skapa en europeisk superstat, utan mer, som Berès har sagt, för att klargöra för dagens och morgondagens medborgare att vi nu tillhör en värdegemenskap: Värden som grundas på demokrati, frihet, rättvisa, solidaritet och respekt för mångfald, värden - och jag riktar mig till fru Garaud - som förenar européerna över gränserna, från norr, söder, öster och väster i gemenskapen.
Den stora frågan är inte om vi behöver en dylik stadga, utan vilken status den bör ha.
En del har menat att stadgan helt enkelt skall samla, i läsbar form, alla de rättigheter som för närvarande finns i Europeiska unionen.
Detta skulle vara en värdefull handling: Det finns helt klart ett problem när det gäller medvetenheten om medborgarnas rättigheter.
Många medborgare känner inte till vilka rättigheter det finns i dag.
Ett dokument som tydligt fastställer dessa rättigheter och som klargör var och hur man kan utöva dessa rättigheter, skulle vara värdefullt.
Men om detta var det enda vi skulle formulera under konventionen, borde vi ha överlåtit det åt en grupp akademiker, som uppriktigt sagt skulle ha gjort det bättre än en grupp bestående av 60 politiker.
Jag har förstått att vi har en grupp bestående av 60 politiker som arbetar på konventionen, eftersom det är vår plikt att identifiera luckor i de befintliga rättigheterna, att identifiera svagheter i de befintliga strukturerna och visa en politisk vilja att justera dessa svagheter.
Stadgan måste alltså fylla eventuella luckor i de befintliga rättigheterna, och den måste vara bindande för Europeiska unionens institutioner.
Det är emellertid tydligt att inte alla rättigheter kommer att vara likställda, åtminstone inte när det gäller sättet på vilket de skall tillämpas.
Rättigheterna måste organiseras i två kategorier.
Det måste finnas en lista över rättigheter som direkt kommer att upprätthållas av domstolarna, men det måste också finnas en lista över allmänna rättigheter som gemenskapsinstitutionerna och andra måste ta hänsyn till när de utarbetar politiken; vissa vid domstolen, vissa helt enkelt som en bakgrund utgörande en värdefull grund när vi fattar andra beslut.
Något som är helt klart och som förenar de flesta i denna kammare som vill ha en dylik stadga, är att den måste finnas i fördragen.
Om den skall påverka medborgarna, måste den finnas i Europeiska unionens fördrag.
Herr talman! Jag vill särskilt tacka föredragandena och utskottet för konstitutionella frågor för att de har åstadkommit ett ställningstagande för att Europeiska unionen skall ansluta sig som en part till Europarådets konvention om skydd för de mänskliga rättigheterna.
Jag hoppas att den här ståndpunkten bevaras i plenarsammanträdet i morgon, eftersom den kommer att vara av väsentlig vikt om man vill undvika förväxlingen mellan flera olika system för grundläggande fri- och rättigheter.
Jag skulle vilja ta upp förstärkningen av allmänhetens politiska rättigheter med hjälp av den här stadgan om grundläggande rättigheter.
Hittills har man enligt min mening talat mindre om dessa.
Om vi emellertid tittar på vad en medborgare i Europeiska unionen i dag kan göra, på vilket sätt hon kan påverka beslutsfattandet, har hon inte särskilt många möjligheter.
Närmast kan hon delta i valen som kandidat och hon kan rösta i ett annat EU-land.
Men varför skulle vi inte med den här stadgan skapa några nya institutioner och instrument, genom vilka en medborgare verkligen kan påverka?
Varför skulle vi inte ta fasta på tanken att ett visst antal medborgare - låt oss säga från tre olika EU-länder - skulle kunna ta ett medborgarinitiativ som sedan kanaliserades via Europaparlamentet?
Varför skulle vi inte se in i framtiden, att det är allt viktigare att medborgarna även på andra sätt kan direkt delta i beslutsfattandet?
Här skulle stadgan om grundläggande rättigheter enligt min mening ha en synnerligen naturlig dimension som hittills inte särskilt mycket debatterats.
Europa har under det gångna seklet genomlidit två fruktansvärda krig, enorma tragedier, men samtidigt har vi bevittnat en allt intensivare, oemotståndlig utveckling när det gäller civila, kulturella och sociala framsteg.
Genom sin kamp har de arbetande massorna erövrat och befäst avancerade resultat som skydd för sina rättigheter, resultat som samtidigt varit avgörande för demokratins utveckling.
Det är förvånande och nedslående att det i detta dokument saknas preciserade och tydliga hänvisningar till de sociala rättigheter som i verkligheten är den mest betydelsefulla substansen i den omfattande demokratiska process som har befästs i Europa under det gångna seklet.
Jag tänker på viktiga rättigheter, utan vilka demokratin inte längre är en demokrati: tankefrihet, yttrandefrihet, pressfrihet, föreningsfrihet osv., är det ramverk som bär upp demokratin, men inuti det ramverket, tack vare det ramverket, borde det växa fram ett vitalt och konkret innehåll som kan förena friheten med rättvisan på ett fullödigt sätt.
I ett dokument som detta får det framför allt inte saknas en klar och otvetydig hänvisning till rätten till arbete.
Det bör inte saknas, det får inte saknas.
De sociala rättigheterna har nämnts, men de måste utvecklas, förtydligas, konkretiseras: rätten till arbete, rätten till hälsa, rätten till utbildning, rätten till bostad, till pension, med andra ord rätten till ett liv, ett liv som alla borde kunna leva med samma möjligheter, i enlighet med principerna om liberté och égalité som har gett liv åt vår historia under flera hundra år.
Därför ber jag Europaparlamentet att godkänna de få, utförliga ändringsförslag som Kaufmann och jag själv har lagt fram.
Herr talman, ärade rådsordförande, herr kommissionär! Den enda riktigt väsentliga i idén om en stadga om de grundläggande rättigheterna i unionen är försöket att, under skenbar generositet, ta ett steg mot en så kallad konstituering av fördragen eller, mera direkt, mot en europeisk stats europeiska författning.
Därför instämmer vi inte med förslaget.
Det är inte innehållet i stadgan som står på spel.
Vi kommer från ett land vars författning har en av de mest omfattande uppräkningar som finns av de grundläggande rättigheterna.
Vi tillhör dessutom ett beprövat parti när det gäller kampen för demokrati, och vi har alltid menat att försvaret av de mänskliga rättigheterna är det absolut viktigaste.
Vi motsätter oss dock förslaget eftersom vi ser idén med den här stadgan som en slags federalismens "Trojahäst", som en politisk fälla som framför allt kommer att få andra tunga politiska och juridiska konsekvenser för Europas stater och befolkning.
Vi tror inte att det är bra, och vi tror framför allt inte att det är lämpligt att just nu rubba fördragens jämvikt.
Tvärtom är den tid vi lever i och de utmaningar vi ställs inför av sådan karaktär att vi menar att det är än viktigare att ta fördragen i försvar och återigen slå in på den exakta och säkra väg som en gång utstakades av grundarna och som har fört oss hit.
Europeiska unionen behöver inte stadgan om de mänskliga rättigheterna av en mycket enkel anledning: Europeiska unionen har inga problem med de grundläggande rättigheterna.
Det Europa vi alla tillhör kan i mångt och mycket liknas vid de grundläggande rättigheternas kulturella vagga.
Eftersom det inte finns några problem, så är stadgan inte till någon hjälp.
Kan inget lösas så är stadgan uppenbarligen ett problem.
Först och främst för att den delar upp oss i två läger, när vi i själva verket borde vara enade, och sedan för att vi kan komma i överläge och eventuellt förorsaka en besvärande konflikt med den europeiska konventionens förmyndarskap inom den institutionella ram som beprövats och stabiliserats av Europarådet och av Europadomstolen för de mänskliga rättigheterna.
Det ger inga pluspoäng, det ger minuspoäng.
De grundläggande rättigheterna bör lämpligen ingå i varje lands/nations statsrätt.
Den internationella juridiken och en hållbar utveckling av det internationella skyddet för de mänskliga rättigheterna bör lämpligen ingå i de av staterna ratificerade avtalen och konventionerna med så stor geografisk spridning som möjligt.
Med andra ord den allmänna förklaringen om de mänskliga rättigheterna och, på europeisk nivå, den europeiska konventionen.
Det är på en sådan mera omfattande internationell plan som vi måste arbeta för att internationellt effektivisera skyddet för de rättigheter som länderna redan har erkänt, i stället för att gå motströms och motarbeta det fundamentala i de grundläggande rättigheterna: dess universalism.
Om Europeiska unionen verkligen vill vidta emblematiska åtgärder i den här frågan så måste man välja en annan väg: alla avtal och konventioner om mänskliga rättigheter, som redan ratificerats av de femton medlemsländerna, måste inkluderas i förteckningen över de internationella referenstexterna i artikel 6 i Fördraget om Europeiska unionen.
De måste också klart och tydligt inskrivas i gemenskapsrätten.
Detta skulle vara ett framsteg.
Stadgan är ett falskt svar på en fråga som inte finns och följaktligen ett problem till som vi från vår sida kan vara utan.
Herr talman! " Skapandet av en allt fastare sammanslutning mellan de europeiska folken och bevarandet och utvecklandet av unionen som ett område med frihet, säkerhet och rättvisa, grundar sig på en generell och obegränsad respekt för det unika, lika och okränkbara människovärdet."
Så lyder skäl B i föreliggande resolutionsförslag.
Jag anser det vara en stor framgång att Europaparlamentet har preciserat och lagt fast en människosyn som är djupt rotad i Europas historia, kultur, folkdjup och andliga traditioner.
Jag är därför glad över att mitt ändringsförslag om det unika, lika och okränkbara människovärdet vann stöd i utskottet för konstitutionella frågor. Vi måste nämligen lägga en gemensam människosyn som grund för att kunna motivera EU:s enträgna, globala kamp mot dödsstraffet, kampen till förmån för livet samt även kampen mot tortyr, mot könshandel och mot sexuell exploatering.
I egenskap av medborgare har vi fri- och rättigheter, men vi har också skyldigheter.
Jag välkomnar därför att skyldigheter skrivits in efter min formulering i skäl E.
Jag vill också påminna om de ändringsförslag som PPE-DE-gruppen har ingivit, ändringsförslagen 24 och 25, som går till omröstning i morgon.
Avslutningsvis vill jag ta upp att utskottet för kvinnors rättigheter och jämställdhetsfrågor i Europaparlamentet i november 1999 gjorde ett uttalade med innebörden att familjen inte har några särskilda rättigheter, utan bara individuella rättigheter.
Detta uttalande strider helt emot FN:s och Europarådets grundläggande människorättsstadgor om familjens rättigheter.
Herr talman! Med tanke på hur trögt sakerna går i Europaparlamentet är det inte så ofta man faktiskt får anledning att glädja sig.
Men i dag har man anledning till det när det handlar om kollegerna Duffs och Voggenhubers betänkande.
Jag vill här framför allt framhäva den orubblighet föredragandena har visat för att komma fram till målet.
Alltför ofta kan man också i denna kammare märka att övermaktens, rådets och kommissionens förslag går igenom, mot alla verbala bedyranden, och alltför ofta slår också nationella partiers och regeringars intressen igenom.
Duff och Voggenhuber uppfattar sig gentemot detta som genuina europeiska parlamentsledamöter, som driver en fråga av sameuropeiskt intresse.
Därför kan vi i morgon godkänna ett betänkande som bärs upp av grundtanken att Europeiska unionens grundläggande rättigheter naturligtvis skall genomföras av Europaparlamentet och inte av regeringarna, och endast med en sådan uppfattning om oss själva kan vi nå framgång.
Om Europas medborgare någonsin skall kunna vara nöjda med denna stadga så är det enbart under två förutsättningar: Dels måste stadgan ha substans, och dels måste den få bindande verkan.
Bestört och besviken måste man dock notera att det i den särskilt inrättade församlingen visserligen finns mycket kompetens församlad, men föga mod.
Därför kan man också uppfatta föreliggande betänkande som ett tillrop till församlingen: Våga äntligen någonting!
Våga utrusta stadgan med innovationer just i fråga om informations- och biotekniken, men också när det gäller jämställandet av kvinnan eller när det gäller miljöskyddet!
Våga då att inte bara tala om det civila samhället i parlamentspalatset av glas, utan också faktiskt införliva det, och våga till exempel att ta upp normerna i den internationella arbetsrätten med ILO.
Stadgan skulle vara just det instrument som formar Europas själ och bidrar till en gemensam identitet.
Varför är EU:s regeringar så snabba att föra fram ekonomiska reformer, och så avvaktande när det gäller politiska rättigheter?
Märker ni inte att detta Europa kommer att falla sönder om man bara ensidigt främjar ekonomin men inte de politiska grundläggande rättigheterna?
Medvetet, som österrikare, skulle jag därför vilja ropa till regeringarna: Vakna upp, ge de grundläggande rättigheterna en chans i ert eget intresse!
I den andan önskar jag att föreliggande betänkande i morgon får en överväldigande majoritet här i kammaren.
Jag vill säga att en stadga för grundläggande rättigheter både är välkommen och nödvändig, under förutsättning att den undviker de tre fällor som vi har framför oss.
Den första fällan är att den blir en PR-text - och vi har sett många sådana från Europeiska unionen, till exempel på sysselsättningsområdet - och att den inte erbjuder medborgarna en rättslig grund, en bindande norm, en möjlighet att hävda tillämpningen av sina rättigheter i domstolarna.
Den andra faran är att den blir en ursäkt för Europeiska unionen att även fortsättningsvis avstå från att ansluta sig till internationella organs grundläggande beslut och bestämmelser, som till exempel Europeiska konventionen om skydd för de mänskliga rättigheterna eller Internationella arbetsorganisationens olika resolutioner.
Och den tredje faran är att en allmän stadga som är en diffus medelväg blir en mekanism som i slutändan leder till att de mänskliga rättigheter som har uppnåtts och tillämpas i olika länder undergrävs.
Till exempel: I ett land finns rättigheten till kostnadsfri skolgång, men en allmän referens till rättigheten till utbildning i en EU-stadga kan utgöra det första steget till att undergräva denna rättighet.
Under förutsättning att dessa tre fällor undviks, under förutsättning att de sociala rättigheterna ges en seriös behandling i denna stadga, under förutsättning att den är öppen för de frågor som hör samman med Internet, nya tekniker m.m. och under förutsättning att den gäller för alla människor som lever i Europa, kan den utgöra ett positivt bidrag.
Herr talman, mina damer och herrar! Grundläggande rättigheter, medborgare, frihet och mänskliga rättigheter har en lång tradition i Europa.
Som ursprung för de moderna grundläggande rättigheterna räknas den engelska Magna Charta Libertatum från 1215, Petition of Rights från 1628, Habeas Corpus-akten från 1679, Bill of Rights från 1689 och slutligen förklaringen om de mänskliga och medborgerliga rättigheterna från den franska revolutionen.
Under påverkan av dessa klassiska dokument om de grundläggande rättigheterna genomdrev man under de gångna 200 åren att de grundläggande rättigheterna garanterades i författningen.
För Europa gäller det nu under 2000-talet att sammanfatta de existerande grundläggande rättigheterna i medlemsstaterna, och de beståndsdelar som är viktiga för Europa.
De grundläggande rättigheterna, exempelvis trosfrihet, församlingsfrihet och föreningsfrihet, innebär en okränkbar och oavhändlig rätt till frihet från statliga ingrepp.
Tillämpat på Europa skall en europeisk stadga om de grundläggande rättigheterna skydda medborgarna i Europeiska unionen mot övergrepp och ingrepp i de grundläggande rättigheterna från europeiska institutioners sida.
Vår grupp hoppas dessutom att en nedtecknad lista över de europeiska grundläggande rättigheterna kommer att ge det europeiska integrationsvärdet ett starkare rättsligt etiskt fundament och kunna bidra till mer öppenhet och klarhet för medborgaren.
För vår grupp är det särskilt viktigt att den europeiska stadgan inte får ersätta eller göra intrång i grundlagarna i medlemsstaterna.
Kravet att Europeiska unionen skall ansluta sig till Europarådets konvention av 1950 till skydd för de mänskliga rättigheterna och de grundläggande friheterna har diskuterats livligt.
Europarådets konvention är nu 50 år gammal.
Vår grupp är emot detta, inte bara därför att de befintliga europeiska fördragen inte tillåter det, utan framför allt därför att vi behöver en egen lista med grundläggande rättigheter för Europeiska unionen, som återspeglar dagens värderingar.
Men detta innebär samtidigt att vi begränsar oss till de klassiska grundläggande rättigheterna och måste undvika en utvidgning på europeisk nivå till sociala och ekonomiska grundläggande rättigheter, som inte kan åberopas inför domstol.
Jag tackar föredragandena för deras omfattande arbete och hoppas att Europaparlamentets reflexioner kommer att vinna insteg i församlingens diskussioner om utarbetandet av de grundläggande rättigheterna.
Herr talman! Föredragandena Duff och Voggenhuber samt utskottet för konstitutionella frågor har gjort ett bra arbete.
Själva betänkandet är bra, eftersom det förmedlar de centrala budskapen, utan att gå så långt som till att föregripa det arbete som görs av församlingen som utarbetar stadgan för medborgarnas rättigheter.
Jag hoppas därför att detta betänkande i morgon kommer att godkännas i den form som vi har utarbetat i utskottet för medborgerliga fri- och rättigheter och inrikesfrågor.
Men på en punkt önskar jag mig en ändring.
Jag har också i min grupps namn lämnat in ett ändringsförslag om detta.
Det gäller den i dag flera gånger berörda frågan om Europeiska unionens anslutning till Europeiska konventionen till skydd för de mänskliga rättigheterna och de grundläggande friheterna.
Denna anslutning av unionen till Europeiska konventionen till skydd för de mänskliga rättigheterna och de grundläggande friheterna var ett viktigt mål i det förflutna. Det var ett viktigt och riktigt mål i det förflutna så länge man inte avsåg att skapa en egen autonom lista över de grundläggande rättigheterna på Europeiska unionens nivå; sett på så vis var denna näst bästa lösning mycket bättre än ingenting alls.
Men det är inte den vägen som vi vill och skall gå i den europeiska framtiden.
Med all respekt för Europeiska konventionen till skydd för de mänskliga rättigheterna och de grundläggande friheterna -, men vi behöver mer!
Vi behöver en egen stadga med våra svar på frågorna i vår tid.
Med ett balanserat förhållande från klassiska liberala rättigheter via en adekvat uppsättning ekonomiska rättigheter och fram till bra lösningar vad gäller sociala rättigheter och social grundtrygghet för medborgarna i Europeiska unionen.
Europeiska konventionen till skydd för de mänskliga rättigheterna och de grundläggande friheterna medger inte detta.
Den gör inte det eftersom den kom till på 50-talet under helt andra politiska och sociala ramvillkor.
Sett på så vis är det för oss alla på tiden att det görs ett upprop om konstruktivt arbete på en egen stadga.
Församlingen som utarbetar Europeiska unionens stadga för medborgarnas rättigheter, dessa 62 politiker, som David Martin har talat om, uppmanas att göra detta arbete.
Låt oss stödja dem!
Herr talman! Det rättsliga syftet med stadgan om rättigheter är att skydda medborgarnas legitima rättigheter, förväntningar och strävanden mot ett förtryckande beteende från statens, näringslivets eller andra medborgares sida; och det är naturligtvis rätt att folk på samma sätt bör skyddas gentemot Europeiska unionens institutioner och deras verksamhet.
Den viktigaste frågan är alltså inte att det finns en stadga, utan att medborgarna skyddas på ett lämpligt sätt, och de medel genom vilka medborgarna erhåller ett sådant skydd i dag varierar från medlemsstat till medlemsstat.
Mot bakgrund av gemenskapens normala lagstiftningspraxis, är det något överraskande att man ansåg att detta inte skulle åstadkommas genom att använda respektive medlemsstats etablerade rättsliga och administrativa mekanismer.
Med andra ord bör politiken genomföras med hjälp av ett direktiv i stället för en förordning.
Jag talade t.ex. nyligen med några mycket höga domare Tyskland, som klargjorde, på grundval av deras lands historia och traditioner, att dessa frågor bör finnas i en stadga som kan bli föremål för en domstols handläggning.
Mitt hemland har emellertid en helt annorlunda tradition i detta avseende, vilket vår premiärminister klargjort, och det är inte en del av Förenade kungarikets tradition att skydda medborgarna på detta sätt.
Vi sköter det på ett annat, men inte mindre effektivt, sätt.
Jag menar att det är mycket förståeligt att den nuvarande socialistiska regeringen i Förenade kungariket är inriktad på att se till att stadgan inte blir handläggningsbar vid domstol och att den inte sträcker sig utöver de befintliga rättigheter som för närvarande inte omfattas av fördragen.
Herr talman! För de länder som har en lång tradition av direkt, rättsligt bindande stadgor, är en utveckling av den föreslagna karaktären inte dramatisk.
Men för dem som inte har det, är det ett mycket långtgående steg; och under tiden kommer jag att hålla ett öga på Förenade kungariket och vad regeringen kan tänkas säga och göra i detta sammanhang.
Herr talman! Några diskussioner kring stadgan om grundläggande rättigheter har skapat ett intryck att ordet familj håller på att bli ett begrepp som är politiskt inkorrekt i Europeiska unionen.
Så nitiskt håller några grupper på att städa bort det här ordet. I FN:s allmänna förklaring om de mänskliga rättigheterna, i konventionen om utövande av barns rättigheter, i Europarådets sociala stadga och i Europaparlamentets resolution om förklaringen om grundläggande fri- och rättigheter har man kommit fram till klara formuleringar där man konstaterar att det finns ett särskilt behov att skydda familjen.
Tyvärr ser inte alla frågan på det här sättet, utan enligt min mening ser man mellan kvinnors och familjers rättigheter en onödig konflikt som man försöker lösa genom att överge familjen i stället för att söka efter en radikalt ny och jämlik europeisk familjepolitik.
På det här sättet håller familjevärdena i samhället att hamna i orätta eller åtminstone ensidiga händer.
Nyhögern håller på att tillskansa sig dessa och med hjälp av dem klättrar den på den moraliska självgodhetens högländer.
Därför är det många som tröttnat på temat.
Jag anser dock att Europaparlamentet begår ett stort misstag om man accepterar den här utvecklingen.
Familjerna är intimt förknippade med den europeiska samhällsuppfattningen.
I likhet med många andra vill kristdemokraterna ha ett samhälle där både frihet och ansvar möter varandra.
Jag ser det som ett familjernas samhälle, ty det är svårt att lära sig gemensamt ansvar och solidaritet om man inte lär sig detta i en liten närgemenskap.
Ett samhälle kan vara rättvist, men det kan aldrig älska.
För detta är dess famn alltför kall och arm för kort.
Den här kärleken är dock ett villkor för en sund individutveckling.
Och Europa har ingen nytta av progressiva grundläggande rättigheter om samhällets medlemmar inte vill respektera dem.
Den sociala anpassningen till detta sker fortfarande inom familjerna.
Det finns alltså inget folkens Europa utan familjernas Europa.
Familjerna behöver erkännande, uppmuntran och rörelsefrihet i sin uppgift samt trygghet mot samhällets godtycke precis som individerna.
Härvidlag måste de rättigheter och det skydd för familjen som stadgats annorstädes upprepas i stadgan om grundläggande rättigheter i Europeiska unionen.
Det är tydligt att det finns en stor rädsla hos många människor, särskilt hos de som valde mig, att denna stadga kommer att ersätta de nationella författningarna, särskilt vad gäller stödet till och skyddet av grundläggande institutioner som t.ex. familjen och äktenskapet, och skyddet av människolivet - fött eller ofött.
Det är bra att komma ihåg att Europa genom sin historia har delat en gemensam inställning rörande betydelsen av att stödja och skydda familjen och äktenskapet.
Detta är inskrivet i alla våra författningar, såväl som i författningarna i de länder som kommer att bli medlemmar av Europeiska unionen vid utvidgningen.
Jag kan visa er de författningar i f.d. kommunistländer som skyddar familjen och äktenskapet.
Jag välkomnar hänvisningen till familjelivet i vår stadga.
I första delen av artikel 9 fastställs: "Alla skall ha rätt att bilda familj".
Det står att man inspirerats av artikel 12 i Europeiska konventionen om de mänskliga rättigheterna, i vilken fastställs att, "män och kvinnor i giftasvuxen ålder har rätt att gifta sig bilda familj i enlighet med nationell lagstiftning".
Samhället erkänner inte äktenskapet på moraliska grunder, utan därför att det av rationella skäl erkänner den stabilitet det ger samhället socialt och ekonomiskt, såväl som att det säkerställer framtida generationer.
I bästa metodernas intresse - och samtidigt som det blir allt svårare att definiera begreppet familj; vi behöver stor känslighet och förståelse på detta område - bör vi inte ta avstånd från den traditionella familjeenheten som den enhet vi strävar efter, utan vi bör istället upprätthålla den.
I artikel 9.3 fastställs att, "Unionen skall säkerställa skyddet av barn".
Det antyder att vi skulle kunna lägga till "i överensstämmelse med Förenta nationernas konvention om barnets rättigheter".
Jag stöder detta, men jag föreslår bestämt att vi införlivar i ordalydelsen i punkt 3 att unionen först och främst kommer att stödja familjen som den grundläggande och naturliga uppfostraren och beskyddaren av barnet, vilket är dess skyldighet.
Som man fastslår i konventionen: "Familjen, som grundläggande samhällsgrupp och naturliga miljö för uppväxt och välbefinnande för dess medlemmar, i synnerhet för barn, bör ges nödvändigt stöd och skydd så att den helt och fullt skall kunna ta sitt ansvar i samhället".
Herr talman, ärade kollegor! Ordförandeskapet i Europeiska unionens råd menar att förslaget att upprätta en stadga för de grundläggande rättigheterna är mycket viktigt för skapandet av en gemenskap baserad på värderingar som kan åberopas vid en framtida utveckling av den politiska unionen.
Många frågar sig hur långt vi kan gå i fastställandet av gemensamma värderingar och principer för att garantera alla medborgare inom unionen en samling rättigheter som stärker känslan av att tillhöra ett gemensamt samhälle.
Frågan har redan ställts här i dag om vad det är som gör att vi vill vara tillsammans och vad det är som gör att vi vill överbrygga våra olikheter och leva tillsammans.
Det är det här som är den stora frågan om den europeiska identiteten och som är anledningen till att vi är här i dag, tillsammans, i detta stora hus som byggts av Europeiska unionen.
Under årtionden, efter genomgångna trauman och kriser, definierade vi vårt sätt att vara i en värld baserad på värderingar om frihet, demokrati och respekt för rättsstaten.
Under många år fick de som levde i ett annat Europa se den kraft som fanns i frihetsmodellen i andra delar av Europa, och som för övrigt är tradition i en kultur grundad på tolerans och som vidareutvecklades på kontinenten och i dag är kärnan i det egna projektet.
När de här idéerna segrade och den totalitära perioden i en del av de europeiska länderna fick ett slut inleddes en ny situation som vi nu måste ta tag i.
Vi menar att det är en fråga om ansvar, men också en fråga om sammanhang.
Utvidgningen av Europeiska unionen till andra länder, ett etiskt och strategiskt måste för stabiliteten och freden på kontinenten, kommer att medföra att vi får se länder med mycket skilda politiska kulturer, många gånger med unga och föga konsoliderade institutioner och strukturer.
Såväl för de här länderna som för dem som strider för de grundläggande principer ett nutida samhälle bör baseras på är det viktigt att inkludera principerna i en gemenskapsrätt som de efter en anslutning kan anknyta till.
Tro dock inte att idén om en stadga eller en principsamling bara är en slags skyddsmekanism gentemot nya medlemmar, en slags förstärkning gentemot omvärlden.
Så är det inte, och det är heller inte vår avsikt.
Nyligen inträffade händelser visar att det som vi ser som stabilt och varaktigt i vårt eget land, inom unionen, under vissa omständigheter kan visa sig vara mycket mindre varaktigt och stabilt än önskvärt för att bemöta många gånger enkla problem, problem som dock ibland väcker upp gamla spöken från de döda.
Stadgan för de grundläggande rättigheterna kan inte ersätta de författningsenliga garantier som var och en av oss kan nyttja i vårt eget land.
En sådan lögn, en lögn som systematiskt används mot stadgan för de grundläggande rättigheterna, måste vi frigöra oss från så att det inte blir ett alibi för dem som söker skydd bakom subsidiariteten för att inte ta sitt ansvar som medborgare i Europa.
Tvärtom står vi inför ett utökat värde, en slags europeisk tilläggsgaranti som skall fungera som ett instrument för det nya medborgarskapet.
Herr talman, här måste vi försöka komma över en del problem som man vid diskussionen inom ramen för konventet redan har börjat stöta på - något som jag tror vi kommer att få se mera av i framtiden - samtidigt vill jag påpeka att jag med detta talar å rådets vägnar, och inte nödvändigtvis å mitt lands vägnar, som i den här frågan har intagit en skall vi säga ganska så ambitiös ståndpunkt.
Den första frågan har att göra med rättsordningen: nödvändigheten av att kunna garantera en total överensstämmelse mellan de rättsordningar som kan komma i konflikt med varandra i detta förfarande.
Det är ett faktiskt problem och det är något som vi alla måste vara medvetna om.
Vi kan inte riskera att vi skapar juridisk osäkerhet med stadgans införande.
Vi är på väg att göra medborgarnas rättigheter mera öppna, vi skall inte väva in dem i rättsliga motsägelser som skulle kunna skapa förvirring.
Detta innebär att vi än en gång efter Amsterdam ställs inför frågan om en eventuell anslutning av unionen till Europeiska konventionen för mänskliga rättigheter.
Den andra frågan har att göra med definitionen av dem som stadgan riktar sig till: talar vi om medborgare med unionsnationalitet eller talar vi om dem som befinner sig inom gemenskapen?
Frågan är grundläggande.
Konsekvenserna beror på vårt svar, i synnerhet eftersom en del av oss menar att det bara är institutionerna som är den nya stadgans verkliga mål.
En tredje viktig fråga handlar om rättigheterna.
Hur långt vill vi gå?
Skall vi nöja oss med en samling grundläggande principer, en slags gemensam nämnare för det som är europeiskt korrekt, eller skall vi vara mera ambitiösa och se på det som Europeiska unionen i dag har på dagordningen?
Våra medborgare verkar i dag kunna göra anspråk på en bekräftelse av ett område inom unionen, inte bara de ekonomiska och sociala rättigheterna utan också de nya rättigheter som har blivit tecken på det nya medborgarskapet.
Hur långt är unionen beredd att gå?
Till sist en fjärde fråga som kanske är den viktigaste: vi debatterar en text som blott och bart är tillkännagivande och som en del mycket bestämt tar i försvar, ett slags politiskt hölje.
Men är det inte så att om stadgan för de grundläggande rättigheterna inte är tvingande blir den bara en definition av principer utan något som helst värde.
Är det inte så att vi genom att upprätta en stadga för de grundläggande rättigheterna som bara är tillkännagivande försöker ta vår tillflykt till en politiskt korrekt fråga som eventuellt inte överensstämmer med det som i dag är unionens innersta väsen?
Herr talman, ärade kollegor, det finns fortfarande en ny verklighet som vi inte kan bortse från och som enligt ordförandeskapets mening klart och tydligt visar att vi på allvar måste utforma en stadga för de grundläggande rättigheterna: Det vill säga att vi inom ramen för Amsterdamfördraget sätter igång med det ambitiösa projektet att skapa ett stort europeiskt område för frihet, säkerhet och rättvisa.
Europeiska kommissionen och medlemsstaterna inledde under europeiska rådets toppmöte i Tammerfors en process för att förstärka de interna säkerhetsstrukturerna och främja våra medborgares vardagsstabilitet genom att garantera en effektiv kamp mot den organiserade brottsligheten, mot narkotikahandeln och andra interna frågor.
Vid en sådan europeisk kraftansträngning är det grundläggande att alla åtgärder, alla framtida åtgärder, vidtas baserade på mycket klara principer som kan skydda medborgarna under ett öppet och tydligt rättsligt förmyndarskap.
Därför menar vi - vilket vi sade i Köln när Europeiska rådet godkände idén om en stadga om de mänskliga rättigheterna - att stadgan är synnerligen viktig och central för unionens framtid.
Utan att förstärka principerna på det här sättet, utan att förse unionen med en etisk pelare som kan ge den trovärdighet gentemot sina medborgare - och för övrigt vara förebild och referens för de externa förbindelserna - skulle vi riskera att försvaga vår politik och våra värderingar.
Apropå detta skulle jag vilja nämna något om regeringskonferensen.
När det gäller regeringskonferensen så är det uppenbart att frågan om ett införlivande av stadgan för de grundläggande rättigheterna är fundamentalt för konferensens trovärdighet.
Redan från början var det portugisiska ordförandeskapet på det klara med att det var viktigt att garantera att man i dagordningen för regeringskonferensen inte bara skulle debattera om hur makten skall fördelas och verkställas i en utvidgad union.
I ett sådant sammanhang är stadgan för de grundläggande rättigheterna avgörande för ett mera balanserat resultat, något som ordförandeskapet alltid har menat, men där även andra aspekter bör inkluderas, i synnerhet försvars- och säkerhetsfrågan.
Det är med anledning av allt detta, herr talman och ärade kollegor, som rådet med intresse (med största intresse) följer den resolution som parlamentet står i begrepp att anta när det gäller respekten för de grundläggande rättigheterna
Tack så mycket, kommissionär Vitorino.
Jag förklarar debatten avslutad.
Omröstningen kommer att äga rum i morgon kl. 12.00.
Kommissionens kompletterande bidrag till regeringskonferensen om institutionella reformer
Nästa punkt på föredragningslistan är meddelandet från kommissionen, "Kommissionens kompletterande bidrag till regeringskonferensen om institutionella reformer: kvalificerad majoritet om den inre marknaden på skatte- och socialförsäkringsområdet".
Herr talman! Låt mig först och främst välkomna kommissionens allmänna förhållningssätt till regeringskonferensen.
Det faktum att vi får denna rullande presentation av mer detaljerade förklaringar av frågorna är till stor hjälp.
För det andra håller jag med kommissionen om att detta sannerligen är en oerhört känslig fråga.
Skatte- och socialförsäkringsfrågorna finns i - som Margaret Thatcher brukade säga - vardagens alla vinklar och vrår.
De påverkar medlemsstaterna och dess medborgare på ett mycket starkt sätt, och vi måste vara mycket försiktiga när gemenskapen börjar ge sig in på dessa områden.
Enligt vad jag har hört har kommissionen mer eller mindre förstått frågan, och jag vill bara ställa ett par frågor för tydlighetens skull.
Det är rätt att säga att där medlemsstaterna redan accepterat gemenskapsbehörighet, med andra ord där vi redan vidtagit en åtgärd, skulle kvalificerade majoritetsbeslut kunna tillämpas för att justera denna åtgärd.
Det verkar fullständigt förnuftigt.
Det jag inte helt förstod var när han talade om andra åtgärder, då det var nödvändigt att få den gemensamma marknaden att fungera.
Hur definieras detta?
Det låter bra, men hur definierar man en åtgärd som är nödvändig för att den gemensamma marknaden skall fungera?
Här fordras en ingående debatt.
Vi har på samma sätt frågan om harmonisering i jämförelse med frågan om samordning: Något som betyder samordning för en person, kan betyda harmonisering för en annan och vi behöver tydliga definitioner av vad som är samordning och vad som är harmonisering, om detta skall fungera.
Jag önskar honom lycka till på detta område, eftersom vi behöver ett genombrott här.
Men det kommer inte att bli lätt att nå en överenskommelse och jag skulle vilja läsa dokumentet noggrant innan jag uttalar några omdömen om vad kommissionen sade här i eftermiddags.
Herr talman! Jag tror att det mycket väl stämmer när man konstaterar att man inte behöver några ytterligare ansvarsområden när det gäller skatterna, men jag tror att det också handlar om hur vi mer intensivt skall kunna driva fram de olika ämnesområdena.
För att bara ta ett exempel: Principen om ursprungsland när det gäller mervärdesskatten.
Skulle det inte vara möjligt att här börja med en kvittning mellan de nuvarande mervärdesskattesystemen, att man alltså mer effektivt genomför utjämningssystem på europeisk nivå?
Eller ett annat exempel: Dubbelbeskattningen, som för med sig många problem.
Min fråga är: Kommer det i kommissionens arbetsprogram att finnas med en tidtabell, eller hur avser ni att gå till väga här?
Herr kommissionär! Tack så mycket för era kommentarer.
Jag förstår inte er försäkran om att det inte kommer att ske några överföringar av maktbefogenheter.
Om man ökar omröstningarna där kvalificerad majoritet används, och därmed tar bort det nationella vetot, överför man i själva verket maktbefogenheter från medlemsstaterna till de europeiska institutionerna.
Jag känner mig också mycket besvärad av ert uttalande att ni bara skall försöka nå harmonisering av skatteområden "som har anknytning till den inre marknaden", eftersom vi vet att, om man tolkar denna fras fritt - som Europeiska unionens institutioner brukar göra - praktiskt taget allt kan sägas ha anknytning till den inre marknaden.
Känner ni till, herr kommissionär, att partiledaren för det brittiska konservativa partiet har sagt att vi har nått taket för den europeiska integrationen?
Känner ni till de nyligen utförda opinionsundersökningarna som visar att det brittiska folket motsätter sig en överföring av ytterligare maktbefogenheter från medlemsstaterna till Bryssel, och hur skall ni ta hänsyn till detta?
Herr kommissionär! Jag skulle vilja ta upp en sak i ert tal.
Ni sade att där det behövs enhällighet skall vi behålla enhällighet och där det behövs kvalificerad majoritet skall vi övergå till kvalificerad majoritet.
Det är naturligtvis känt att Europaparlamentet har den tydliga ståndpunkten att kvalificerad majoritet bör användas som regel och enhällighet bara i undantagsfall.
Om vi överger denna modell, överger vi också Europaparlamentets ytterligare uppgradering till medlagstiftare i alla de lagstiftningsfrågor för vilka det även i framtiden kommer att föreskrivas kvalificerad majoritet.
Det vill säga, där vi behåller enhällighet kommer Europaparlamentet inte att spela den lagstiftande, demokratiska och viktiga roll som det kommer att spela i alla de fall där vi kommer att ha kvalificerad majoritet, fall som, enligt Europaparlamentets åsikt, av demokratiska skäl som hör samman med vårt funktionssätt bör vara regeln.
. (FR) Herr Rübig!
Jag skall begränsa mitt svar till frågan om mervärdesskatt. Ni frågade om kommissionens arbetsprogram och jag sade i förebyggande syfte att vi inte tagit upp denna fråga i dag, att kommissionen hade sitt arbetsprogram och att de av mina kolleger som direkt berörs så småningom skulle komma hit och tala till er.
Ändå frågar ni mig, i stora drag, om det stora projektet med att modernisera mervärdesskatten skulle kunna antas med era ändringsförslag med kvalificerad majoritet?
Då svarar jag: det beror på vad man menar med " stort projekt med att modernisera mervärdesskatten ".
Om ni, mer exakt, tänker på övergången från övergångsregler till slutliga regler för mervärdesbeskattning, vilket skulle ändra beskattningsorten, har vi tydligt sagt, och jag bekräftar det nu för er, att denna punkt i vilket fall som helst skulle beslutas med enhällighet.
När det gäller modernisering av systemet inför ny ekonomisk utveckling - jag tänker bl.a. på alla konsekvenser av internationaliseringen, avregleringen, den elektroniska handeln -, är det en fråga som ni kan ställa till Bolkestein.
Vi håller på att tillsammans med medlemsstaterna fastställa vilka delar detta paket skulle kunna innehålla.
Ett möte hölls den 2 mars och jag tror uppriktigt sagt att det är lite för tidigt att ge er några andra detaljer.
Men jag har talat om moderniseringen av mervärdesskatten, vilket gör det möjligt att göra en övergång och säga till Helmer: jag vet mycket väl att det är känsliga frågor, jag vet att man, i den nationella suveränitetens namn, fäster stor betydelse vid beskattningen, vid att rösta om skatten och bl.a. om skattesatserna: jag har suttit tjugotvå år i parlamentet i mitt eget land.
Jag vill bara utnyttja hela min övertalningsförmåga tillsammans med er, förvisso, och om möjligt med förhandlarna Tsatsos och Brok, för att säga till de stater som är betänksamma och känsligare än andra i frågan: "Tänk efter noga innan ni säger nej till att de förslag som kommissionen gjort på ett rimligt sätt skall utvidgas till kvalificerad majoritet."
Vi talar om en väl fungerande inre marknad, vi talar om att denna marknad skall vara framgångsrik och alla länder strävar efter det, eftersom alla unionens länder har intresse av det.
Men vad kommer att hända i ett utvidgat Europa där olikheterna blir ännu större än vad de är i dag, på det sociala planet och när det gäller budgeten?
Det är anledningen till att vi rekommenderar en mycket klarsynt granskning, jag höll på att säga nästan klinisk, av dessa frågor, i den inre marknadens intresse.
Jag tackar slutligen professor Tsatsos för att ha erinrat om den koppling som finns mellan dessa förslag och Europaparlamentets roll.
Eftersom jag har tillfälle att göra det bekräftar jag det: ett av kommissionens förslag består i att direkt förbinda medbeslutandeförfarandet med alla åtgärder som skulle vidtas med kvalificerad majoritet så snart det gäller åtgärder av lagstiftningsart.
Man ser tydligt att det via frågorna som gäller den inre marknaden - socialförsäkring eller beskattning - och dess funktion, skulle finnas en berättigad plats för Europaparlamentet att uttrycka en åsikt och inta en ståndpunkt.
Herr professor! Vi får andra tillfällen att säga det och försöka övertyga de övriga förhandlarna under de kommande månaderna.
Herr talman! Kommissionär Barnier, jag är utomordentligt positiv till detta initiativ från kommissionen.
Det är klart att den inre marknaden liksom den monetära unionen behöver en samordning av skattepolitiken.
Den som förnekar det ifrågasätter också på sikt en inre marknad.
Ni har nu nämnt särdrag beträffande mervärdesskatten. Det jag saknar är två andra skatter som man ju länge har talat om: Räntebeskattningen och företagsbeskattningen.
Det är ju ändå två grundläggande skatter, som på något vis måste anpassas.
Jag vet inte om ni har räknat det till skatteflykt. I ert dokument dyker det i varje fall inte upp.
Kan ni säga något om det?
Herr talman! Jag måste säga att jag är mycket imponerad över de principer som kommissionsledamoten har redovisat.
Om vi kan begränsa dessa ändringar av bestämmelserna om kvalificerad majoritet i samband med den inre marknadens funktion till praxis som utvecklats genom domstolen, och till minimibestämmelser, så menar jag faktiskt att det mycket väl kan gå att få dessa ändringar genomförda med alla länders godkännande, vilket ju är oerhört viktigt.
Samtidigt måste jag sammanfatta, att om kommissionen kommer att stå fast vid dessa tre goda principer, måste den vid en eller annan tidpunkt hamna i motsatsförhållande till det meddelande som ordförandeskapet lagt fram.
Ordförandeskapet har ju lagt fram förslaget att det också för de områden som behandlas i artikel 137.3, tredje meningen, om försvar av arbetstagarnas och arbetsgivarnas intressen och artikel 137.3, andra meningen, om hävande av ett anställningskontrakt, skall tillämpas kvalificerad majoritet.
Jag har svårt att se skälet till kommissionsledamotens uttalande, utifrån de tre fastställda principerna.
Kan jag mot denna bakgrund dra slutsatsen att kommissionsledamoten inte kommer att följa ordförandeskapets vilja i samband med dessa förslag?
Herr kommissionär! Ni går som på ägg och jag stöder därför ert initiativ.
Med hänvisning till argumentet om subsidiariteten skulle jag bara vilja säga att enligt min mening är det också viktigt att i dessa skattefrågor lyfta fram argumentet med medborgarskap.
Det är oacceptabelt att de europeiska medborgarna, efter femtio år av europeisk integration, inte är lika inför lagen helt enkelt på grund av att man gör skillnad på hemvist och icke hemvist.
Begreppet medborgarskap är alltså en gemensam tillgång, där det är nödvändigt att gå vidare efter sådana misslyckanden som Helsingfors.
Jag skulle vilja ställa er tre exakta frågor:
Fråga ett: Räknar ni med att det system ni föreslår skall kunna träda i kraft med tanke på integrationen av finansmarknaderna och deras nödvändiga skattereglering?
Fråga två: När det gäller miljöbeskattning, innebär det system ni föreslår kvalificerad majoritet?
Fråga tre: Gör det system ni föreslår det möjligt för rådet att med kvalificerad majoritet sätta stopp för de skatteparadis som finns inom Europeiska unionen?
Herr kommissionär! Tack för ert uttalande.
Jag är säker på att ingen av oss här motsätter sig att man tar itu med bedrägeri och skatteflykt, men jag måste säga att det är nödvändigt att bevara medborgarnas förtroende för unionen, och jag tror att många medlemsstater kommer att vilja undersöka varje utvidgning av förfarandet med kvalificerad majoritetsomröstning mycket noga, innan de accepterar det.
Det ligger verkligen mycket nära kärnpunkten av det som uppfattas som nationens möjligheter att få sköta sina egna angelägenheter.
Jag tänker här särskilt på saker som t.ex. källskatten, som det skulle vara helt oacceptabelt att styra genom ett system med kvalificerade majoritetsbeslut.
Jag hoppas att man kommer att ha detta i åtanke när man tittar på den praktiska möjligheten att få igenom paketet.
Vi vill mycket gärna bekämpa bedrägeri och skatteflykt och förbättra lagstiftningen på socialförsäkringsområdet, men det finns vissa punkter där det kommer att bli svårt att få med sig alla medlemsstater.
Herr kommissionär! Jag vill ställa några mycket enkla frågor till er, som bara kräver ett "ja" eller ett "nej".
Kan ni garantera att kommissionen inte under några omständigheter kommer att försöka använda omröstning med kvalificerad majoritet i samband med frågor som rör källskatten?
Kan ni ge samma garanti när det gäller den föreslagna skatten på flygbränsle, som diskuterades under Ekofins sammanträde denna vecka; och kan ni ge samma garanti när det gäller bolagsskatten i Europeiska unionen?
Finns det några situationer där kommissionen skulle försöka att använda omröstning med kvalificerad majoritet i någon av dessa frågor?
Herr talman! Jag kan föreställa mig att enligt vissa kolleger är medborgarna känsliga för europeisk inblandning i fiskala och sociala ärenden.
Jag kan tala om för er att väldigt många medborgare i mitt land ligger vakna på grund av det faktum att Europa inte gör något i fiskala och sociala ärenden, vilket beror på denna enhällighet.
Det ger anledning till två precisa frågor till kommissionären.
Först och främst: medborgare som drabbas mycket hårt av att man inte agerar är framför allt människor som vill dra nytta av rörelsefrihet för personer, och då mer specifikt gränsarbetarna.
Ärenden i samband med samordning av social trygghet, utvidgning till tredje land, kompletterande sociala trygghetssystem har legat blockerade på rådets bord i åratal.
Kan kommissionären säga mig om han också menar detta ärende när han talar om kvalificerad majoritet?
För det andra vill jag ansluta mig till de kolleger som har frågat om de paket som ligger på bordet hos den så kallade Prima Rolo Group skulle falla under den kvalificerade majoritet som kommissionären menar.
. (FR) Jag skulle vilja svara gemensamt till flera av er, bl.a. om det man skulle kunna kalla skattepaketet.
Leinen talade om det, liksom Baltas och Van Lancker nyss.
En kommentar först: målsättningen med detta bidrag är inte, det vill jag återigen upprepa, att förebåda villkoren för att verkställa kommissionens arbetsprogram.
För att underlätta arbetet med att reformera institutionerna, vill vi göra skillnad mellan daglig hantering av politiska områden (det är kommissionens normala arbete, och vi har regelbundna möten om detta) och reformen inför framtidsutsikten med tretton nya medlemsländer.
Montis paket är naturligtvis förbundet med en väl fungerande inre marknad.
Det är anledningen till att Monti, för några månader sedan, och min kollega Frits Bolkestein, i dag, fortsätter att göra det till en politisk prioritering.
Jag hoppas att alla dessa ansträngningar lyckas innan regeringskonferensen avslutas, före ratificeringen som följer på Nicefördraget, och att vi kan förfoga över detta skattepaket och uppnå en väl fungerande inre marknad, innan eventuella ändringar av fördraget kan ratificeras.
Thorning­Schmidt och flera av er, däribland Van Lancker, har tagit upp de sociala frågorna som är mycket viktiga, eftersom det bl.a. handlar om medborgare från tredje land.
Ja, vi vill att de skall omfattas av socialpolitiken (artiklarna 42 och 137, där omröstning bör ske med kvalificerad majoritet).
Även här har vi, oberoende av ideologiska beaktanden, omfördelat styckena i denna nya artikel 137, för att allt det som objektivt förefaller oss röra en väl fungerande inre marknad skall flyttas till omröstning med kvalificerad majoritet: socialförsäkring och socialt skydd för arbetstagare, skydd av arbetstagare om ett kontrakt bryts, representation och kollektivt försvarande av arbetstagarnas intressen, inbegripet medbestämmande, villkor för sysselsättning för medborgare från tredje land som lagligt befinner sig på gemenskapens territorium samt ekonomiska bidrag som syftar till att främja sysselsättning och skapande av sysselsättning utan att det påverkar bestämmelserna i socialfonden.
Den senaste utvecklingen av Europeiska unionens historia visar att i Maastricht var vi medvetna om att införandet av en gemensam valuta skulle kräva bättre samordning av de sociala frågorna på europeisk nivå, men vi uppnådde inte det då.
I Amsterdam, jag minns det eftersom jag deltog som förhandlare i stort sett till slutet, utvidgade vi definitionen av målsättningarna för socialpolitiken i fördraget, och gemenskapen fick egna befogenheter, som kompletterar medlemsstaternas.
I Nice, före den stora utvidgningen, titta noga - jag ber er, jag bönfaller er - på denna text på ett framåtblickande sätt.
Såsom det ser ut i dag, skulle vi kunna fungera så gott det går, och fortsätta att leva tillsammans.
Men det är inte detta det handlar om, utan om en gemenskap - och jag tror inte att vi kan komma tillbaka sedan till detta känsliga ämne om vi inte lyckas med det nu - det handlar alltså om en gemenskap med 27 eller 28 medlemsstater med betydligt större skillnader.
Vi vill försäkra oss om att gemenskapen förfogar över effektiva medel för att stödja dessa omstruktureringar på gemenskapsnivå.
Vi föreslår därför att dessa minimiföreskrifter kan antas med kvalificerad majoritet, och inte med enhällighet, inom alla de områden jag tagit upp.
Jag skulle slutligen vilja säga till Jonckheer att av en rad olika skäl är jag fullständigt överens med honom i frågan om medborgarskapet.
Jag vill bekräfta för honom att när det gäller skattebestämmelser på miljöområdet (där många är direkt knutna till hur den inre marknaden fungerar, utöver medborgarnas välbefinnande och livskvalitet) vet vi mycket väl att det bakom dessa frågor finns risker med snedvridning av konkurrensen som för övrigt kommer att förvärras i och med utvidgningen. Vi föreslår därför att alla dessa skatteåtgärder på miljöområdet skall beslutas med kvalificerad majoritet.
Jag är medveten om att mina svar är ofullständiga, med tanke på den utsatta tiden.
Bolkestein, Diamantopoulou och jag själv får tillfälle att komma tillbaka till er.
Vi vill inleda debatten, ge näring åt den och försörja den på grundval av dessa förslag så att denna svåra förhandling inom regeringskonferensen underlättas något, såsom jag lovat.
Men i slutändan krävs ändå politisk vilja och det vet vi mycket väl.
Frågestund (kommissionen)
Nästa punkt på föredragningslistan är frågestunden (B5-0201/2000).
Vi skall behandla frågor till kommissionen.
Första delen
. (EN) Kommissionen bekräftar den ståndpunkt som uttrycktes av kommissionärens närmaste man inom generaldirektoratet för jordbruk och fiske den 11 januari, som svar på ett brev från Galland på samordningskommittén för Sahrawis stödorganisations vägnar.
I ståndpunkten påkallades att fiskeriavtalet som löpte ut i november 1999 var tillämpligt på Marockos fiskezon, över vilken Marocko har suverän bestämmanderätt eller domsrätt.
Denna definition påverkar inte på något sätt Västsaharas och dess kustvattens status.
Detta är en fråga som faller under internationell lagstiftning och i synnerhet under olika FN-resolutioner, och under FN:s generalsekreterares ansvar, vars initiativ för att hitta en rättvis, skälig och hållbar lösning hela tiden stötts av Europeiska unionen.
Jag vill börja med att tacka er, herr kommissionär, för ert vänliga svar, men jag vill också säga att jag inte anser det helt tillfredsställande.
I den skrivelse jag nämnde i min skriftliga fråga framgick det inte vilken syn Europeiska kommissionen har på kustvattnen i Västsahara.
Emellertid har ni förklarat det väldigt tydligt.
Det är klart att Marocko är, i denna tidpunkt, en makt som ockuperar Västsahara, ett område som genomgår en självständighetsprocess.
Hur som helst, enligt internationell rätt bör vi tänka på att Marocko utövar kontrollen, men har inte på något sätt någon överhöghet över området.
Eftersom man inte har någon överhöghet över området, har man det inte heller över dess kustvatten.
Att acceptera en sådan överhöghet vore att föregå områdets framtid eftersom det är möjligt att den planerade folkomröstningen om självstyre beslutar att det skall vara oberoende.
I vilken situation skulle då Västsaharas regering befinna sig när det gäller de territorialvatten de i ett sådant fall skulle förvalta självständigt?
Jag är helt för att vi skall försöka uppnå ett fiskeavtal med Marocko som är fördelaktigt för Europeiska unionens fiskerisektor och till att börja med, den spanska fiskerisektorn.
Men jag tycker inte att detta är motsägelsefullt, utan precis tvärtom, genom en legitim tolkning av den internationella rätten som jag begär att vi skall göra formellt.
Åtar sig kommissionen att ha en formell konsultation med FN:s generalsekreterare?
Ja eller nej, herr kommissionär?
. (EN) Det finns många saker jag beklagar och en av är att jag inte är jurist, så jag hoppas att ledamoten kan ursäkta en skriftlig hänvisning; jag tassar fram på detta område med en viss nervositet!
Jag har dock förstått att den internationella lagstiftningen är fullständigt tydlig och att frågan om territorialvatten har en direkt anknytning till själva frågan om suveräniteten inom ett territorium.
Detta är en fråga som för närvarande håller på att diskuteras inom ramen för folkomröstningen och på FN:s generalsekreterares initiativ.
Jag är säker på att ledamoten känner till att vi kraftfullt stöder detta initiativ, och om det finns något sätt på vilket vi kan stödja FN:s generalsekreterare, vill vi verkligen göra det.
Detta gäller också, naturligtvis, hans särskilde företrädare.
Eftersom de behandlar samma ämne kommer frågorna nr 40 och 113 att besvaras tillsammans, på begäran av kommissionen.
Fråga nr 40 från (H-0241/00):
Angående: Landminor I ett uttalande nyligen till FN:s generalförsamling förklarade rådets ordförandeskap att EU fortfarande är den största givaren av bidrag till världsomfattande minröjningsprojekt.
Personer verksamma inom området klagar emellertid över den begränsade roll EU spelar och över att EU:s finansiering av minröjning sker på ett så oordnat sätt.
Kan kommissionen komma med en analys av de medel EU tilldelar alla olika slag av verksamhet relaterad till minröjning?
Hur mycket pengar går till åtgärdsprogram beträffande minor och hur mycket till FoTU rörande minröjning?
Skulle jag kunna be kommissionen att utarbeta en årlig rapport om sin strategi beträffande truppminor i syfte att avskaffa den rådande bristen på klarhet?
Kan kommissionen säga mig vilka framsteg som görs när det gäller att införa en förordning om truppminor vilken skulle utgöra en rättslig grund för dessa åtgärder och samla dem inom en överskådlig ram?
Fråga nr 113 från (H-0251/00):
Angående: Europeiska unionens insatser mot personminor Kommer alla sorters handlingsprogram mot personminor att i budgeten finansieras enbart genom budgetpost B7-661 vars berättigande stärks?
Vilka åtgärder kommer att vidtas för att säkerställa att frivilligorganisationerna faktiskt får tillgång till finansiella medel från unionen?
Då stöd förutsätter anslutning till och efterlevnaden av Ottawakonventionen, vilka kriterier och genomförandemetoder kommer att tillämpas i samband med EU:s insatser för att undvika att vissa sårbara gemenskaper på detta område görs till offer två gånger?
. (EN) Jag hoppas ni kan förlåta mig att det tar något längre tid att besvara frågorna tillsammans.
Jag är särskilt glad att få möjlighet att svara på van den Bos fråga om landminor i dag.
Jag kommer också att ta tillfället i akt och svara på Carlottis fråga.
I dag antog kommissionsledamöterna ett meddelande och ett förslag till förordning om gemenskapsåtgärder mot minor i syfte att få bättre sammanhållning, större effektivitet och större synlighet rörande den mycket omfattande verksamheten på detta område, på vilket vi redan deltar.
Genom att göra detta, reagerar vi och bygger på parlamentets initiativ till att skapa en särskild budgetpost för åtgärder som rör minor.
Landminor orsakar hemska skador i många av världens fattigaste delar.
Men de utgör inte bara ett ständigt och förrädiskt hot mot liv och lem, de utgör också hinder för ekonomisk utveckling och för genomförandet av en rad gemenskapsprogram som stöder återuppbyggnad, rehabilitering och utveckling.
Detta är skälet till varför unionen redan deltar i stor omfattning i åtgärder som rör minor över hela världen, och skälet till varför vi var så aktiva under förhandlingarna och slutförandet av Ottawakonventionen om förbud och destruering av landminor, som trädde i kraft för ett år sedan.
Under de senaste åtta åren har stödet från Europeiska gemenskapen till åtgärder som rör minor överstigit 180 miljoner euro.
Vi har intervenerat i världens alla hörn.
Vi har stött åtgärder genom nationella myndigheter, internationella organisationer och inte minst icke-statliga organisationer.
Vi har bidragit till minröjning och destruering av minor, såväl som gett stöd till drabbade och forskning om ny minröjningsteknik.
Men fram till nu har vi inte haft något sammanhållet och övergripande förhållningssätt till våra minåtgärder.
För att fullt ut dra nytta av mångfalden rörande våra instrument och tilldelningsmekanismer, måste vi se till att få en ram inom vilken vi kan formulera de nödvändiga övergripande riktlinjerna och prioriteringarna, för att säkerställa effektivitet och kontinuitet i det vi gör.
Tilldelningen av medel från de geografiska programmen och deras budgetposter till åtgärder som rör minor kommer att fortsätta.
Minröjning och andra former av minåtgärder är ofta ett första steg i riktning mot varje typ av förnuftigt utvecklingsprogram.
De bör därför utgöra en del av nationella eller regionala återuppbyggnads- och rehabiliteringsplaner.
Den nya förordningen och den särskilda budgetposten kommer att stödja och komplettera den geografiska posten genom att tillhandahålla den övergripande politiska ramen och genom att fungera som en allmän reserv och en källa till finansiering av internationella program.
De resurser som finns tillgängliga för minåtgärder från EU:s sida, bör åtminstone behållas på samma nivå, i reala termer, som vi uppnått under de senaste åren, dvs. ungefär 30 miljoner euro om året.
Fasta program för minröjning och mindestruering enligt vår nya strategi, bör huvudsakligen främja länder som undertecknat Ottawakonventionen.
Men vi måste också vara beredda att ge extra hjälp till personer som skadats av minor i närheten av sina hem eller när de fördrivits, också när de haft oturen att hamna i ett land som inte har undertecknat konventionen.
Europeiska unionen, till sist, är en av de största bidragsgivarna till åtgärder som rör minor i det internationella samfundet.
Ottawakonventionens ikraftträdande för ett år sedan gav oss ett kraftfullt nytt instrument och en grupp ambitiösa mål för de kommande åren.
Vi har åtagit oss att avlägsna alla landminor i världen på tio till femton år.
Detta kommer att kräva beslutsamhet, fasthet och uthållighet.
I och med finansierings- och samordningsmekanismen enligt den nya förordningen och meddelandet, får vi ett bra utgångsläge för att ta itu med denna utmaning.
Jag tackar kommissionären. Jag tyckte att hans svar var ytterst tillfredsställande.
Det visar hur starkt engagerad kommissionen är i detta ämne.
Jag har bara ytterligare en kompletterande fråga till kommissionären, och det är om kommissionären vill ge oss årliga rapporter om kommissionens aktiviteter på hela detta område?
- (EN) Den nya förordningen gör det möjligt för kommissionen att lämna en årsrapport till rådet och parlamentet om dess åtgärder under föregående år senast den 30 april nästkommande år.
En uppdelning av finansieringen av åtgärder som rör minor per land i Europeiska unionen från 1992 till 1999, såväl som för projekt under det sista året, har bifogats till meddelandet och vi kommer också att fortsätta med att tillhandahålla denna typ av finansiell information.
Låt mig säga till ledamoten hur tacksamma vi är, och till övriga ledamöter av denna kammare, för deras uppmuntran och stöd och för det ledarskap de har visat i denna fråga, vilken har en oerhörd betydelse som vi, tyvärr, ständigt upptäcker.
Tack så mycket, herr kommissionär för detta mycket fullständiga svar.
Jag skulle vilja be er om en precisering.
Om posten B7-601 får ökat berättigande, vilka åtgärder kan då vidtas för att säkerställa att de icke-statliga organisationerna effektivt får tillgång till unionens finansiering?
. (EN) Något som vi uppenbarligen måste göra, är att mycket tydligt visa vilka medel som står till buds.
Vi har skapat en webbplats som kommer att göra det möjligt för oss, hoppas jag, att informera de icke-statliga organisationerna och andra på ett mer ingående sätt om vilka medel som står till buds.
Vi har för avsikt att upprätta en flerårig arbetsplan.
Vi kommer att hänvisa till denna på vår webbplats.
Jag hoppas därför att de icke-statliga organisationerna kommer att känna sig delaktiga i det vi gör.
Vi är mycket beroende av deras aktiva stöd och förståelse.
Jag vill nämna ett annat område som är av intresse för dem, även om de inte alltid deltar lika direkt inom detta, dvs. hela forskningsområdet, vilket vi tilldelade 17 miljoner euro av mer än 40 miljoner euro under det senaste hela året 1998.
Rent allmänt kan jag försäkra ledamoten att vi kommer att se till att icke-statliga organisationer deltar i så stor utsträckning som möjligt.
De har mycket att bidra med till detta viktiga arbete.
Fråga nr 41 från (H-0212/00):
Angående: Initiativet "Dialog om Europa" Kommissionens ordförande planerar att lägga fram detta initiativ den 8 mars.
Enligt kommissionens meddelande är avsikten med initiativet att förklara syftet med regeringskonferensen 2000 för allmänheten i de femton medlemsstaterna.
Har kommissionen för avsikt att som ett huvudtema i detta initiativ inbegripa stadgan om de grundläggande rättigheterna, med tanke på att initiativet inryms i Prince-programmet om information till de europeiska medborgarna?
.
(FR) Herr talman! Enligt överenskommelse med Europaparlamentet tog kommissionen initiativet att utveckla det vi kallar en dialog om Europa som kan göra det möjligt att bättre sprida kunskap om reformen av institutionerna inför utvidgningen.
Kommissionen anser att alla institutionella frågor som kan ha en koppling till arbetet inom regeringskonferensen faktiskt ingår i den debatt som inletts.
Det gäller alltså, och det är mitt svar på er fråga, även frågan om stadgan om grundläggande rättigheter för medborgarna.
Jag instämmer helt med Vitorino och kan försäkra er att kommissionen, i nära samarbete med parlamentet och era företrädare, såväl vid regeringskonferensen som vid förhandlingskonventet om stadgan, vill utveckla en dialog om samtliga pågående diskussioner rörande unionens framtid.
Denna dialog om Europa kommer att utvecklas med samtliga nationella och regionala institutioner, men också med opinionsgrupper, media och organisationer i det civila samhället.
Själva målsättningen med stadgan om grundläggande rättigheter motiverar det fullständigt.
Herr talman! Jag vill tacka kommissionen för dess svar.
Jag är nöjd med det av två anledningar.
För det första för att det binder stadgan om grundläggande rättigheter till regeringskonferensen - och det är parlamentets politiska motiv i Duff och Voggenhubers betänkande.
För det andra för att man kommer att ta upp det denna period.
Dessutom är jag mycket nöjd med Lamys svar - det kunde inte ha sett ut på annat sätt, eftersom Lamy känner väl till dessa frågor - angående decentralisering av informationskampanjen.
Jag tycker att detta är ett viktigt mål, för om vi vill nå människor måste vi åka dit där de befinner sig, och alltså är en decentralisering av kampanjen prioriterad.
Vi måste erbjuda kommissionen, herr talman, som vid andra tillfällen tidigare, i samband med regeringskonferensen 1996, parlamentets hjälp med att följa upp informationsinsatserna.
Det gläder mig att höra kommissionsledamotens kommentarer om stadgan.
Jag vill pressa honom på detaljer om kampanjens karaktär.
I onsdags fick vi en mycket lyckad start på den europeiska informationskampanjen där kommissionsledamöter och ledamöter av Europaparlamentet deltog.
Jag vill att kommissionsledamoten skall garantera att, när kampanjen har decentraliserats, informationskontoren i medlemsstaterna självfallet kommer att låta ledamöter av Europaparlamentet delta i informationskampanjen.
Det är trots allt ledamöterna av Europaparlamentet som förmodas företräda medborgarna.
Vi är åtminstone lika välplacerade som kommissionen när det gäller att kunna föra detta samtal med medborgarna.
. (FR) Svaret på Martins fråga är ja både från Barnier och Vitorino.
Det är kommissionens avsikt att i denna dialog om Europa införliva Europaparlamentets ledamöter på fältet.
Så sent som i kväll äger faktiskt ett samordningsmöte rum mellan kommissionens och Europaparlamentets förvaltningar för att konkret fastställa tillvägagångssättet.
Svaret är alltså "ja", herr talman.
Fråga nr 42 från (H-0215/00):
Angående: Miljöbomber som hotar Europa Utsläppet av cyan i Donau nyligen avslöjade att det existerar obekanta miljöbomber som hotar hela den europeiska kontinenten. Dessutom förutser Europeiska miljöbyrån i en rapport att produktionen av pappers-, glas- och plastavfall under det första decenniet 2000 kommer att öka med 40 till 60 procent, att utsläppen av kadmium och kvicksilver kommer att öka med 20 till 30 procent och att avfallshanteringen kommer att belasta miljön med tungmetaller, gas och andra giftiga biprodukter som medverkar till växthuseffekten och orsakar föroreningar av luft och vatten.
Jag vill på grundval av uppgifterna i rapporten fråga kommissionen hur den tänker reagera, vilken politik den kommer att föra och vilka säkerhetsåtgärder den kommer att vidta för att skydda Europa från de miljöbomber som hotar kontinenten?
Fischler kommer att besvara denna fråga i stället för Wallström.
Jag tackar kommissionären för hans svar.
Europaparlamentet uppskattar självklart Europeiska kommissionens ansträngningar för att utveckla en gemenskapspolitik för miljöskydd och, framför allt, för att införliva miljöaspekten i all politik, så kallad "mainstreaming".
Jag skulle dock, herr kommissionär, med anledning av att ni talade om problemet med föroreningen av Donau, vilja ställa er en kompletterande fråga: Ni känner säkerligen till anklagelserna nyligen från Rumäniens miljöminister, Liliane Mara, som hävdar något som många av oss instämmer i, det vill säga att den ekologiska katastrof som drabbade Donau till följd av Natos bombningar är mycket större än den som drabbade floden till följd av cyanutsläppet nyligen.
Som vi känner till förstördes vid bombningarna broar, oljeraffinaderier och kemiska industrier, vilket ledde till att alla de till Donau angränsande regionerna ödelades ekologiskt.
Jag vill höra er åsikt, herr kommissionär: Har ni för avsikt att vidta några åtgärder för att ekonomiskt, ekologiskt och kulturellt återställa de drabbade regionerna?
Herr talman, ärade fru ledamot! Till att börja med känner ni ju till att min kollega Wallström själv varit i Rumänien och i Ungern och personligen gjort sig en bild av katastrofens omfattning.
Hon har också kommit överens med de ansvariga ministrarna där om att inrätta en task force, som skall ägna sig åt dessa frågor.
För denna internationella task force har de huvudsakliga frågor, som skall behandlas, redan utarbetats.
Vad gäller de ekonomiska frågorna granskar kommissionen vilka medel som skulle kunna realiseras för ett katastrofbistånd.
Dessutom står principiellt naturligtvis också Phare- och ISPA-programmet till förfogande, och här handlar det då också om den fråga som måste besvaras i samarbete med de berörda staterna, nämligen i vilken utsträckning man kan använda medel ur dessa båda fonder.
Jag är övertygad om, herr kommissionär, att budgetutskottet kommer att läsa dessa uppgifter med tillfredsställelse när det får dem.
Herr kommissionär! Jag tackar för ert svar.
Jag har emellertid ganska många tvivel, för såväl under er utfrågning inför parlamentets utskott för miljö, folkhälsa och konsumentfrågor som här i dag har ni talat om att så snart som möjligt stänga kärnreaktorerna, vilka, som vi känner till, är extremt farliga.
Och inte bara de, utan även de i Slovakien och de i Litauen.
Självklart förstår jag att det är förknippat med vissa svårigheter att stänga dem omedelbart, men är detta verkligen så snart som möjligt?
Ni skapar tvivel hos mig, för om ni kan fastställa ett konkret datum för reaktorerna 1 och 2 och säga att de skall stängas före utgången av år 2002 - en tidsrymd som även den i mina ögon är ganska lång, för ni får inte glömma bort att vi fruktar att det kan inträffa en olycka i vilken som helst av de fyra reaktorerna, något som skulle vara katastrofalt både för Bulgarien och för Bulgariens folk och för Grekland, som är ett grannland, liksom för Europa, eftersom dessa situationer, som ni känner till, är mycket farliga ­, vad är det då som hindrar er från att i dag bestämma ett datum för stängning av reaktorerna 3 och 4, och varför skall ni ha dem i drift till 2006 och kanske vid ett senare tillfälle ytterligare skjuta upp stängningen?
Herr ledamot! Meningarna om hur osäkra reaktorerna 3 och 4 faktiskt är, går väldigt långt isär.
Till min stora överraskning fick jag uppleva att jag efter att avtalet slutits i Bulgarien kritiserades offentligt av vissa medlemsstater, eftersom detta avtal skulle vara mycket för hårt för Bulgarien och gå alltför långt, och eftersom säkerhetsstandarden i dessa kraftverk inte skulle vara så dålig som kommissionen påstår.
Där får jag nu tro vad jag vill.
Jag tror på de utlåtanden som gjordes i början, och jag vidhåller att vi här måste arbeta enligt principen att undvika risker.
Jag måste be er att å andra sidan också betänka att det är varje stats suveräna beslut huruvida det nukleära alternativet för energiproduktion skall utnyttjas.
Kommissionen har lika litet som parlamentet eller rådet någon möjlighet att förbjuda något som helst land i världen att använda sig av kärnenergi eller att tvinga fram någon snabb stängning av reaktorer.
Det enda som är möjligt är att man gör ett paket, så som vi gjort i Litauen, Slovakien och senast också i Bulgarien, som gör det möjligt för varje land att behärska de ekonomiska, finansiella och även de sociala och infrastrukturella följderna av en sådan stängning.
Det måste överlåtas åt var och en hur man så snabbt som möjligt tolkar det mål som skall uppnås.
Jag kan bara säga er - från förhandlingarna som jag delvis själv förde - att det var detta som kunde uppnås.
Om vi hade försökt att åstadkomma mer, hade vi inte kunnat enas, och vi skulle överhuvud taget inte ha några stängningsdatum.
Man står här alltid inför frågan om man skall acceptera det som går att uppnå, eller med en mycket styvnackad hållning till slut kanske visserligen ha lugnat sitt miljöpolitiska samvete, men inte ha uppnått något.
Jag tror att resultatet just i Bulgarien var ett mycket bra resultat, med tanke på det extremt svåra läget.
Jag vill göra ytterligare ett påpekande, som låter lite invecklat, men ni kommer genast att förstå varför.
Vad gäller stängningsdatum för reaktorerna 3 och 4 står det i texten att beslutet om detta skall antas år 2002.
Det ligger alltså redan ganska mycket tidigare än de stängningsdatum som vi räknat med.
Kommissionens samtycke till att detta stängningsdatum är senast - väl att märka senast - år 2006, står också i texten.
Det faktum att denna text undertecknats av den bulgariska regeringen, utan att detta samförstånd från kommissionens sida ifrågasatts, har en viss politisk betydelse.
Mer kan jag inte säga om det, men jag tror att ni förstår vad jag antyder med detta.
Frågor till Lamy
Fråga nr 44 från (H-0206/00):
Angående: Handelsförmåner för minst utvecklade länder Exakt vilka skador försöker kommissionsledamot Lamy undvika inom vissa europeiska sektorer genom att gå in för att EU skall frångå alla sina kvoter och exportavgifter på "praktiskt taget" - och inte samtliga - produkter och tjänster från världens minst utvecklade länder (LDC)?
Kan kommissionsledamoten omvärdera dessa reservationer med hänsyn till att de minst utvecklade länderna står för mindre än 0,5 procent av världshandeln?
Vilken tidsplan föreslår han för genomförandet av denna åtgärd?
. (FR) Europeiska gemenskapens initiativ som syftar till att, för merparten av produkterna från de minst utvecklade länderna, erbjuda fritt tillträde till marknaderna i de industrialiserade länderna och de mest utvecklade utvecklingsländerna, inleddes inom ramen för den process som ledde till konferensen i Seattle.
Den formulerades direkt efter konferensen i Singapore, när rådet uppmanade kommissionen att komma med förslag till förmån för de minst utvecklade länderna, både för omedelbara åtgärder och för extra åtgärder på medellång sikt.
Rådet hänvisade i sina slutsatser i juni 1997 till detta uttryck: "praktiskt taget alla produkter från de minst utvecklade länderna".
När det gäller omedelbara åtgärder, genom förordningen om det allmänna preferenssystemet från slutet av 1998, fastställde gemenskapen för samtliga minst utvecklade länder ett system som motsvarar det i Lomékonventionen, såsom rådet hade begärt.
Under 1999, och inom ramen för förhandlingarna efter Lomé, preciserade rådet bl.a. vad det avsåg att göra när det gäller de minst utvecklade ländernas tillträde till marknaden och beslutade att gemenskapen, jag citerar: "under 2000 skall inleda en process som i slutet av de multilaterala handelsförhandlingarna och senast år 2005, skall möjliggöra fritt tillträde för praktiskt taget alla produkter från de minst utvecklade länderna, utifrån den nivå för handelsreglerna som finns i Lomékonventionen".
Skillnaden mellan alla och praktiskt taget alla produkter gäller, det vet vi, ett antal särskilda jordbruksprodukter.
Detta är det mandat kommissionen erhållit och vi respekterar det naturligtvis.
Mina enheter håller på att utarbeta förslagen som kommer att läggas fram för rådet så snart de är fullständigt färdigställda.
Samtidigt syftar gemenskapen, i sitt initiativ "De minst utvecklade länderna", till att inom ramen för WTO ta med andra handelspartner i detta vårt inledande synsätt, vilket skulle bestå i att undanta de minst utvecklade länderna från avgifter och kvoter för praktiskt taget alla produkter.
Detta initiativ är så att säga avsett att utöva en hävstångseffekt på vårt eget förslag som, i kombination med det vi kan göra med övriga, skulle göra det möjligt för de minst utvecklade länderna att få avsättning för sina produkter inom ett system av i stort sett total frihet mot ett stort antal andra marknader än våra egna.
Jag tänker bl.a. på marknaderna i de utvecklade länderna: Förenta staterna, Japan, Australien, Nya Zeeland.
Jag tänker eventuellt också på flera framväxande länder som redan är industrialiserade.
Jag skall nu försöka få detta initiativ att gå framåt som vi införlivat i det stimulanspaket vi arbetar med i Genève.
Så långt nuläget.
Såsom frågeställaren anger bör man fråga sig om restriktionen knuten till uttrycket "så gott som alla produkter" kommer att kunna behållas så länge till, när vi nu avser att låta dessa länder få fullständigt tillträde till våra marknader.
Till följd av det nya avtal som slutits med AVS-länderna och som inte längre innehåller någon skyldighet om lika tillträde för alla AVS-länder, kan vi, när det gäller gemenskapen, faktiskt börja fundera på en ännu större avreglering av tillträdet till våra marknader, till förmån för de minst utvecklade länderna.
Jag vill emellertid inte inleda denna diskussion innan det nuvarande initiativet om praktiskt taget alla produkter, efter diskussioner med våra handelspartner, uppnått ett tillräckligt avancerat och trovärdigt stadium för att vi skall kunna gå vidare till nästa.
Jag vill avslutningsvis klargöra att tillträdet till marknaden inte är allt för länder som ibland, av inhemska skäl, inte har tillräcklig exportkapacitet vare sig det gäller kapacitet för distribution, logistik eller transport.
Det är anledningen till att man också måste titta på det som vi kallar capacity building, dvs. åtgärder för tekniskt bistånd som kan genomföras för att detta tillträde inte bara skall vara teoretiskt utan också konkret.
Det var det svar jag ville ge på frågan som gäller framtiden.
Jag är tacksam för kommissionär Lamys svar, trots dess ringa omfattning.
Jag håller verkligen med honom om det han sade i sista delen av sitt svar, rörande behovet av att skapa kapacitet i de minst utvecklade länderna, såväl som det möjliga behovet av asymmetriska åtgärder som resulterar i en viss skyddsnivå för deras marknader som vi inte försöker att åtnjuta för vår del.
Men huvudskälet till varför jag ställer frågan - jag anser inte att den behandlats tillräckligt - har att göra med exakt vad "nödvändiga produkter" innebär.
Kommissionär Lamy talar om vissa jordbruksprodukter, men det har varit just den gemensamma jordbrukspolitiken som främst har förnärmat utvecklingsländerna, och som hållit tillbaka utvecklingen för många av dessa länder när det rör jordbruksproduktion.
Kan han göra några fler specifika kommentarer om vilka sektorer och vilka produkter det rör, och hur länge?
Det är denna typ av budskap vi vill höra.
Jag undrar om det inte skulle vara ett mer lämpligt steg framåt för oss, som européer, när det gäller att både få utvecklingsländernas förtroende och vara ett exempel för övriga handelspartner, att säga: "nu är det dags; vi erbjuder detta nu.
Vi vill inte vänta i fem år; låt andra följa vårt exempel".
. (FR) Jag har två svar på denna fråga.
För det första tror jag att jag svarade tydligt på er fråga när jag angav att skillnaden mellan "allt" och "praktiskt taget allt" gällde ett antal jordbruksprodukter, som uppriktigt sagt är begränsade.
Jag tänker särskilt på socker som, för flera länder, faktiskt kan vara en kompletterande resurs.
Ni vet ju att gemenskapen, i detta sammanhang kommissionen, diskuterat en omstrukturering av sockerreglerna.
Det är frågor som vi sannolikt återkommer till.
Det här är vad som gäller för enbart oss.
När det gäller det mer allmänna initiativ vi tagit skulle jag vilja försöka övertyga er om att på det här stadiet är det viktigare för dessa mindre utvecklade länder att gemenskapen får Förenta staterna, Japan och ett antal industriländer att följa vårt initiativ, för när det gäller verklig exportkapacitet öppnas en marknad för dem som, i runda tal, är två till tre gånger större än vår. Herr parlamentsledamot!
Utifrån våra prioriteringar och med tanke på effektiviteten tror jag att vi, när vi ställs inför valet mellan att avskaffa skillnaden mellan "praktiskt taget allt" och "allt" - ett problem som, det erkänner jag, vi kanske måste lösa en dag - och avsevärt öka storleken på den marknad som är öppen för duty free, för quota free för essentially all products, är på god väg när vi till att börja med arbetar med att utvidga marknaden.
Sedan kan vi som ni önskar inleda en diskussion som vi måste föra med medlemsstater, som ibland är litet tveksamma, och ett Europaparlament som vi också så småningom måste övertyga om att gå vidare till nästa steg.
Fråga nr 45 från (H-0208/00):
Angående: Kinas anslutning till Världshandelsorganisationen Skulle kommissionen, i överensstämmelse med kommissionens uppfattning när det gäller regeringskonferensen, kunna instämma i att Kinas anslutning till WTO representerar en tillräckligt viktig överenskommelse för att rättfärdiga att detta parlaments samtyckesförfarande tillämpas?
Kan kommissionen gå med på att lägga fram överenskommelsen om Kinas anslutning till WTO inför detta parlament för samtycke även om regeringskonferensen då ännu inte har blivit slutförd?
.
(FR) Herr Clegg! Kommissionen anser att avtalet om Kinas anslutning till WTO är ett mycket viktigt beslut.
Det är för övrigt exakt den typ av avtal som skulle omfattas av parlamentets samtyckesförfarande om kommissionens förslag till regeringskonferensen godkändes av medlemsstaterna.
Men på det här stadiet är det endast förslag och kommissionen kan inte bryta mot gällande regler som fastställts av det fördrag som inrättar gemenskapen, eller föregripa de beslut som medlemsstaterna kommer att fatta vid regeringskonferensen.
Jag påminner Clegg, om det behövs, att med tanke på dess aspekter avseende enheten skulle Kinas avtal om anslutning ändå i princip omfattas av samrådsförfarandet enligt artikel 300.
Vilket innebär att parlamentet, enligt artikel 300, bör ha möjlighet att uttala sig om detta avtal.
Naturligtvis åligger det rådet att som vanligt rådfråga Europaparlamentet.
Detta är det juridiska och institutionella svaret på er fråga, herr Clegg.
När det gäller de mer praktiska aspekterna, vill jag erinra om min strävan att tillsammans med Europaparlamentet söka ett sätt för att dess röst skall höras i dessa förhandlingar.
Jag har sagt det vid flera tillfällen och detta förefaller mig viktigt för förbindelserna mellan kommissionen och parlamentet, men också när det gäller effektivitet och omfattning för förhandlaren i ett ärende av denna typ.
Jag är därför fullständigt beredd att som vanligt låta denna fråga bli föremål för en mer fördjupad diskussion inför parlamentets berörda utskott.
Tack så mycket för detta svar.
Låt mig upprepa min tillfredsställelse över att kommissionen och parlamentet, för första gången, talar med en röst om förändringarna av parlamentets roll i samband med viktiga handelsavtal.
Låt mig bara ställa en icke-juridisk och institutionell fråga till er: Om vi, t.ex., tittar på det beslut som fattades i samband med Europaparlamentets godkännande av slutsatserna från Uruguayrundan, fanns det vissa juridiska frågor rörande avtalets institutionella och budgetmässiga konsekvenser, men beslutet var i grunden ett politiskt erkännande att detta var ett avtal av sådan betydelse att de strikta gränserna hos dåvarande artikel 113 kunde, så att säga, förbises och på så sätt tillåta att avtalet överlämnades till parlamentets godkännande.
Min egen åsikt är att Kinas tillträde till WTO, även om det kanske inte är lika uppseendeväckande som ett multilateralt avtal, är precis lika viktigt för det framtida globala handelssystemet, och att en liknande politisk ståndpunkt kanske därför kunde uttryckas både av parlamentet och kommissionen.
Jag uppmanar er att göra detta.
Låt mig fråga er vad ni tycker vi kan göra gemensamt för att främja denna typ av åtgärd.
.
(FR) Herr Clegg! Jag tror precis som ni att Kinas anslutning till WTO skulle vara, eller blir av mycket stor betydelse, oavsett när det inträffar.
Men jag tror att den jämförelse ni gör med Uruguay Round inte är helt motiverad.
Det fanns i Uruguay Round, och bl.a. i anslutning till inrättandet av ordningen för att lösa tvister, ett institutionellt viktigt steg i den internationella rättsordningen som, även med tanke på en icke-diskutabel läsning av fördragen, motiverade att samtyckesförfarandet fanns.
När det gäller Kina befinner vi oss juridiskt i ett lands anslutningsförfarande till WTO som följer en relativt välorganiserad och välkänd väg, och som för närvarande inte varit föremål för tvister.
Jag antar därför att rådet kommer att tveka att begära samtyckesförfarande eftersom rådet inte har för vana att gå mycket längre än vad som anges i fördragen när det gäller att rådfråga parlamentet.
Vad som ur vår synvinkel är viktigt är att vi när det blir så dags, antingen i utskottet eller i kammaren, kan diskutera villkor som jag hoppas blir de som vi kommit överens om med Folkrepubliken Kina, och att vi gör det i fullständig öppenhet.
Jag är för min del beredd och jag vet att frågor av en litet mer politisk art då kommer att ställas till mig.
Jag anser det normalt och förväntar mig det.
Herr talman, herr kommissionär! I det här skedet måste vi parlamentsledamöter uppenbarligen nöja oss med detta samrådsförfarande, även om jag själv delar Cleggs åsikt att det redan i det här skedet hade varit möjligt - litet grand även med tanke på juridiken - att tillämpa samtyckesförfarandet i den här frågan.
Min fråga handlar dock om substansen och det materiella innehållet i den här överenskommelsen.
När förhandlingarna mellan EU och Kina inleddes berättade man för oss parlamentsledamöter att det egentligen inte kommer att bli några större problem eftersom cirka åttio procent av dessa Europeiska unionens målsättningar redan ingår i resultaten från förhandlingarna mellan USA och Kina.
Nu ser det emellertid ut som att den här resten eller återstående tjugo procenten av frågorna är så svåra att de kommer att ta tid, och förhandlingarna har redan flera gånger hamnat i en återvändsgränd.
Jag skulle också vilja fråga, huruvida det handlar om att kineserna inte är beredda att ge oss samma förhandlingsposition som USA:s företrädare fick, eller vad är det som gör att man inte kan uppnå enighet om den här resten - svansen - av dessa tjugo procent.
. (FR) Det är en bra fråga.
Jag gör anspråk på att vara pappa till detta uttryck: 80 till 20 procent.
Det finns där för att man skall försöka få folk att förstå att en stor del av vägen faktiskt tillryggalagts, eftersom det som den som förhandlat före er uppnår, det uppnår också ni, på grund av klausulen om mest gynnad nation.
Fru Kauppi! Det återstår emellertid 20 procent av mycket enkla skäl?
I en bilateral förhandling försöker var och en att koncentrera sig på de punkter där han är minst konkurrenskraftig, underförstått att man lämnar resten åt andra.
Det är anledningen till att Förenta staterna i ett antal frågor träffat ett bilateralt avtal med Kina som vi har nytta av, men som på ett antal punkter inte är lika gynnsamt som om vi hade förhandlat själva.
Det är den första anledningen.
Det åligger oss att så långt det är möjligt - och jag skall ägna mig åt det - se till att det som globalt är en bra "deal" mellan amerikaner och kineser också är en bra "deal" för européerna.
Och dessa 20 procent - det är alltså bara 20 - men ni vet ju att i en förhandling är det ofta de sista procentsatserna som gör hela skillnaden och det är där vi är nu.
Det finns en annan mer teknisk anledning till att det finns en del nyanser.
Under i stort sett liknande beteckningar kan det finnas mycket olika ståndpunkter när det gäller tariffer.
Jag tar exemplet med alkohol: bourbon och gin behandlas inte på samma sätt som whisky och konjak.
Även om dessa alkoholdrycker ser ut att vara samma sak finns det fall där ståndpunkterna beträffande tullsatser skiljer sig åt.
Det är mer tekniska beaktanden, men de gör att alla dessa aspekter måste ses över och förhandlas i detalj.
Det är inte helt avslutat.
Jag angav att jag skulle resa till Peking under sista veckan i mars för att försöka att lösa det jag anser som verkliga svårigheter i denna förhandling.
Det handlar om den politiska del där de kinesiska myndigheterna uttryckt ett antal tvivel.
Jag har för närvarande mandat att försöka överbrygga dessa tvivel och jag skall verkligen försöka.
Tack så mycket, herr Lamy.
Vi har gått långt över tiden ägnad frågor åt Lamy.
Fråga nr 46 kommer alltså att besvaras skriftligt.
Frågor till Fischler
Eftersom frågeställaren är frånvarande bortfaller fråga nr 47.
Fråga nr 48 från (H-0173/00):
Angående: Utvidgningens kostnader för jordbruket Vilka kommer kostnaderna för jordbruket att bli till följd av den kommande utvidgningen av Europeiska unionen enligt de senaste analyserna och uppskattningarna? Hur kommer de att fördelas?
Jag måste säga att, även om jag har skrivit under frågan, som vald företrädare, har jag i själva verket inte skrivit den.
Som kommissionären kan förstå är det jordbrukarna i Europa som ställer frågan, som nu undrar om det är de, deras inkomster, gemenskapsstödet, som kommer att få betala räkningen för utvidgningen.
Kommissionären var inte tydlig.
Emellertid känner era avdelningar, kommissionen och vissa europaparlamentariker till att det finns studier och uppskattningar.
Kommissionären är ibland mästare på att ge långa vändningar, vrida på frågan och inte svara.
Kommissionen måste dock lägga bort det vaga och bli tydligare, om den vill att landsbygden skall försvara era ståndpunkter.
Därför ber jag kommissionären att, om ni inte vill tala om era uppgifter och era studier - som existerar -, så lugna åtminstone jordbrukarnas verkliga oro och svara på om utvidgningen kommer att ske på bekostnad av jordbrukarnas inkomster, och framför allt, om ni kan garantera att det inte kommer att påverka gemenskapsstödet.
Herr talman, fru ledamot! Jag tror att ni också känner till att jordbrukarnas inkomster inte bara utgörs av stöd, utan i väsentlig utsträckning måste förtjänas ute på marknaden.
Därför anser jag att den jämförelse som ni gör är malplacerad.
För det andra är det två helt skilda frågor.
I er fråga, som jag besvarade, undrade ni vad utvidgningen kostar.
En helt annan fråga är om det i samband med utvidgningen kommer att ske någon ändring av den gemensamma jordbrukspolitiken.
Jag kan i dag bara säga er att den gemensamma jordbrukspolitiken, så som den beslutades i Berlin för de närmaste sju åren, gäller.
Dessutom beslutades det i Berlin också om ett finansperspektiv, alltså om hur mycket pengar vi kan ge ut.
Ni har berört eventuella undersökningar. Redan för flera år sedan gjordes de första undersökningarna, som vi överlämnade till parlamentet.
Nu håller vi på att genomföra nya undersökningar. Så snart vi har några resultat är vi gärna beredda att ställa dem till förfogande.
Fråga nr 50 från (H-0190/00):
Angående: Balans mellan fiskeavtalen i nord och fiskeavtalen i syd Vid rådets (fiske) sammanträde i oktober 1997 diskuterades obalansen mellan fiskeavtalen i nord och fiskeavtalen i syd, med tanke på att redarna som fiskar inom ramen för fiskeavtalen i syd i allt större utsträckning måste medfinansiera avtalen i nord, som inte medför några kostnader för redarna där.
Man diskuterade dessutom det dåliga utnyttjandet av avtalen i nord trots det intresse andra medlemsstater visat för att utnyttja dessa fiskemöjligheter.
Därför uppmanade rådet kommissionen att undersöka möjliga beslut för att kunna överföra kvoter från en medlemsstat till en annan och att undersöka hur kostnaderna för avtalen skall fördelas på ett rättvist och icke diskriminerande sätt mellan gemenskapen och redarna.
Kan kommissionen ange vilka undersökningar den genomfört i fråga om en möjlig överföring av kvoter och vilka resultat man uppnått?
Vilka beslut har fattats för att balansera kostnaderna för avtalen i nord med kostnaderna för avtalen i syd?
Hur bedömer kommissionen den ovannämnda obalansen mellan avtalen i nord och avtalen i syd?
Jag har ställt en fråga efter att först ha granskat en rad beslut som ministerrådet fattade 1997 om vissa inriktningar som gavs fiskeavtalen och som, enligt min mening, inte har uppfyllts i Europeiska unionen under denna tid.
Jag skulle bara vilja veta - jag tänker inte gå in i polemik med kommissionären - om man, genom att följa de riktlinjer som gavs avtalet, i nästa förnyelse av fiskeavtalet med Grönland - där alla vet att fiskekvoterna inte används eller i hög grad är outnyttjade - kommer att ge flottor som för närvarande inte har tillgång till detta avtal möjligheten att använda de kvoter som inte används eller som utnyttjas i liten grad.
Det har jag ju redan påpekat en gång i mitt svar.
Det är faktiskt ett problem att kommissionen principiellt delar er uppfattning, fru Fraga Estévez, att icke utnyttjade kvoter bör göras överförbara. Men vi saknar fortfarande de tillvägagångssätt som skulle göra det möjligt eftersom det här inte finns något motsvarande godkännande från medlemsstaterna.
Ni har här nämnt rådet.
Därför måste vi övervinna detta problem.
Men jag tror inte att lösningen på problemet ligger i att man i ett nytt Grönlandsavtal betalar avgifter för fångstkvoterna och löser problemet på så vis.
Det är inte lösningen på problemet.
Här måste man göra skillnad.
Uppdelning av icke utnyttjade kvoter och en ordning för detta: Ja! Men vi bör inte börja införa licensavgifter där vi inte måste betala för kvoterna.
Det anser vi inte är någon mening med.
Fråga nr 51 från (H-0195/00):
Angående: Förenlighet mellan exceptionellt exportstöd och gemenskapens lagstiftning Efter stormens svåra härjningar i Västeuropa i december 1999, befinner sig skogsbranschen i en särskilt kritisk situation.
På grund av att man skyndsamt måste ta hand om omkullfallna träd, har den franska regeringen bland annat beslutat om att anslå ett belopp på 50 franska franc per ton för transport av skog som är avsedd för export till unionens medlemsstater.
Gemenskapens konkurrensregler, och i synnerhet skyldigheten att beakta gemenskapspreferensen, förbjuder på goda grunder sådant stöd förutom då det syftar till att avhjälpa en exceptionell situation. Sålunda föreskrivs följande i artikel 87.2 b (f.d.
92.2 b) i EG-fördraget: "Förenlig med den gemensamma marknaden är [...] stöd för att avhjälpa skador som orsakats av naturkatastrofer eller andra exceptionella händelser".
Är det exportstöd som den franska regeringen avser lämna, förenligt med artikel 92.
Om så är fallet, skulle detta stöd kunna utsträckas till skogsexport avsedd för tredje land?
Om så är fallet, vilka kriterier använder kommissionen för att avgöra vilka kvantiteter som kan bli föremål för sådant stöd, under hur lång tid och till vilken kostnad?
Herr talman, mina damer och herrar! Kommissionen underrättades för några dagar sedan av de franska myndigheterna om det statliga stöd som Frankrike önskar garantera sin skogsnäring för att avhjälpa de jättelika skador som uppstod på grund av stormarna i december förra året.
I meddelandet från de franska myndigheterna räknar man med åtgärder för att underlätta borttransporterandet av virke från de berörda regionerna.
I meddelandena finns dock ingenting nämnt om bestämmelseorten för virket och i synnerhet inte huruvida det skall exporteras till andra medlemsstater eller tredje land.
Kommissionen har därför helt logiskt begärt ytterligare information från de franska myndigheterna.
Eftersom kommissionen fortfarande inte har fått all denna extra information, kan den därför inte heller redan i dag slutgiltigt yttra sig om huruvida ifrågavarande åtgärder överensstämmer med gemenskapsrätten.
Jag skulle vilja be kommissionären att förtydliga sitt svar.
Det är uppenbar att detta stöd redan formellt planerats i gemenskapsländerna.
Frågan uppstår snarare för de länder som ligger utanför gemenskapens territorium och kan formuleras på detta sätt: Kommer vi att få möjlighet att erhålla ett undantag i tonnage, i kostnader och i tid när det gäller exporterat trä, med tanke på att denna storm är något fullständigt exceptionellt?
Min fråga gällde naturligtvis export utanför unionens gemensamma marknad.
För att här göra det helt klart: Virke är enligt gemenskapsrätten en industrivara, och exportstöd, exempelvis så som det föreskrivs för jordbruket, är, helt logiskt, under inga omständigheter tillåtet när det gäller export av virke.
Vi kan här bara tillämpa existerande gemenskapsrätt.
Denna existerande gemenskapsrätt föreskriver i artikel 87 att man kan kompensera sådana skador - skador, väl att märka - som står i direkt samband med katastrofen.
Det betyder alltså att det för det första måste föreligga en skada, och att det för det andra måste påvisas ett direkt samband.
Ni måste också överväga följande: Om vi skulle ta hänsyn till en sådan idé - virkespriset är ju inte pressat bara för de franska skogsägarna, utan virkespriset har på grund av katastrofen pressats i sin helhet - då skulle varje medlemsstat kunna komma och säga att de vill ha tillstånd att lämna exportstöd.
Det skulle utgöra en klar snedvridning av marknaden.
Fråga nr 52 från (H-0202/00):
Angående: Förebyggande destillation - höjning av kvoterna Europeiska gemenskapernas kommission har inlett den förebyggande destillationen med 10 miljoner hektoliter för vinproduktionsåret 1999/2000.
Anmälningsfristen har förlängts.
I några medlemsstater har kvoterna redan överskridits, enligt tillgänglig information.
Anser kommissionen att den kan höja volymen förebyggande destillation från 10 till 15 hektoliter och att den kan tillmötesgå särskilda önskemål från enskilda medlemsstater (exempelvis Tyskland) om högre volymer?
Ja, herr talman, kommissionen har erhållit medlemsstaternas meddelanden om förslagen för den förebyggande destillationen den 24 februari.
Samma dag föreslogs för förvaltningskommittén för saluföring av vin att man skulle öka mängden för förebyggande destillation från 10 miljoner till 12 miljoner hektoliter.
Förvaltningskommittén har också med majoritet förespråkat detta förslag.
Därigenom blir det också möjligt att uppfylla alla fördrag som slutits i medlemsstaterna.
Det enda undantaget är här Spanien, där procentsatsen godkännanden, om jag får säga så, på grund av det stora antalet framställningar uppgår till 98 i stället för 100 procent.
För Tyskland betyder det att den ursprungliga tilldelningen av 148 000 hektoliter kunde höjas till 468 000 hektoliter.
Det är den totala mängd som slutits avtal om i Tyskland.
Den ändrade förordningen om den förebyggande destillationen kommer med det snaraste att offentliggöras i EGT och ha retroaktiv verkan från och med den 24 februari.
Herr kommissionär! Finns det hos kommissionen med tanke på den enormt stora vinskörden om 140 miljoner hektoliter och med tanke på organisationen av vinmarknaden, som träder i kraft 2000, ännu några som helst överväganden att under det sista året när denna möjlighet finns utnyttja den obligatoriska destillationen för att avlasta marknaden, eller anser kommissionen inte att det skulle kunna vara ytterligare ett instrument?
Herr talman, herr ledamot! För det första tror jag att om vi kan ta hänsyn till alla förslag som ställts från tysk sida och nästan alla förslag från de andra medlemsstaterna, då tycks det mig ändå som om man i stor utsträckning har åstadkommit jämvikt på vinmarknaden.
Jag tror att om ni i synnerhet betänker att vi inom den reformerade vinmarknadspolitiken ju ändå tydligt vill tränga tillbaka den obligatoriska destillationen, då bör vi inte ge intrycket att vi nu åter vill vända tillbaka.
Tack så mycket, herr Fischler.
Frågorna nr 53 till 60 kommer att besvaras skriftligt.
Frågor till de Palacio.
Fråga nr 61 från (H-0156/00):
Angående: Nyöppnande av järnvägsförbindelsen Oloron-Canfranc Kommissionen har i spansk press (den 9 februari 2000, nyhetsbyrån EFE) sagt att den är medveten om att en järnvägsförbindelse genom centrala Pyrenéerna behövs och att den spanska regeringen gärna skulle se att järnvägsförbindelsen Oloron-Canfranc (Vallée d'Aspe) på franska sidan öppnades igen.
Kommissionen intygade också att den, om de två staterna kom överens, skulle stödja införlivandet av den här förbindelsen i det transeuropeiska näten under nästa genomgång av riktlinjerna för detta nät.
Men är Europeiska kommissionens uppgift ändå inte först och främst att uppmuntra dessa två medlemsstater att främja transporter på järnväg och att försöka övertala dem att komma överens om ett nyöppnande av den här förbindelsen?
Vilka åtgärder ämnar kommissionen nu vidta för att påskynda ingåendet av den här överenskommelsen?
När det gäller er fråga om nyöppnande av järnvägsförbindelsen Oloron-Canfranc, är det nödvändigt att studera alternativ på land eller till sjöss som kan lätta på trafikstockningarna i de två ändarna av Pyrenéerna, både i öst och i väst.
I dessa två ändar av Pyrenéerna har vi en mättnadssituation, eftersom de är de enda verkliga landförbindelserna av någon större kapacitet mellan iberiska halvön och övriga europeiska kontinenten.
Från kommissionens sida har vi varit positiva till en undersökning om en ny järnvägsförbindelse i de centrala delarna av Pyrenéerna, och vi har stött flera initiativ i regionen genom att bevilja stöd till flera olika undersökningar för att studera möjligheterna.
Dessutom har - som ni mycket väl känner till - Spanien och Frankrike skapat ett trafikobservatorium för att söka den bästa lösningen på det problem som nu finns.
I vilket fall som helst ligger slutbeslutet i denna fråga på medlemsstaterna.
I de transeuropeiska näten kan vi inte föra in något som inte har stöd hos medlemsstaterna.
Under tiden vill jag säga att kommissionen kommer att beakta resultaten av arbetet i trafikobservatoriet i Pyrenéerna när vi gör en översyn av de transeuropeiska näten, en översyn vi hoppas är färdig innan augusti.
Tack fru kommissionär, men det jag skulle ha velat veta är vad kommissionen gör för att medlemsstaterna verkligen skall inrätta ett järnvägsnät i Somportdalen.
Arbete pågår i dag när det gäller vägarna.
Man kan därför ställa sig frågande till framtiden.
För egen del fruktar jag att man skall inrätta ett helt litet turisttåg för att kanske göra några miljöpartister nöjda och då stannar det vid det.
Men studier har verkligen gjorts, exempelvis Gretab för att bara nämna en, som visar att en järnvägsförbindelse Somport-Pau-Canfranc-Jaca skulle kunna göra det möjligt för lika mycket tung trafik att passera som i dag passerar i Mont-Blanc-tunneln.
Vad vi därför önskar, och som jag skulle ha velat veta, efter förslagen från Lamoureux inom ramen för utskottet för transporter, som sade att Europeiska unionen verkligen skulle prioritera järnvägstransport, det är vad ni verkligen tänker göra för att även medlemsstaterna skall prioritera detta?
Fru Isler Béguin! Jag vill svara att vi försöker övertyga medlemsstaterna i de samtal vi för när det gäller de åsikter som förs fram i olika frågor och de undersökningar vi får.
Men när det gäller järnvägsförbindelsen Oloron-Canfranc har vi otvivelaktigt, som ni vet, svårigheter med en av de två gränsstaterna
Det är helt klart att skapandet av förbindelser genom de stora bergskedjorna i Europeiska unionen innebär problem.
Kommissionen gav därför 1999 stöd till en studie för undersökning av varuflödet i landtrafik och varuutbyten i känsliga områden, i synnerhet Pyrenéerna och Alperna eftersom problemen där är ganska likartade.
Jag vill säga att vi dessutom avser att lägga fram ett meddelande i frågan - om Pyrenéerna och om Alperna - före utgången av året, med konkreta förslag.
Men naturligtvis måste de konkreta förslagen godtas av alla medlemsstater.
Jag vill också säga att slutsatserna om att man i denna studie som vi genomför också kommer att ta hänsyn till översynen av riktlinjerna för det transeuropeiska nätet, och dessutom att Interreg 2-programmet har bekostat även genomförandet av allmänna studier om det lämpliga och det möjliga med en framtida förbindelse genom de centrala Pyrenéerna, anpassad för tunga godstransporter.
Med detta sagt, ärade ledamöter, och som jag har gjort mycket klart några gånger här, anser jag att vi måste göra enorma ansträngningar för att utveckla godstransporter på järnväg.
Vi befinner oss inför krav som givetvis inte kommer att kunna lösas genom en ökad vägtrafik och vi behöver studera ett bättre användande av en infrastruktur på järnväg, som både är ett lämpligare alternativ ur miljösynpunkt, och dessutom gör det möjligt att använda redan befintlig infrastruktur.
Vid andra fall, som i just det vi talar om, måste vi få i gång infrastrukturen, men vi är naturligtvis beredda att prata med länderna - detta sker också - för att försöka få en acceptans av ett projekt av denna typ, som gör det möjligt att skapa en överfart i de centrala delarna, från de båda gränsstaterna.
Fru vice ordförande i kommissionen! Jag skulle vilja veta om det är riktigt att det är ett land som sätter upp svårigheter, vilket land det handlar om och vilka sorts svårigheter det handlar om.
Kan ni också precisera, eftersom ni har nämnt det, när kommissionens meddelande om Alperna-Pyrenéerna-rapporten kommer att vara tillgänglig?
. (ES) Eftersom ni ställer frågan kan jag säga att det land som har opponerat sig är Frankrike.
Det är uppenbart att de som har det största intresset av projektet är länderna på Pyreneiska halvön.
Detta berör inte enbart gränslandet Spanien, utan påverkar också Portugals vägtrafik, med tanke på den mur som Pyrenéerna innebär.
Det meddelandet främst tar upp angående de känsliga områdena är hur man skall kombinera två krav: de miljömässiga kraven för såväl Pyrenéerna som Alperna och behovet att möjliggöra rörligheten för varor och personer.
Vi avser att lägga fram meddelandet före årets utgång, som jag redan har sagt, vi tänker också analysera både speciella särdrag för dessa känsliga områden, och specifika lösningar vad gäller lämplig infrastruktur, finansiering, användning och säkerhet.
För det finns också säkerhetsfaktorer när det gäller användning av stora tunnlar, vilka också är viktiga.
Fråga nr 62 från (H-0163/00):
Angående: Maximigränser för alkoholhalt i trafiken Kommissionen har sedan 1988 förespråkat gemenskapslagstiftning beträffande maximigränser för alkohol i trafiken.
År 1997 uttalade kommissionen att detta är nödvändigt för att minska antalet döda och öka trafiksäkerheten.
Idag varierar tillåten alkoholhalt kraftigt i Europa, från 0,2 promille i Sverige till, i vissa länder, 0,8 promille.
Erfarenheterna från Sverige är mycket goda. Trafiksäkerheten främjas av en låg tillåten alkoholgräns.
EU lagstiftar idag för att främja rörligheten och trafiksäkerheten.
Varför är kommissionen ovillig att lägga fram ett förslag om maximalt tillåtna alkoholhalter i trafiken, trots att detta skulle minska antalet döda?
. (ES) Som alla vet ligger ett överdrivet alkoholintag bakom en stor del av trafikolyckorna på våra vägar.
Därför har Europeiska unionen stött, och kommissionen har sett det som viktigt, en allmän maximigräns för alkoholhalten i medlemsstaterna, just för att se till att inte lämpliga gränser överskrids.
Kommissionen anser att den lämpliga maximigränsen ligger på omkring 0,5 promille, och att man i vissa fall, när det gäller till exempel nya förare, skulle vi kunna överväga en sänkning av denna gräns, åtminstone under en period, och göra den ännu strängare.
Vi måste emellertid precisera att, även om kommissionen kommer att formulera denna typ av kriterier, kommer den att göra det genom den rekommenderade formeln.
Vi anser att vi, med tanke på subsidiaritetsprincipen, inte bör föreslå ett direktiv för fastställande av en alkoholgräns utan att vi gör en rekommendation till medlemsstaterna i denna riktning.
Alkohol är den näst största hälsofaran i EU enligt en rapport om hälsa från en högnivågrupp.
Alkohol är också den största bidragande orsaken till olyckor på europeiska vägar, och en mycket viktig bidragande orsak till de allvarliga olyckorna.
Jag tycker det är väldigt bra att även kommissionen anser att alkoholhalten måste hållas på en låg nivå i trafiken. Säkerhet och alkohol går nämligen inte ihop.
Vi vet av erfarenheterna från de länder som har en låg maximigräns att detta är ett sätt att reducera antalet döda och antalet allvarliga olyckor.
Jag skulle även vilja ställa en följdfråga till kommissionären: Varför skulle det vara omöjligt att utfärda ett direktiv på detta område, när de flesta länder nu har en maximigräns på 0,5 promille, och enbart ett fåtal har en gräns som överstiger 0,5 promille?
. (ES) Som ni mycket riktigt påpekar uppgår dödssiffrorna på de europeiska vägarna, i samband med alkoholkonsumtion, till 10 000 människor per år.
De flesta länder har en gräns på 0,5 promille.
Promillegränsen på 0,8 promille gäller i Irland, Luxemburg, Italien och Förenade kungariket, och lägre än 0,5 promille finns endast i Sverige.
Vi kommer att lägga fram ett meddelande om vägsäkerhet, som parlamentet snart kommer att få, och rekommendera en maximigräns på 0,5 promille.
Vi tycker att vi skall begränsa lagstiftningen till de fall där det är absolut nödvändigt att lagstifta.
Eftersom det är ett litet fåtal länder som har högre gränser än 0,5 promille tror vi att denna rekommendation kommer att vara tillräcklig för att dessa länder skall harmonisera sin egen lagstiftning.
Vi tror att subsidiariteten och rekommendationen kommer att räcka för att alkoholgränsen i de olika länderna skall kunna fastställas till 0,5 promille eller lägre.
Eftersom vi talar om alkoholmängder i blod, undrar jag om kommissionsledamoten i sin rekommendation också kommer att titta på den mer omfattande narkotikafrågan?
Detta är en viktig fråga som ofta utelämnas när vi talar om bilkörning.
Kommer detta någonsin att tas med i rekommendationen?
. (ES) Problemet handlar om att drogerna klart försämrar förarnas reaktionsförmåga.
Svårigheten drogerna innebär för oss är att medan bruket av droger i vissa länder till och med kan dömas enligt strafflagen, är det inte så i andra länder, och vi kan, på grund av dessa olika situationer och sätt att hantera frågan, inte för tillfället göra några framsteg på detta område.
Det är dock en fråga som oroar mig, liksom det oroar er, och jag skulle vilja se om det är möjligt att fortsätta framåt inom nya handlingsområden och särskilt på de nya politiska gemenskapsområdena.
Slutligen skall det tilläggas att när det gäller droger är kontrollen svårare, eftersom kontrollsystemen inte är så automatiska eller omedelbara som vid alkoholmätningar.
Fråga nr 63 från (H-0164/00):
Angående: Järnvägssträckan Verona-München Sedan flera år tillbaka diskuteras projektet med en gränsöverskridande järnväg Verona-München.
Trafiken på sträckan Verona-München ökar men endast en tredjedel av den nuvarande järnvägslinjens kapacitet utnyttjas.
Lösningen på en minskning av de luftföroreningar och det buller som förorsakas av den internationella vägtransporten (T.I.R.) kommer att vara att föra över all tung transittrafik på räls.
För att detta skall vara möjligt måste man höja vägavgifterna på motorvägarna för godstransport och erbjuda en snabb och välfungerande järnvägslinje.
Om det blir fråga om ett nybygge är det nödvändigt att undersöka vilken lösning som får minst miljökonsekvens.
Eftersom det rör sig om en infrastruktur som är avsedd att vara i hundratals år, måste man finna den bästa lösningen.
Det verkar som om kommissionen stöder projektet med en bastunnel genom Brenner.
Av vilken anledning har kommissionen inte för avsikt att återigen granska ingenjörerna Trojers och Kauers alternativa projekt ATT3?
Har kommissionen undersökt vilka miljökonsekvenser de olika projekten för järnvägsförbindelsen Verona-München kommer att få?
Kan kommissionen finansiera ytterligare en studie i fråga om transporterna genom Brenner?
Projektet med en järnvägslinje mellan München och Verona, som avtalades mellan de italienska, österrikiska och tyska regeringarna redan 1994, ingår i det transeuropeiska transportnätet och innebär byggandet av ett höghastighetsnät för kombinerade godstransporter.
I princip följer linjen till stor del den nuvarande sträckningen.
Förslaget om ATT 3, väl känd av kommissionen, avviker från den fastställda sträckningen i riktlinjerna för transeuropeiska transportnätet.
Jag måste säga att förberedelserna och konstruktionen hela tiden har baserats på de överenskomna sträckningarna, och att gå ifrån den inledande planen skulle innebära att utvecklingen av själva projektet skulle försenas ännu mer.
Kommissionen har förutom förslaget om ATT 3, som ni är intresserad av, fått en rad alternativa förslag, och anser utifrån tekniska, ekonomiska och miljömässiga bedömningar i de medlemsstater som berörs, att det så kallade bastunnelalternativet, det som genomförs, har en rad fördelar framför andra alternativa sträckningar.
Jag måste också säga att en viktig del av det ekonomiska stöd som redan har beviljats är direkt kopplat till projektets miljöaspekter, och vi kommer att fortsätta att stödja Brennerprojektet ekonomiskt och särskilt, den tekniska utformningen av bastunneldelen som är på gång att inledas.
Naturligtvis är miljökonsekvenserna i alla dessa projekt, med hänsyn till områdets känslighet, som jag sade nyss när vi talade om Pyrenéerna, en av de viktigaste faktorerna när det konkreta projektet skall beslutas och i övervakningen av detsamma.
Herr talman! Jag ber om att man i detta sammanhang bara överväger att ett höghastighetståg naturligtvis på grund av bullret innebär en stor belastning överallt där det inte går under berget, och jag ber kommissionsledamoten att betänka följande: Varför är det inte möjligt att med en bastunnel genom Brenner - vilken som helst - åstadkomma den lösning som på sikt skulle komma till rätta med problemet mellan München och Verona?
Det skulle nämligen vara möjligt att utan stora problem leda in hela den tunga genomfartstrafiken på järnvägen och in i berget och därigenom lösa problemet för gott.
Vi behöver bara ett förbud mot tung transittrafik.
Sedan skulle motorvägen via Brenner, som nu är överbelastad, och där vi också får en del problem av socialpolitisk natur, avlastas respektive vara fri för persontrafik och för den lokala tunga trafiken.
För att bland annat förbjuda de tunga transporterna, måste vi först och främst ha en alternativ väg för de tunga transporterna.
I verkligheten finns det ingen sådan i dag.
Det första vi måste göra är alltså att utveckla de aktuella vägarna på ett lämpligt sätt.
Allt detta hör givetvis samman med vårt samhälle och dess utvecklingen.
Men jag tror inte heller att det går att begränsa denna utveckling, vilket inte betyder att vi skall avstå från alla nödvändiga ansträngningar för att utvecklingen sker på ett så respektfullt sätt som möjligt för miljön, med minsta möjliga negativa miljökonsekvenser, särskilt i känsliga områden som Alperna eller Pyrenéerna.
Herr talman! Jag vill uttryckligen tacka kommissionsledamoten för den stora finkänslighet som hon hittills har visat när det gäller trafiken via Brenner och bastunneln genom Brenner och framför allt också för det upprepade konstaterandet att man måste ta särskild hänsyn till miljön här.
Jag vill påpeka att alternativprojektet ATT3 - här vill jag tacka kommissionär Kinnock och generaldirektör Coleman - redan har granskats utförligt och intensivt av kommissionen under de senaste två åren, vilket jag också har fått en skriftlig rapport om.
Jag vill också tillfoga att följande formulering står i kollegan Messners fråga: "Om det blir fråga om ett nybygge är det nödvändigt att undersöka vilken lösning som får minst miljökonsekvenser."
Det är fullkomligt oförståeligt för mig att man här kräver av kommissionen att miljöförenligheten här skall vara så låg som någonsin är möjligt.
Här handlar det om befolkningen i ett känsligt område, och den måste skyddas.
Om detta nu också kommer från De grönas sida, är det desto mer oförståeligt och bör av denna anledning också avvisas.
. (ES) Just Brennerprojektet är ett bland 14 projekt för transeuropeiska transportförbindelser, och kommissionen kommer givetvis att fortsätta att stödja projektet, även om det i slutändan är medlemsstaterna som måste genomföra det.
Tack så mycket, fru kommissionär.
Då frågestunden med frågor till kommissionen är över, kommer frågorna nr 64 till 114 att besvaras skriftligt.
Jag förklarar härmed frågestunden avslutad.
(Sammanträdet avbröts kl. 19,25 och återupptogs kl. 21.00.)
Tilldelning av miljömärke
Nästa punkt på föredragningslistan är andrabehandlingsrekommendationen (A5-0054/2000) från utskottet för miljö, folkhälsa och konsumentfrågor om rådets gemensamma ståndpunkt (C5-0223/1999 - 1996/0312(COD)) inför antagandet av Europaparlamentets och rådets förordning om ett reviderat gemenskapsprogram för tilldelning av miljömärke.
.
(DE) Herr talman! Ni har redan sagt att det är den andra behandlingen av direktivet för tilldelning av miljömärket.
Det europeiska miljömärket är, det måste man säga, ett barn av den inre marknaden.
Dess funktion är - på sätt och vis som ett svar på de ökande gränsöverskridande varuströmmarna - att märka de produkter och tjänster som är mycket miljövänliga.
Det tjänar därför å ena sidan till att ge en gränsöverskridande information för konsumenterna, och å andra sidan gäller det att utveckla ett medvetande inom industrin och hos medborgarna för att skapa och inse miljöpolitiska sammanhang.
Just när det gäller de dagliga inköpen är detta av stor betydelse.
Jag anser att det knappast behöver diskuteras att det är förnuftigt med ett europeiskt märke som är lämpligt för den inre marknaden.
Men från en bra idé till ett klokt genomförande av den är det ofta en lång väg.
Det gäller också här beträffande miljömärket. Det mest utmärkande för märket är tyvärr i dag framför allt att det är så gott som okänt i de flesta länder.
Jag tror att bara en liten minoritet av medborgarna någonsin har fått syn på det. Inom ramen för min föredragning lade jag alltså den största tyngdpunkten vid de fullkomligt otillräckliga förberedelserna för märket.
Vilka är de svaga punkterna i den hittillsvarande förordningen om miljömärket som har lett till dagens otillfredsställande situation?
Jag tror att ett huvudproblem ligger i märkets kostnadsstruktur.
Den granskning som företagets produkter måste genomgå för att erhålla märket, är långa och kostnadskrävande.
Vi kräver därför att man redan när granskningskriterierna ställs upp siktar på så låga kostnader som möjligt. Att detta inte får missförstås som någon kvalitativ urvattning av kontrollkriterierna, är självklart.
Förutom kostnaderna för granskningen är också de löpande avgifterna betydande, som skall erläggas till det europeiska miljömärkningssystemet.
Även på denna punkt räknar vi med en minskning av kostnaderna för små och medelstora företag, företag från utvecklingsländer liksom företag som arbetar inom andra områden med europeisk eller internationell miljölagstiftning.
Här kan nämnas exempelvis EMAS och ISO 14001.
Förutom en minskning av kostnaderna för bestämda företag räknar man i betänkandet med en maximiavgift.
Med detta agerande följer vi exemplet från nästan alla nationella märkningssystem, där man också har ett liknande tak.
Målet för denna ansats är att göra märkningssystemet intressantare även för de stora tillverkarna av konsumtionsvaror och för tjänsteleverantörerna.
Det handlar inte om en gåva till de stora multinationella företagen, som det ibland kritiskt sägs - det vill jag här helt klart säga - utan om ett viktigt steg för att äntligen ge märket en bred effekt.
Dessutom måste vi vara på det klara med att vi utan en viss initial finansiering av det europeiska märket inte kan vinna någon terräng.
Detta bidrag anser jag att vi bör ta på oss.
Ytterligare en viktig punkt i denna andra behandling utgör regleringen av förhållandet mellan det nationella miljömärket och det europeiska märket.
I den första behandlingen krävde vi fortfarande att de nationella märkena skulle avskaffas stegvis till förmån för miljömärket; det är inte utan anledning som vi har gått ifrån denna ståndpunkt.
I vissa länder är nationella märken väl etablerade och erkända i samhället.
Det gäller exempelvis för den nordiska svanen i Skandinavien och den blåa ängeln i Tyskland.
Jag anser att det vore paradoxalt och inte i subsidiaritetens anda om man avskaffade detta beprövade märke till förmån för ett europeiskt märke som ännu inte är etablerat.
Nej, vi bör försöka på annat sätt.
Vi måste se till att man samordnar en parallell förekomst av nationella och europeiska märken. I detta sammanhang är den arbetsplan som föreskrivs i den gemensamma ståndpunkten - som vi har kompletterat på några punkter, men jag tror att de också kommer att bifallas - av stor betydelse.
Förordningen om miljömärket utgör en balansgång mellan ekonomiska och ekologiska intressen. Exempelvis vill den ena gruppen framför allt genomföra stränga miljökriterier, medan den andra snarare sneglar på märkets marknadsföringsaspekt.
Båda grupperna har dock en sak gemensam: De vill att miljömärket skall bli framgångsrikt.
Jag tror att vi med denna förordning, så som den kommer att beslutas om i dag, har funnit en bra kompromiss mellan alla deltagande gruppers intressen. Jag är övertygad om att också rådet kommer att låna sitt öra åt de konstruktiva förslagen från vår kammare och att de kommer att ge större framgång åt det europeiska miljömärket.
Herr talman, fru kommissionär, mina damer och herrar! I går ansåg en talare i denna kammare att globaliseringen av ekonomin inte är någon definitiv nödvändighet, utan följden av vissa multinationella företags onda gärningar.
Först tyckte jag att denna anmärkning var rörande, men den är naturligtvis farlig och vilseledande. Ty ingenting som vi i dag gör inom den ekonomiska politiken eller miljöpolitiken i Europa kan betraktas isolerat från en eventuell global utveckling.
Och det gäller naturligtvis även tilldelningen av ett miljömärke i Europeiska unionen.
WTO:s strandade förhandlingar i Seattle gjorde oss ändå uppmärksamma på hur svårt det är för Europa att göra sig förstått i tredje land med sina socialpolitiska och miljöpolitiska normer.
Om vi i dag enas om en ny tilldelning av ett europeiskt miljömärke, måste vi redan nu betänka att det ju också kommer att innebära en oerhörd signal till tredje land, att det kommer att finnas på våra produkter i utvecklingsländerna, och att det naturligtvis också kommer att och kan tas efter.
Miljömärket skall och bör ge signal om en hel rad viktiga miljöpolitiska idéer till tredje land.
Man kan vid produktionen av vissa produktgrupper minska de negativa miljöeffekterna. Gemensamma mål i fråga om miljövänlig konsumtion bör främjas, och de måste vara förenliga med motsvarande internationella normer.
Globaliseringen av ekonomin kommer i framtiden att göra det möjligt för utvecklingsländerna att ta del av de rika ländernas välstånd.
Men en sak måste stå klar redan från början - och den föreliggande gemensamma ståndpunkten klargör det också: Samma regler måste gälla för alla stater.
Om produktionsanläggningarna i ett land måste motsvara kriterierna för miljömärket, så gäller det för alla produktionsanläggningar, där denna produkt tillverkas.
Om vi uppnår detta, då har vi globaliserat en viktig miljöpolitisk tanke.
Herr talman! Det här förslaget förstärker, förbättrar och skärper det frivilliga miljömärkningssystemet som har funnits i EU sedan 1992, och som tyvärr inte har blivit så framgångsrikt som man hade hoppats.
Vi vet från Svanen i de nordiska länderna och från Blå Ängeln i Tyskland att miljömärkning av produkter är ett väldigt betydelsefullt och kraftfullt instrument för att få konsumenterna att ändra sitt köpbeteende och handla miljövänligt.
Det är ju det som vi alla vill, nämligen att kunna handla miljövänligt för att kunna påverka producenter och samhällsutvecklingen till förmån för fler ekologiskt hållbara produkter och tjänster.
Jag tycker att rådets ståndpunkt är relativt bra. Jag är även nöjd med ändringsförslagen från utskottet och från Schnellhardt.
Jag anser dock att det krävs vissa förstärkningar. Det gäller framförallt konsument- och miljögruppernas roll, och samexistensen av olika miljömärkningssystem.
De som argumenterar för att man bara skall ha ett miljömärkningssystem tror jag gör ett stort misstag.
Jag är alldeles övertygad om att där det finns ett väl fungerande miljömärkningssystem så kommer också EU-blomman att kunna introduceras mycket lättare och mycket fortare.
Det gäller att få konsumenten att titta efter och att välja miljömärkta varor.
Har man en gång ändrat köpbeteendet är det väldigt enkelt.
Nyckeln till framgång ligger i väldigt hög utsträckning hos den opinion och den trovärdighet som miljögrupperna och konsumentgrupperna utgör.
Får dessa bli involverade på ett riktigt sätt så kommer denna utveckling också att gå väldigt mycket fortare.
Herr talman! Om ni skulle tillåta mig att komma med en ordningsfråga ...
Herr talman! Det förslag som vi nu debatterar om ett reviderat gemenskapsprogram för tilldelning av miljömärke har ändrats på ett väsentligt sätt sedan kommissionens ursprungliga förslag.
Det har också ändrats kraftigt jämfört med Europaparlamentets första behandling.
Glädjande nog är i stort sett alla dessa förändringar förbättringar.
Vi anser i GUE/NGL-gruppen att vi har fått relativt gott gehör för de synpunkter som vi hade redan vid den första behandlingen.
För oss har följande principer varit viktiga när vi har bedömt förslaget under resans gång: För det första skall detta gemensamma miljömärke inte få hindra eller ersätta nationella miljömärken, som idag faktiskt fungerar betydligt bättre än vad EU-blomman gör, både om man ser till antal märkta produkter och till hur väl kända de är hos konsumenterna.
Det är därför speciellt viktigt att tanken på att förbjuda nationella miljömärken har strukits.
Jag tror också det är viktigt att inse att inget hindrar att parallella miljömärken existerar.
I Skandinavien, som kanske har det bäst fungerande miljömärkningssystemet idag, finns det redan nu flera miljömärken som fungerar relativt väl vid sidan av varandra, och som kompletterar varandra.
För det andra vill vi att miljörörelsen skall ha ett avgörande inflytande både över tilldelningen av märken och kriterierna för att få dem.
Detta skulle, enligt vår erfarenhet, ge märkena högre trovärdighet.
Dessutom fungerar detta system utmärkt där det har införts.
Vi är därför speciellt glada över att tanken på en mer kommersiell organisation har övergetts.
Jag tycker också att det är bra att man har avskaffat tanken på ett graderat miljömärke.
Det är lättare att bara ha en blomma.
Ett graderat system, som man hade från början, skulle sannolikt skapa mer bekymmer än det skulle bidra med information.
Vi är också nöjda med att förslaget skall omfatta tjänstesektorn.
Sammantaget tycker vi att den gemensamma ståndpunkten och de ändringsförslag som ingivits, inklusive ändringsförslagen från GUE/NGL-gruppen, gör detta till ett ganska bra betänkande.
Herr talman! När jag nyligen besökte min svägerska, såg jag att hon hade en flaska med "miljövänligt" flytande diskmedel.
När jag gratulerade henne till detta såg hon ganska skyldig ut och erkände att den gröna flaskan numera innehöll vanligt diskmedel, eftersom den alternativa produkten inte bara var dyrare, utan krävde fyrdubbel dosering - och inte ens då blev disken ren. Genom att återfylla flaskan kunde hon både diska på ett effektivt sätt och imponera på miljömedvetna vänner.
Sensmoralen i denna historia är naturligtvis den att om miljövänliga produkter skall kunna konkurrera på marknaden för vanliga produkter, måste de i princip vara lika effektiva som de alternativa produkterna.
Först då kan dessa produkter flytta över från den nischmarknad som redan finns, till den vanliga marknaden.
Miljömärkningen bör inte förknippas med dålig prestanda.
Den tyska blåa ängeln och den nordiska svanen har visat vägen på miljömärkningsområdet.
Att skrota dessa framgångsrika system just nu, skulle vara samma sak som att kasta ut barnet med badvattnet.
På lång sikt kan jag se förtjänsterna med den gemensamma europeiska miljömärkningen, men denna får inte påtvingas de som redan tillämpar befintliga system.
Ett gemensamt system har fördelar för näringslivet: T.ex. bara en registreringsavgift och kontroll, standardiserade förpackningar och fördelar för konsumenterna som inte blir förvirrade av en överväldigande mängd olika märken.
Miljömärkningen håller på att flyttas från skogsprodukter och rengöringsmedel till datorer och hushållsmaskiner, men varför sätta en gräns där?
Man skulle kunna registrera tjänster som turism och rena skatter.
Dessutom skulle grupper av småföretagare möjligen kunna samarbeta och registrera tillsammans.
I Förenade kungariket finns en blomstrande sektor för etiska ekonomiska tjänster, som erbjuder sparande och pensioner som investeras ur ett grönt perspektiv.
Dessa bör inte bara komma ifråga för miljömärkning, utan också tillåtas att sälja sina produkter utan hinder inom EU på en gemensam marknad för ekonomiska tjänster.
.
Herr talman, ärade ledamöter! Först vill jag förstås tacka Europaparlamentets utskott för miljö, folkhälsa och konsumentfrågor, i synnerhet de två föredragandena Schnellhardt och Poggiolini, för det mycket konstruktiva arbete som utförts vid revideringen av förordningen om miljömärkning.
Förslaget till ett reviderat gemenskapsprogram för tilldelning av miljömärke syftar huvudsakligen till att göra programmet mer effektivt, mer öppet och att förbättra de metoder som används.
Detta skulle göra det mer attraktivt för både tillverkare, distributörer och konsumenter.
Förslaget ger i synnerhet större ansvar åt de behöriga organen för miljömärkning och olika intressegrupper när det gäller att fastställa ekologiska kriterier.
Kommissionen anser att dessa mål kommer att uppfyllas tack vare samarbetet med, och intresset från, Europaparlamentet och rådet.
Jag anser att förhållandet mellan gemenskapens miljömärkning och de nationella miljömärkningsprogrammen definieras på ett tydligare och bättre sätt i det aktuella förslaget.
Förslaget stärker också intressenternas roll och deltagande.
Det gäller i synnerhet de miljöorgan som ägnar sig åt miljömärkning och olika intressegrupper.
Deras deltagande är avgörande för att det här frivilliga instrumentet skall gynnas och spridas på rätt sätt.
Detta är ett av de få europeiska instrument som faktiskt kommer att kunna spela en nyckelroll för att stödja hållbar konsumtion.
Vad gäller ändringsförslagen från Europaparlamentet anser kommissionen att de bidragit till att förbättra genomgången av förordningen.
När det gäller ändringsförslagen 1, 4 och 8, i vilka det föreslås aktiv medverkan från miljöorganisationer och konsumentorganisationer, delar kommissionen uppfattningen att deras stöd och medverkan är av grundläggande betydelse för att miljömärkningen skall bli balanserad och trovärdig.
Vi kan därför godta dessa ändringsförslag.
I fråga om ändringsförslagen 2, 3 och 7 som avser vissa aspekter av samarbete och samordning med nationella miljömärkningsprogram är kommissionen övertygad om att gemensamma stödjande aktiviteter är viktiga, i synnerhet för att göra gemenskapens miljömärkning mera känd.
Vi kan därför godta också dessa ändringsförslag.
I ändringsförslag 5 föreslås fyra sätt för att göra avgiftsstrukturen mer flexibel och lättare för dem som ansöker om att bli accepterade.
Kommissionen stödjer detta övergripande mål.
Trots allt är ju miljömärkningen frivillig, och avgifterna får inte vara så höga att de som gör störst insatser för miljön förhindras att ansöka om miljömärket.
Ändringsförslag 6 rör reduceringar i avgifter för små och medelstora företag, samt utvecklingsländer och understryker att dessa skall vara märkbara.
Kommissionen kan stödja även detta ändringsförslag.
Sammanfattningsvis kan kommissionen därför godta samtliga ändringsförslag.
Herr talman! Jag ville tidigare i slutet av mitt föregående tal resa en ordningsfråga som jag skulle vilja uppmärksamma talmannen och presidiet på.
Inför omröstningen i morgon måste det klargöras att vissa ändringsförslag i detta betänkande inte finns översatta.
De finns bara på engelska.
Det gäller till exempel ändringsförslagen 7 och 8.
Dessa finns bara på engelska, vilket är helt oacceptabelt.
Skall vi kunna rösta om detta betänkande, måste dessa ändringsförslag åtminstone läsas upp innan de går till omröstning.
Det var en första punkt.
Den andra handlar om till exempel arbetsplanen för miljömässig strategi...
(Talmannen avbröt talaren)
Tack så mycket för att ni klargjorde inställningen rörande ändringsförslagen.
Tjänstemännen håller på att ta itu detta, och jag hoppas att de blir klara i god tid i morgon.
Vi kan inte låta debatten fortsätta, eftersom tiden är knapp.
Tack så mycket för ert bidrag, fru kommissionär
Jag förklarar debatten avslutad.
Omröstningen kommer att äga rum i morgon kl. 12.00.
Förbränning av avfall
Nästa punkt på föredragningslistan är andrabehandlingsrekommendationen (A5-0056/2000) från utskottet för miljö, folkhälsa och konsumentfrågor om rådets gemensamma ståndpunkt (C5-0274/1999 - 1998/0289(COD)) inför antagandet av Europaparlamentets och rådets direktiv om förbränning av avfall.
På de utdelade ändringsförslagen 36 och 37 har jag noterats som medförslagsställare.
Jag upptäckte detta i går kväll och meddelade GD 1 detta i förmiddags.
GD 1 erkände att det skett ett misstag vid översättningstjänsten. Jag bad om att få detta rättat.
Detta accepterade inte GD 1.
Man sade att man inte hade tillräckligt med tid.
Jag måste säga att jag tycker att detta är helt oacceptabelt.
Man har haft mer än tolv timmar på sig att rätta till det ifrågavarande ändringsförslaget.
Jag tycker att det är mycket tråkigt att det delats ut till allmänheten med en felaktig notering av vem det är som förslagsställare.
Det handlar alltså om ändringsförslag 36 och 37, som jag inte varit med om att lägga fram.
Tack så mycket för att ni påpekade detta.
Vi skall försöka se till att få detta rättat till i morgon.
.
(NL) Herr talman, fru kommissionär! Först och främst vill jag tacka kollegerna för det goda samarbetet.
Härigenom har vi tillsammans kunnat lägga fram olika ändringsförslag, och vi har kunnat nå samförstånd i ett antal frågor.
Jag tänker på kompromissen om direktivets tillämpningsområde.
Dessutom vill jag tacka Europeiska kommissionen för tillhandahållandet av information och teknisk rådgivning, vilket varit till mycket stor hjälp.
I ett civiliserat samhälle är det självklart att avfall skall hanteras på ett bra, miljöansvarigt sätt.
Inom Europeiska gemenskapen kommer detta att ske alltmer genom förbränning av avfall med energiåtervinning.
Det är självklart att denna process kräver en god bevakning av utsläppen av farliga ämnen.
När vi har kunnat uppnå att framför allt farligt avfall och organiskt avfall inte längre dumpas för att motverka negativa effekter för miljön bör förbränning naturligtvis ge miljöfördelar.
Genom att skärpa utsläppsnormerna uppnåddes i första behandlingen en jämvikt mellan det som är möjligt om ungefär fem till sju år och det som är nödvändigt ur miljösynpunkt.
De utsläppsgränsvärden som nu föreslås av utskottet för miljö är en rimlig kompromiss.
Det måste i sammanhanget påpekas att vissa medlemsstater redan uppfyller strängare krav.
Det är viktigt att föreskriva goda miljönormer, men det säger inte allt om efterlevnaden av dessa miljönormer.
Till efterlevnad hör en adekvat kontroll och därtill hör en god övervakning.
Föreställ er att vi nu fastställer mycket goda normer för utsläpp av farliga ämnen, som dioxiner, men att vi å andra sidan öppnar dörren för att klara oss undan allehanda förpliktelser med avseende på övervakning.
Vi löper då risken att vi på det hela taget inte gör några framsteg och inte förbättrar luftkvaliteten.
Vid sidan av detta måste vi också förebygga att det efter lång tid visar sig att det uppträder skadliga effekter för hälsan av den enkla anledningen att utsläppet av skadliga ämnen inte har mätts.
Vi kan inte ta på vårt ansvar att sjukdomar uppträder, cancer eller blodsjukdomar, som vi inte har förebyggt på grund av att utsläppet av skadliga ämnen från avfallsförbränningsanläggningar inte behövde mätas.
Med rätta har bland andra kollega Florenz pekat på att tydliga regler för mätningar är mycket viktiga.
Jag förväntar mig därför att vi tillsammans kommer att aktivt verka för en god övervakning.
Vad direktivets tillämpningsområde beträffar noterar jag glädjande nog att vi genom ett gott inbördes samarbete kommit fram till en godtagbar formulering.
Vi måste dock vara medvetna om att vi härigenom irrat iväg en bra bit jämför med första behandlingen med tanke på att endast obehandlat trä betraktades som godtagbart undantag då.
Vad definitionen av samförbränningsanläggning beträffar har det tyvärr inte gått att komma överens i förväg.
Efter många diskussioner med olika kolleger och Europeiska kommissionen har vi med ändringsförslag 43 hittat en enklare lösning som möjligen kan vara godtagbar.
När avfall används som tillskottsråvara, som till exempel vid återvinning av glas, faller ifrågavarande process utanför direktivet.
Om endast en del av avfallet används som tillskottsråvara, då faller denna process inom direktivet.
Vad energiåtervinning beträffar vill jag peka på att Europaparlamentet i november förra året antog en resolution om integrering av miljön i energipolitiken, där vi krävde särskild uppmärksamhet för tillämpning och utveckling av de bästa metoderna för energiåtervinning.
Utskottet för miljö rekommenderar därför återvinning av energi genom kraftvärme även vid förbränning av avfall.
Miljöutskottet har krävt mätning av ammoniak.
Av misstag är dock normerna för ammoniak inte tillämpliga för alla installationer.
Jag har av konsekvensskäl därför föreslagit en ammoniaknorm för cementugnar och för vanliga avfallsförbränningsanläggningar.
Vad den kontinuerliga stickprovstagningen av dioxin beträffar visar det sig att denna mycket väl är möjlig.
Till följd av dioxinkrisen i Belgien har man där börjat med en sådan mätteknik.
Under loppet av en månad tas ett kumulativt prov.
Efter denna månad mäts detta prov, och resultatet ger en god bild av den mängd dioxin som har släppts ut under den gångna månaden.
Det står klart att detta är en bättre övervakning än att mäta två gånger per år vid en slumpmässig tidpunkt.
Enligt experter ger detta ingen kostnadsförhöjning, eftersom mätningen av kumulativa prover är mycket billigare.
Investeringen i apparatur för kontinuerlig stickprovstagning betalar således sig själv på några år.
Under första behandlingen förbättrades kommissionens förslag väsentligt med brett stöd.
Då väcktes förväntningar hos medborgarna.
Jag skulle med eftertryck vilja uppmana kollegerna att infria dessa förväntningar.
En konsekvent linje från Europaparlamentets sida kommer att vara positiv för medborgarnas förtroende, särskilt för de medborgare som bor i närheten av anläggningar som förbränner eller samförbränner avfall.
Herr talman, fru kommissionär! Vi är inte nöjda med det här direktivet eftersom det medför att två texter om dels förbränning av farligt avfall och dels icke-farligt avfall slås samman.
Det ställer till problem för flera steg i förbränningen: mottagning av avfallet, bearbetning och hantering.
Man kan därför fråga sig vad denna sammanslagning tjänar till.
Svaret finner vi i betänkandet från Blockland som oförsonligt motsätter sig industrin med samförbränning.
Emellertid, och här ligger paradoxen, föredraganden är samtidigt positiv till att blanda farligt och ofarligt avfall.
Var finns då framstegen för miljön?
Vår grupps önskan är inte att gynna den ena eller andra typen av industri, eftersom båda två är mycket användbara för den europeiska avfallshanteringen.
Man måste ta hänsyn till varje medlemsstats tillämpningar genom att behålla den industriella balans som finns och se hur vi bäst kan skydda miljön.
Det är vad som föreslås i den gemensamma ståndpunkten.
Prioritering skall ges till utsläppsgränsvärden för de mest skadliga substanserna: kväveoxider, dioxiner, furaner.
I den gemensamma ståndpunkten föreslås för övrigt för år 2007 ett utsläppsgränsvärde för kväveoxider vid förbränning av farligt avfall, vilket inte finns för närvarande.
För dioxiner och furaner har gränsvärden för utsläpp gjorts obligatoriska för allt avfall.
Fram till nu fanns de enbart för icke-farligt avfall.
Det är därför beklagligt att Blockland i betänkandet föreslår orealistiska lösningar, när man vet att ett stort antal direktiv om avfallshantering ännu inte tillämpas eller tillämpas dåligt av medlemsstaterna.
Om man strävar efter att gå alltför långt blir man i stället kontraproduktiv.
Att vilja se över gränsvärdena för utsläpp i detta direktiv vart tredje år, är fullständigt orealistiskt när man betänker de tunga investeringar som industrin måste genomföra.
Industrin behöver juridisk säkerhet och rimliga tidsfrister.
Det problem vi i verkligheten ställs inför är att vi i Europa inte har någon bra definition på vad avfall är. Det föreligger därför oupphörligt förvirring så snart man skall se över en text om avfall, eller så snart man skall lämna nya förslag.
Fru kommissionär! Vi måste därför snarast fullständigt reformera avfallshanteringen i Europa.
Herr talman! Jag vill gärna börja med att gratulera Blokland till detta betänkande.
Vi vet att avfallsförbränning är ett mycket komplicerat och mycket tekniskt område, men jag tycker att man gjort ett anmärkningsvärt arbete i samband med detta betänkande.
I motsats till Grossetête anser jag att den gemensamma ståndpunkten och Bloklands betänkande kommer att ge ytterligare ett mycket viktigt miljömässigt bidrag i samband med förbränning av avfall, antingen vi avser farligt eller ofarligt avfall.
Jag tror att vi härigenom får ett bra instrument till att förebygga och begränsa miljöskador i samband med avfallsförbränning, och vi får ett bra instrument till att förebygga och begränsa de hälsorisker som det är tal om här, för oss som människor.
Och det finns också en del bra medel som tas i bruk.
Jag vill absolut stödja kravet på att det utarbetas en faktisk avfallsplanering med sortering av avfall, att vi alltså får förbränning av avfall sammanlänkat med EU:s samlade avfallslagstiftning och får förbränningsproblemet inplacerat korrekt i avfallshierarkin.
Jag tycker också att det är bra att man nu får mycket precist angivet vilka anläggningar som omfattas av dessa bestämmelser, och vilka avfallstyper som därmed också är undantagna från bestämmelserna.
Om den mycket komplicerade frågan rörande definitionen av kombinerade förbränningsanläggningar, inklusive cementfabriker, som ju fört en ganska aggressiv lobbyverksamhet i samband med behandlingen av denna fråga, vill jag säga att jag tycker att vi kan stödja ändringsförslag 43, som jag anser vara en bra precisering av den gemensamma ståndpunkten.
Slutligen den helt centrala frågan om fastställande av gränsvärden för utsläpp i luft och vatten - antingen vi talar om tungmetaller eller damm, ammoniak, dioxin, svaveldioxid eller andra farliga ämnen.
Jag tycker att man här har kommit fram till vissa försvarliga nivåer, och det har skapats en rimlig balans mellan de faktiska förbränningsanläggningarna och de kombinerade anläggningarna; en balans som jag hoppas kommer att hålla även under omröstningen i morgon här i kammaren.
Och igen, i motsats till Grossetête, vill jag säga att jag tycker att de nivåer man fastställt för utsläppen är realistiska.
De är tekniskt möjliga och det är rent faktiskt så att de tillämpas i en del medlemsstater.
Man ger t.o.m. de befintliga anläggningar som inte uppfyller kraven i dag ganska många år för att anpassas till de nya krav som fastställs här.
Så jag hoppas att vi i och med omröstningen i morgon kan ge vårt bidrag till en lösning av de miljö- och hälsomässiga problemen vid avfallsförbränning, så att de ofattbara mängder avfall vi genererar varje dag inte resulterar i större skador på miljön eller i hälsoproblem, än vad som är nödvändigt.
Herr talman! Blokland har utfört ett enormt jobb!
Detta ämne är mer än invecklat.
Dessutom har lobbyisterna varit osannolika.
Att det fanns så många som brydde sig om sopor i Europa kunde jag aldrig tro.
Man skulle kunna tro att det var om guld och inte om sopor de talade.
Det kanske bådar gott för framtiden att det håller på att växa fram en återvinningsindustri med sådan finansiell och personell kompetens och kraft.
Självklart måste EU skapa ett hållbart system för att skydda luft, mark och vatten.
Det är ett gemensamt engagemang, ett gemensamt ansvar.
Det är också klart att detta skall regleras på unionsnivå.
Men är unionsnivån den rätta nivån att göra så detaljerade tekniska beskrivningar som man försöker göra i detta direktiv?
Borde det inte hellre vara så att man fattade beslut om tillåtna utsläppsnivåer för olika ämnen, om mätningssystemen, om hur mätningarna skall ske, och att man därefter använder subsidiaritetsprincipen?
Det finns nämligen en enorm skillnad i sättet att hantera sopor, sättet att samförbränna sopor med stora mängder biobränsle, mellan norra Skandinavien, där också transportvägarna är långa, och de tätbefolkade områdena i Centraleuropa, där det, bokstavligen, mer rör sig om ett renhållningsproblem, mer om sopförbränning, än det till exempel handlar om att generera kraftvärme.
Jag skulle gärna vilja att vi vid något tillfälle, dock inte nu, debatterade möjligheterna att skapa en ramlagstiftning på detta område.
Herr talman! Jag vill också gratulera Blokland till hans betänkande, som kommer att fastställa EU-omfattande standarder för förbränning, inklusive, för första gången, utsläppsstandarder för dioxiner och furaner; detta borde leda fram till större konkurrens mellan olika metoder för bortskaffande av avfall, och som ett resultat hjälpa till med att få ett slut på transporter av farligt avfall i Europa, på jakt efter de billigaste avfallshanteringsföretagen.
I och med den beräknade ökningen av förbränning, är det nödvändigt att den övergripande gemenskapslagstiftningen om bortskaffande av avfall och om luftkvalitet är konsekvent och heltäckande.
Vi måste titta på den totala hierarkin.
Förbränningen kan öka om en hårdare kontroll sker av markdeponering, men det går inte hand i hand med återvinning och miljövänliga metoder för bortskaffande av avfall.
Att bygga nya förbränningsanläggningar är ett kostsamt och långsiktigt projekt som i sin tur måste ge en långsiktig avkastning för investerarna, så det ligger i deras intresse att fortsätta avfallsförbränningen.
Detta innebär att det finns en risk för överkapacitet, som kommer att leda till att man främjar avfallsförbränning av vinstmässiga skäl, i stället för att uppmuntra till en minskning, återvinning och säker hantering av avfallet, vilket är vårt mål.
Detta parlament måste skydda hälsan och livskvaliteten för de som vi företräder.
Det finns inga säkra tröskelvärden för dioxinutsläpp och det forskas om effekterna av mikropartiklar på hälsan och miljön.
Vi måste alltså se till att det ofta sker tester och kontroller, att regelbunden och detaljerad information finns tillgänglig för allmänheten och att man vidtar faktiska åtgärder mot överträdelser av bestämmelserna.
Att mäta utsläppen två gånger per år kan ge en tidig fingervisning om vad som händer vid en förbränningsanläggning och i den luft som lokalbefolkningen andas in.
Att mäta en gång vartannat år skulle inte åstadkomma detta.
Vi måste alltså fastställa högsta möjliga standarder och inte göra undantag som kommer att försvaga denna mycket viktiga lagstiftning.
Herr talman! Avfallsprodukter blir man inte av med genom att dumpa dem i havet eller att skjuta ut dem i rymden och inte heller genom att bränna upp dem.
De kommer alltid tillbaka, och ofta i en ännu skadligare form.
Förbränning kan bidra till sjukdomar, luftförorening, klimatförändring och ökning av havsytan.
För närvarande förbränns mycket avfall, men då verkligen inte i de därför avsedda dyra anläggningarna med rökgasrening.
Dessa anläggningar moderniseras inte längre.
Det förekommer till och med att de stängs om det visar sig vara billigare att samförbränna avfall hos cementindustrin och i elcentraler.
Därför är det viktigt att förbränningen är lika dyr överallt och uppfyller samma höga miljökrav överallt.
Det finns många frågor där vänstern och högern inom och utom detta parlament har berättigade och förståeliga meningsskiljaktigheter, för de företräder motsatta intressen och synsätt hos olika grupper i vårt samhälle.
I fråga om detta ämne borde det vara annorlunda.
Alla, fattiga såväl som rika, måste kunna andas, hålla sig friska och torra om fötterna.
Det är bara ett hänsynslöst kortsiktigt tänkande och jakten på snabba vinster som kan förklara att det fortfarande görs försök att försvaga detta direktiv.
Sådana ändringsförslag reducerar direktivet till spelregler för giftblandare och syndaflodsanstiftare.
Gruppen enade vänstern stöder därför Bloklands förslag och hoppas på att destruktiva ändringsförslag kommer att dras tillbaka eller förkastas.
Herr talman! Avfallshanteringen är numera mycket viktig för att kunna uppnå de högsta standarderna för miljöskyddet.
Tyvärr bidrar konsumtionssamhället till en allt större mängd inhemskt avfall, och det finns också en växande oro när det gäller industriavfall.
Lyckligtvis finns numera en medvetenhet bland medborgarna om betydelsen av att skydda den naturliga miljön, och jag anser att det sociala och ekonomiska klimatet främjar uppfyllandet av detta mål.
Under tidigare debatter hänvisade jag till behovet av att minska avfallsmängden: Här har livsmedels- och konsumentvaruproducenterna en viktig roll, särskilt rörande förpackningar i olika former och betydelsen av att använda produkter som går att återvinna, vilket jag naturligtvis helst vill se.
Vi är alla medvetna om behovet av att det sker en minskning av den avfallsmängd som nu deponeras i marken, och man måste göra allt för att hitta mer miljövänliga alternativ.
Jag menar att vi under den närmaste framtiden inte fullständigt kan sluta med markdeponering, men vi måste inte bara ständigt minska den mängd material som deponeras i marken, utan också vara mer selektiva när det gäller de material vi gör oss av med.
Samtidigt som förbränning ofta drabbas av negativa omdömen, och de senaste planeringsbesluten i Irland har verkligen aktualiserat den avgörande frågan om var förbränningsanläggningarna skall placeras, är det svårt att se ett fullständigt program för bortskaffande av avfall som inte innehåller förbränning, särskilt när det rör giftigt avfall; och i detta avseende måste man se till att hitta placeringsställen där anläggningen inte kommer att få skadliga konsekvenser för den naturliga miljön.
Herr talman! Låt mig till sist säga att det är tydligt att vi behöver fler upplysande debatter för att dämpa medborgarnas oro rörande hälsoeffekterna av förbränning, vilket är en fråga som undersökts genom omfattande forskning i olika medlemsstater och genom erfarenheter från de toppmoderna anläggningar som nu används i hela Europa.
Herr talman, fru kommissionär, mina damer och herrar! Jag vill till att börja med tacka föredraganden för hans arbete.
Föreliggande rekommendation för den andra behandlingen är en mycket viktig lagstiftande handling för miljön, men också för ekonomin i Europeiska unionen.
Detta ser vi på de många brev som vi får från miljöorganisationer, men också från näringslivet, framför allt naturligtvis cementindustrin, men också från många andra, exempelvis träförädlingsindustrin, pappersindustrin, metallindustrin etc. Jag tror att vi bör betrakta båda argumenten som viktiga: både dem som kommer från miljöorganisationerna och dem som kommer från industrin, eftersom även industrin har argumenterat inte enbart ekonomisk-politiskt, utan absolut även miljöpolitiskt.
Det bör vi ta på allvar.
Alla ändringsförslag, som kan vara välmenta med tanke på miljön, innebär kanske inte till sin slutliga effekt någon förbättring av den nuvarande situationen.
Jag tror att man kan se det tydligt av vissa ändringsförslag som lagts fram i utskottet beträffande samförbränning, och som nu också har lagts fram som förslag för kammaren.
Om man begränsar samförbränningen så garanteras det ju inte därigenom att man i grund och botten uppnår det som vi vill, miljöpolitiskt sett.
Vi vill ju framför allt också spara in på de fossila bränslena.
Om man här helt enkelt sätter upp felaktiga hinder, kommer vi heller inte att uppnå det rätta miljöpolitiska målet.
Därför avvisar vår grupp de ändringsförslag som på nytt inlämnats av Blokland, De gröna med flera.
Men jag tror att det nog finns några ändringsförslag som beslutats om i utskottet, som man med gott samvete kan införliva för att förbättra den gemensamma ståndpunkten.
Jag har exempelvis i utskottet för miljö, folkhälsa och konsumentfrågor lämnat in ett förslag som rör kväveoxider vid samförbränning, vilka åtminstone för nya anläggningar är något mer ambitiösa än rådets idéer.
Jag tror att det är realistiskt, och litet förstulet säger också den berörda industrin det. Därför bör vi här absolut vara något mer offensiva.
Jag tror alltså att vi är på rätt väg om vi godtar mycket av det som beslutats om i utskottet, men absolut inte något därutöver.
Herr talman! För ovanlighetens skull uttalar jag mig inte på den socialdemokratiska gruppens vägnar i kväll, främst därför att jag har några särskilt starka åsikter rörande detta direktiv.
Jag anser att Blokland utarbetat fel betänkande, vid fel tidpunkt och av felaktiga skäl.
Det är inte så länge sedan vi tog upp denna fråga och utarbetade en grupp bestämmelser som var lämpliga vid tillfället och som Blokland var nöjd med och inte klagade på.
I och med sin uppgift har Blokland utarbetat en nytt och reviderat betänkande som sannerligen går utöver allt annat vi tidigare gjort.
Vi kan inte säga att allt är felaktigt.
Det finns faktiskt många förnuftiga förslag som lagts fram på områden där tekniken gör det möjligt att göra framsteg.
Men uppriktigt sagt kan vi inte förvänta oss, nu när vi redan gett industrin en grupp bestämmelser för bara ett eller ett par års sedan som de skall genomföra, att ge dem en helt ny grupp bestämmelser så snabbt.
Vi måste förstå att det kommer att ta tid att genomföra detta betänkande.
Blokland har också på många sätt gått längre än syftet med den uppgift han blev tilldelad.
Framför allt är detta förslags räckvidd mycket mer omfattande än räckvidden hos tidigare direktiv och innefattar rent rättsligt många processer som kräver en separat lagstiftning och som måste regleras separat, eftersom de i sig själva är annorlunda än den enkla förbränningsprocessen.
Om man skall uttala sig vänligt om detta direktiv, kan man beskriva det som delvis bra - ett halvdant arbete.
Olyckligtvis kommer detta att ge miljöpolitiken ett dåligt rykte.
Vi bör inte ständigt anta nya bestämmelser om förbränningsanläggningar.
Vi bör först och främst hitta vägar för att undvika förbränning.
Parlamentets syfte med sin strategi för avfallshantering är inte att ständigt anta hårdare bestämmelser för de befintliga förbränningsanläggningarna, utan det är att förändra avfallshanteringens roll, att förändra typen av avfallshantering.
Det skulle vara mycket bättre om vi under de kommande åren koncentrerade våra initiativ på återvinning, återanvändning och andra metoder för att minska avfallsberget.
Om vi inte gör det, kommer vi snart att få tillbaka problemet igen.
Herr talman! Jag håller verkligen med Bowe och stöder hans slutsatser.
Även om man genom den gemensamma ståndpunkten fastställer stränga kontroller för tillåtna utsläpp från avfallsförbränningsanläggningar, vet jag att närhelst man lägger fram förslag om att bygga en sådan anläggning i mitt hemland, protesterar folk; de misstror operatörens påståenden och till viss grad kan jag förstå dem.
Jag och många av mina kolleger kommer alltså att stödja de flesta av Bloklands ändringsförslag, eftersom vi vill ha högsta möjliga standarder.
Jag tycker inte att det är några problem om dessa skulle vara svåra att uppnå rent tekniskt - inga problem alls, eftersom Förenade kungariket har en pinsam historia som det land som har den lägsta återvinningsgraden hos hushållen i Europeiska unionen och stort utrymme för förbättringar.
Många av oss tror att vilken regering som helst i Europa kommer att främja byggandet av anläggningar för avfallsförbränning som ett alternativ till att främja alternativen.
Det skulle handla om att "kasta det i lågorna" och försöka att glömma bort det, vilket jag tycker är ett felaktigt förhållningssätt.
Vi måste koncentrera oss på att minska avfallsmängden, återvinna det som finns kvar och låta förbränningsugnarna utgöra den sista utvägen.
Herr talman! Jag vill också tacka Blokland för hans betänkande, genom vilket han försöker att förbättra kommissionens förslag, och författarna till de övriga ändringsförslagen, genom vilka man också försöker att göra detta.
Men förbränning måste ses som sista utvägen och - vilket redan nämnts - vi måste framför allt sträva efter avfallsreducering, återanvändning och återvinning.
Jag ställer mig bara litet frågande inför Bowes uttalande om behovet av att reducera, återvinna och återanvända avfall.
Kommer hans ståndpunkt att vara densamma när han debatterar förpackningsdirektivet?
Det kommer att bli intressant att se om han står fast vid sina principer.
Det enda förbränning gör, som Evans sade, är att främja behovet av ännu mer avfall.
Det kommer inte att bli ekonomiskt livskraftigt om man inte har tillräckligt mycket avfall för att hålla igång förbränningsanläggningarna.
Vi måste också komma ihåg att avfallet inte bara försvinner.
Det omvandlas till dioxiner och även giftig aska - vad skall man göra med den?
I Irland har en del operatörer föreslagit att man skall använda den i byggnadsmaterial.
Vilka långsiktiga effekter får detta?
I Irland har vi, oavsett vad min kollega Hyland har sagt, en motbjudande historia när det rör avfallshantering.
Hos oss används markdeponering väldigt ofta i jämförelse med de flesta andra europeiska länderna.
Det verkar nu som om regeringen övergår från markdeponering till förbränning, och det presenteras som det gröna alternativet.
De säger: "Vi förvandlar avfall till energi - är det inte underbart?", när de faktiskt försöker att lura allmänheten att tro att detta är något som är sunt rent ekologiskt.
Domstolsbeslutet i Irland som gick emot placerandet av en förbränningsanläggning inom ett jordbruksområde, var oerhört viktigt.
Det är mycket viktigt att vi gör det rätta, att vi först och främst tittar på avfallshantering.
Den regering som föreslår ett införande av förbränning i stället för markdeponering, är fullständigt vilseledd.
Vi måste titta på de grundläggande orsakerna till varför avfallet över huvud taget finns.
Herr talman! I ändringsförslagen från utskottet för miljö, folkhälsa och konsumentfrågor betonar man generellt miljöskyddets höga nivå och därför är många av dessa ändringsförslag godtagbara.
I olika länder finns emellertid olika slags infrastrukturer för avfallshantering och avfallsförbränning, och därför är inte samma bestämmelser i verkligheten likadana för alla.
I Finland och i några andra länder har sorteringen av avfall i närheten av deras källa utvecklats långt.
Således bränner vi inte blandat avfall som man i somliga länder gör.
Förbränning av blandat avfall är dålig miljöpolitik.
Sorterade avfall kan man effektivt bränna genom så kallad samförbränning tillsammans med andra bränslen.
I utskottets för miljö ändringsförslag kopplar man omotiverat samman förbränning av blandat avfall och samförbränning.
Detta kan via indirekta ekonomiska effekter sänka nivån för miljöskyddet i länder där man sorterar avfall.
Därför skall man inte godkänna ändringsförslag 14, 17, 18 och 27.
Till sist påpekar jag att cementindustrilobbyn skall inte ges bättre konkurrensläge än de egentliga anläggningarna för förbränning av riskavfall.
Herr talman! Jag håller med både Grossetête och Paulsen och - vilket är ganska oroväckande för oss båda - Bowe.
Men jag vill särskilt ta upp en fråga, i samband med att jag nämner ordet oroväckande, som har aktualiserats i Förenade kungariket genom företrädare för jordbrukssektorn under de senaste dagarna.
En rad ledamöter av Europaparlamentet har kontaktas av dessa företrädare, som var mycket oroliga att förbränningsdirektivet skulle vara tillämpligt på alla förbränningsanläggningar som finns placerade inom jordbruk i Förenade kungariket.
Man säger att det finns tusentals sådana, och den fullständiga effekten av att tillämpa de kontroller som fastställs i direktivet skulle bli att skjuta till kostnaderna som uppgår till uppskattningsvis 200 000 pund sterling för att få varje förbränningsanläggning att fungera.
Vanligen bränns i dessa ugnar djuravfall från jordbrukssektorn och tomma behållare för bekämpningsmedel. Ugnarna klarar av mindre än 50 kg i timmen.
Båda processerna uppfyller kriterierna för bästa möjliga miljöalternativ och godtas av miljöinspektörer i Förenade kungariket.
Inga undantag har föreslagits för dessa i enlighet med artikel 2.2 och avstängningen av förbränningsanläggningar som ett resultat av ikraftträdandet av direktivet skulle skapa enorma kostnadsproblem och problem med att bli av med djuravfall för jordbrukarna i Förenade kungariket.
Min fråga till kommissionären, som jag hoppas att hon kan svara på när hon kommer, är denna: Eftersom vi inte föreslagit ett undantag som tar hänsyn till dessa förbränningsanläggningar som finns placerade på jordbruken, är detta första gången Europeiska kommissionen har hört talas om detta problem?
Har man fått någon information från brittiska ministrar?
Kan kommissionären uttala sig om när en möjlighet för granskning av direktivet för ett införande av dessa undantag - om man antar att parlamentet någonsin godkänner dem - kan ske, och känns det som om ett sådant undantag för djuravfall och förbränning av tomma behållare för bekämpningsmedel sannolikt skulle godtas?
Jag har informerat kommissionären om dessa frågor.
Herr talman! Avfallshanteringen och hela avfallspolitiken bildar en allt viktigare del av EU:s miljöpolitik.
Om vi skall kunna handla förnuftigt och rätt måste vi hålla i minnet det som man redan talat om här, nämligen den hierarkiska ordningen i fråga om avfall, förebyggandet av avfall, återvinning, energiutvinning genom förbränning och den slutgiltiga behandlingen.
Kommissionens förslag motsvarar inte till alla delar den här tanken, där utgår man snarare ifrån att allt får och kan brännas.
Utskottet för miljö, folkhälsa och konsumentfrågor tillade vid andra behandlingen till den gemensamma ståndpunkten nödvändiga ändringsförslag som främjar avfallshierarkin, och jag hoppas att dessa synpunkter också kommer att godkännas i omröstningen i morgon.
Jag hoppas också att få stöd åt förslaget att underlätta förbränningen av pappars- och massaindustrins avfall på produktionsplatsen, vilket vann bred anslutning i utskottet.
Detta avfall är en viktig energikälla inte bara för själva produktionsanläggningen utan också för det omgivande samhället.
Eftersom avfallshierarkin genomförs på mycket olika sätt i olika medlemsstater och man förbränner i de flesta länder både farligt och ofarligt avfall i samma förbränningskammare behövs synnerligen stränga regler.
I de länder där man genomfört avfallsåtervinningen på ett tillfredsställande sätt, såsom i Finland, och där man vet vad man bränner och var, förbättras inte situationen i miljön med hjälp av strängare krav på mätningar utan den kan tvärtom försämras eftersom avfallsförbränningen förhindras i små förbränningsanläggningar och transportsträckorna blir längre.
För att minska luftföroreningar vore det dock nödvändigt att bara medge undantag från de stränga normerna när den som förbränner avfallet verkligen kan bevisa att det inte blir större utsläpp i luften än vad tillståndsvillkoren föreskriver.
Herr talman! Syftet med direktivet om avfallsförbränning är bra, men i förberedelserna har man enligt min mening gått alltför långt in i detaljerna.
Jag är framför allt bekymrad över den så kallade samförbränningen av avfall.
Sorterat kommunalt avfall och bland annat fiberhaltigt slam från skogsindustrins processer är bra tillskottsbränsle till andra bränslen i många värmeverk.
I förslaget kräver man dock kontinuerliga, dyra, delvis omöjliga och med tanke på miljön onödiga mätningar hos anläggningar som bedriver ofarlig samförbränning.
Slutresultatet går stick i stäv mot de ursprungliga målsättningarna: man tvingas köra ofarligt sorterat avfall, som är användbart bränsle för värmeverk, till en soptipp där det ökar metanutsläpp, eller man tvingas köra hundratals kilometer långa miljöförstörande transporter till stora förbränningsanläggningar.
Betänkandet innehåller flera problematiska ändringsförslag.
Man borde enligt min mening skicka ärendet tillbaka till utskottet eller huvudsakligen hålla sig till rådets gemensamma ståndpunkt.
Herr talman, kolleger! De ansträngningar som görs för att fastställa gränsvärden för de förorenande ämnen som härrör från avfallsförbränning liksom konkreta kontrollförfaranden är positiva.
Vi kan inte tillåta att föroreningarna förflyttas från luften till vattnen och marken.
Med direktivet tas positiva steg i denna riktning.
Trots allt detta finns de problem som är förenade med sopförbränning kvar, eftersom det i själva förbränningsprocessen produceras nya giftiga ämnen, bland annat även dioxiner.
Detta gäller i särskilt hög grad för hushållsavfall, som före förbränning innehåller försumbara mängder giftiga ämnen.
Att vi behandlar farligt och icke-farligt avfall tillsammans gör följaktligen problemet mycket större.
Dessutom är kostnaderna för att bygga och driva förbränningsanläggningar fortfarande många gånger högre än kostnaderna för att bygga och driva anläggningar för mekanisk återvinning och miljösäker deponering.
Kort sagt, med det lagstiftningsförslag som diskuteras löser vi inte de problem som är förenade med sopförbränning som metod för att ta hand om avfallet.
Herr talman! Jag tackar Blokland för detta betänkande, han har haft en mycket svår uppgift.
Det är krävande att utarbeta miljölagar för hela Europa, ty förhållandena varierar kraftigt mellan medlemsstaterna.
Själv kommer jag från ett land där man redan tidigare valt en linje som förvånansvärt noga motsvarar EU:s avfallsstrategi.
I Finland har man bara redan hunnit etablera en helt fungerande praxis, som ni i kväll hört.
Därför är det tråkigt att se att samma mekanismer som är nödvändiga för att ledsaga länder som skött sina avfallsfrågor sämre tvingar länder som kommit längre att ta några steg bakåt.
Så borde det inte vara.
Kollegan Paulsen har rätt: just här skulle det vara nödvändigt att följa subsidiaritetsprincipen.
När man på ett inkonsekvent sätt ställer mycket strängare utsläppskrav på avfallsbränsle än på andra bränslen slutar man att använda bränslen som klassas som avfall.
Det finns inget alternativt sätt att använda brännbara avfallspartier utan de placeras på soptippar.
Det ökar metangasbildning som sker när organiskt avfall ruttnar och förstärker drivhuseffekten.
Detta gäller i synnerhet förbränningen av det ofarliga slam som uppkommer vid pappers- och massaproduktion.
Det är således viktigt att parlamentet härvidlag förbättrar direktivförslaget enligt utskottets ändringsförslag 4.
Utskottet för miljö, folkhälsa och konsumentfrågor godkände några sådana förslag som, om de genomförs, skulle försvåra den ekologiskt motiverade samförbränningen.
Bland annat kräver man att gränsvärdet för utsläpp för samförbränningens egentliga bränsle - alltså inte för avfallet - skall vara samma som vid förbränning av avfall, även om EU:s lagstiftning tillåter större utsläpp när man bränner samma ämne i kraftvärmeverk.
Det andra exemplet är kravet på kontinuerliga mätningar av ammoniakhalten i rökgaserna.
Det ökar mätningskostnader utan att ge miljöfördelar, ty kravet på mätningar gäller inte bara de anläggningar där ammoniakutsläpp i allmänhet kan uppstå.
Investeringar som inte ger mervärde med tanke på miljön avräknas från investeringar som gynnar miljön.
Herr talman, herr föredragande, kära kolleger! Avfallshantering är en komplex uppgift.
Debatten har visat det på nytt och lobbyingverksamheten är mycket omfattande.
Det är anledningen till att jag godtar Europeiska unionens attityd med en allmän strategi för denna stora utmaning när det gäller miljö och hälsa.
Jag har alltid personligen oroats över att man i samma lagstiftning behandlar förbränning av farligt och icke-farligt avfall, och jag uttalade mig redan vid den första behandlingen om denna punkt.
En majoritet beslutade i riktning mot samförbränning.
Jag tror att i dag måste vi kämpa för att förhindra att gränsvärdena för utsläpp beträffande farligt avfall försvagas.
Volymen avfall som skall förbrännas kommer att öka avsevärt.
Man talar om 31 miljoner ton för 1990, det borde närma sig 60 miljoner ton i år och förbränningen ger upphov till utsläpp av mycket farliga substanser i luften och marken, det har alla påpekat.
Debatten kommer att handla om samförbränning.
Jag tror att normen på högst 40 procent är för hög, men jag vill framför allt, om en stund, betona det faktum att en generell samförbränning av farligt avfall riskerar att leda till att vi finner oss i produktionen av sådant avfall, och risken är särskilt stor att vi i morgon får höra att investeringar gjorts för att bygga anläggningar för samförbränning, som nu måste bli lönsamma, vilket i sin tur kommer att öka transportvolymen av farligt gods, med alla de risker det medför.
Sammanfattningsvis, och för att avsluta, vill jag säga, samtidigt som jag erinrar om att vi måste straffa brotten och kanske hjälpa de gemenskaper som anpassar sina förbränningsanläggningar för hushållsavfall till normerna, att vi måste betona att vår prioritering är och måste förbli att förebygga detta avfall och återvinna så stor del som möjligt av det.
Herr talman, mina damer och herrar! Att skaffa undan avfall på ett miljömedvetet sätt och utnyttja det för energiproduktion med hjälp av nyaste teknik är tidsenligt och förnuftigt, det vet vi alla.
Direktivet om förbränning av avfall innehåller viktiga riktlinjer för att införa bindande höga miljönormer inom hela Europeiska unionen, vilka i vissa medlemsstater redan gällt i många år.
Och det är viktigt och nödvändigt.
Målsättningen med detta direktiv är att fastslå utsläppsgränsvärden, som garanterar en oskadlig och miljövänlig förbränning av farligt och ofarligt avfall i förbrännings- och samförbränningsanläggningar och därvid inte utgör någon risk för människors hälsa.
Människorna har i dag blivit känsliga och är rädda för att luften skall bli bemängd med skadliga ämnen, och de är rädda för de sjukdomar som detta kan förorsaka, och därför måste politiken också skapa mycket klara ramvillkor för att begränsa risken.
Ändå måste man säga att Blokland föreslår vissa bestämmelser och stringenta villkor för direktivet som går långt utöver målet.
Villkoren för drift av förbränningsanläggningar, så som de föreslås i ändringsförslag 11, leder inte till målet och är inte heller genomförbara, utan helt enkelt överflödiga.
Inom vetenskap och praktik har man redan länge bestridit att en sådan åtgärd skulle förhindra stora utsläpp av väteklorid och dioxiner.
I praktiken skulle ändringsförslag 11 också betyda att många halogenhaltiga ämnen, exempelvis även PVC, som ofta förekommer i blandat kommunalt avfall, skulle uteslutas från förbränning i sopförbränningsanläggningar.
Ytterligare en punkt är att se till att direktivet inte skapar några skyddade marknader.
Industrier som i sin produktionsprocess använder samförbränningsanläggningar har redan i många år framgångsrikt bemödat sig om höga normer för luftrening i förbränningen.
Många av företagen är också hänvisade till att använda avfall för att upprätthålla konkurrenskraften och arbetstillfällena.
Miljonbelopp har därvid redan satsats på åtgärder för att minska energin.
Jag anser att vi bör ta hänsyn till dessa ansträngningar...
(Talmannen avbröt talaren.)
Herr talman! Jag vill ta upp två korta frågor som mycket väl kan bli relevanta om detta går till förlikning, vilket jag misstänker kommer att ske.
Den första är direktivets konsekvenser för den befintliga förbränningsindustri som är specialiserad på giftigt avfall.
Dessa förbränningsanläggningar måste följa strängare standarder än anläggningarna för samförbränning.
Det som oroar mig är att det högeligen värmealstrande avfallet kommer att vara som gjort för samförbränning och att detta i sin tur kommer att driva upp kostnaderna för de specialiserade giftavfallsugnarna, vilket kommer att innebära att de i många fall faktiskt måste köpa bränsle för att uppnå de höga temperaturer som krävs för att förstöra ämnen som dioxin.
Vi behöver verkligen de specialiserade giftavfallsugnarna.
För tillfället finns det bara tre stycken i Förenade kungariket.
Om det fanns ännu färre anläggningar skulle det innebära att farligt avfall mycket väl kanske måste transporteras långa sträckor, vilket inte är godtagbart både av politiska och praktiska miljöskäl, och det skulle också driva upp kostnaderna för förbränning av detta giftiga avfall.
För det andra skulle jag vilja understryka dr Jacksons slutsats.
Jag kommer från den region i Förenade kungariket där det finns flest grisar.
Traditionellt har man gjort sig av med döda djur genom att begrava dem på jordbruksfastigheten, men i och med dessa mycket stora enheter är detta helt enkelt inte ett praktiskt sätt att skaffa bort djuren, så många enheter har installerat sina egna förbränningsugnar - små ugnar som klarar mindre än 50 kg i timmen.
Om inte dessa ugnar används, kanske folk måste återgå till att begrava djuren.
Jag tror att denna förvirring beror på ett missförstånd mellan miljödepartementet och jordbruksministeriet i Förenade kungariket, som trodde att det bara fanns sextio förbränningsanläggningar av denna typ när det i stället finns tusentals.
Detta problem berör också jakthundskennlar som utfordrar hundarna med självdöda djur och som gör sig av med slaktavfall, och det berör också husdjurskrematorier, bisarrt nog, även om jag förstår att krematorier för människor inte berörs, eftersom döda människor inte klassificeras som avfall.
Kan jag be er att under förlikningen ta hänsyn till dessa jordbrukare som investerat i en renare miljö genom att installera förbränningsugnar, och som inte skulle kunna fortsätta om kostnaderna blev alltför höga.
.
Herr talman, ärade ledamöter! Först och främst vill jag tacka föredragande Blokland för hans starka engagemang och väl utarbetade andrabehandlingsrekommendation.
Tillsammans med rådets beslutsamhet att snabbt uppnå en gemensam ståndpunkt har detta bidragit till en effektiv behandling av kommissionens förslag.
Det föreslagna direktivet om förbränning av avfall berör hela miljölagstiftningens kärna - skyddet av folkhälsan.
Förslaget kommer att bidra till att dioxinutsläppen från förbränning minskas med 90 procent.
Från och med år 2005, när direktivet börjar gälla för befintliga anläggningar, kommer de dioxinutsläpp som härrör från förbränning att vara försumbara.
Tillsammans med direktivet om deponering av avfall, kommer direktivet om förbränning av avfall att sätta stopp för avfallshanteringsmetoder som inte tar hänsyn till kommande generationers behov och intressen.
De båda direktiven utgör en fast grund för en hållbar behandling av avfallshierarkin, med förbättrade förebyggande åtgärder, bättre återvinning och en miljösäker deponering av avfall.
Jag vill gärna påminna om att det redan existerar ett direktiv om en avfallshierarki.Därför är det självklart att det i detta fall i första hand är återvinning som man skall sträva efter att reglera.
Tyvärr, Bowe, det var faktiskt 11 år sedan man sist såg över de tekniska kraven i dessa direktiv!
Det har ingivits 43 ändringsförslag.
Av dem kan kommissionen godta åtta ändringsförslag till fullo, fem delvis och tre i princip.
Följande ändringsförslag syftar till att förtydliga kommissionens förslag.
De kan delvis, i princip eller till fullo godtas av kommissionen: 4, i princip med undantag för sista delen; 6, 8, 9, 10, 11 men endast förtydligandet av de två sekunderna; 12, 14 andra delen; 17 i princip dock inte kravet att kontinuerligt mäta ammoniak och kvicksilver; 18 första delen; 19, 22, 24 i princip; 25: siffran 500 milligram för kväveoxider i nya anläggningen samt det föreslagna nya stycket i slutet; 27 i princip, samt ändringsförslag 43.
Kommissionen kan inte godta första delen av ändringsförslag 14.
Om man strök ordet obehandlat vore det inte längre möjligt att använda blandat hushållsavfall i samförbränningsanläggningar, vilket också skulle gälla för avfall som genomgått en omfattande förbehandling.
Andra delen av det ändringsförslaget är i princip godtagbart.
Genom att införa en förklaring av ordet obehandlat kan stycket göras mer entydigt.
Europaparlamentets ändringsförslag 1, 2 och 7 som syftar till att införa bestämmelser om avfallshantering kan av principskäl inte godtas.
Kommissionens förslag syftar till att införa gränsvärden för utsläpp och fastställa operativa villkor för allt avfall som förbränns eller samförbränns, och detta skall inte påverka lagstiftningen för avfallshantering.
Kommissionen kan inte godta ändringsförslagen 5 och 15 som går ut på att införa kopplingar till normer för luft- och vattenkvalitet.
Sådan lagstiftning finns redan eller förbereds för närvarande, till exempel direktiven om luftkvalitet och om samordnade åtgärder för att förebygga och begränsa föroreningar, samt det föreslagna ramdirektivet för vatten.
Ändringsförslagen skulle innebära att bestämmelserna i dessa rättsakter dupliceras eller blir mindre entydiga.
Ändringsförslagen 3, 16, 30 och 33-35 är inte förenliga med direktivets struktur och kan därför inte godtas.
Det har rått en viss förvirring kring ändringsförslag 13, där flera språkversioner har ändrats, dock inte den engelska språkversionen.
Detta ändringsförslag kan dock inte antas av kommissionen.
Artiklarna 12 och 15 i förslaget rör tillgång till information och rapportering.
De är nu formulerade på ett sådant sätt att de garanterar att alla aktörer har tillgång till den information de behöver.
Kommissionen anser därför inte att ändringsförslagen 20 och 21 är nödvändiga.
Ändringsförslagen 36-39 syftar till att skärpa kraven vad gäller mätningar.
Dessa kan inte accepteras av kommissionen eftersom de skulle innebära en extra börda för de ansvariga, och eftersom deras reella värde inte kan motiveras.
Slutligen, bilagorna II, IV och V är som ni vet direktivets kärna. Däri fastställs gränsvärdena för utsläpp vid samförbränning och förbränning.
Som jag redan har nämnt godtar kommissionen det föreslagna värdet på 500 milligram för kväveoxider i nya cementugnar.
Detta är även motiverat ur en kostnadsintäktsanalytisk synpunkt.
Varje ytterligare ändring för att göra gränsvärdena strängare eller frånta vissa anläggningar rätten till undantag hotar den känsliga balans som har uppnåtts i den gemensamma ståndpunkten.
Därför kan kommissionen inte godta ändringsförslagen 23, 26, 28, 29, 31, 32 40, 41 och 42.
Vad gäller frågan från Jackson om förbränning av kadaver på lantbruk vill jag klargöra följande: Förbränning av djurkadaver omfattas inte av direktivet enligt de undantag som definieras i artikel 2.2.
Som jag tidigare konstaterat accepterar kommissionen delar av ändringsförslag 4, vilket hänvisar till direktiv 74/442, och som indirekt gör det möjligt att utesluta förbränning av infekterade djur på lantbruk.
Vi accepterar följaktligen denna princip.
Kommissionen skall undersöka möjligheten att utöka undantaget om radioaktivt avfall till att också omfatta undantag såsom infekterade djurkadaver.
Jag har förstått att det pågår en debatt i Storbritannien, och kanske på andra ställen också, som rör förbränning av till exempel tomma förpackningar med bekämpningsmedel och annat.
Det är naturligtvis inte meningen att dessa skall brännas, det låter farligt.
Det låter heller inte som man skall bränna dessa hemma på sin bakgård.
Jag vill inte utesluta att vi behöver se över hur undantagen skall formuleras, när vi har fått mer information och fått reda på exakt vilken typ av anläggningar som avses.
Viss förvirring rådde eftersom vi först trodde att det rörde sig om djurkadaver och infekterade djurkadaver, och då menade att dessa skulle undantas.
Jag förstår tolkningen som så att förbränningen av döda djur inte omfattas av detta direktiv enligt bestämmelserna i artikel 2.2.
När jag läser artikel 2.2 kan jag inte se att man fastställt detta undantag där.
Det står om grönsaksavfall och grönsaksavfall omfattar inte döda djur.
Jag kommer emellertid personligen att få ett förtydligande från kommissionären.
Detta direktiv, i dess lydelse efter den gemensamma ståndpunkten, omfattar inte smittsamt djuravfall, eftersom detta omfattas av direktiv 90/667.
Antagandet av ändringsförslag 4 till artikel 2.2, kan göra det möjligt för kommissionen att revidera texten och därmed inkludera ett särskilt undantag för smittsamt djuravfall.
Som saken är nu, omfattas allt övrigt djuravfall av artikel 2.2 a v i direktivet och direktiv 90/667.
Jag förklarar härmed debatten avslutad.
Omröstningen kommer att äga rum i morgon kl. 12.00.
Ozon i luften
Nästa punkt på föredragningslistan är betänkande (A5-0062/2000) av Davies för utskottet för miljö, folkhälsa och konsumentfrågor om förslaget till Europaparlamentets och rådets direktiv om ozon i luften (KOM (1999) 125 - C5-0047/1999 - 1999/0067 (COD)).
- (EN) Herr talman! Med tanke på den betydelse som direktivet om nationella utsläppstak har för detta betänkande om ett förslag till dotterdirektiv, är det litet förvånande att debattordningen är som den är, därför att om det inte sker en minskning av de viktigaste gränsöverskridande föroreningarna kommer vi inte att kunna minska mängden ozon i luften.
Genom detta betänkande fastställs nationella mål för ozonnivåerna och jag föreslår handlingsplaner för att ta itu med lokala överskridandeproblem.
För att spara tid kommer jag att anta att andningsproblem och andra hälsoproblem som har samband med ozonmängden är underförstådda, och att alla ledamöter av Europaparlamentet vill se en minskning av ozonmängden.
Våra meningsskiljaktigheter kommer att handla om kostnader och tidtabeller och kanske också om noggrannheten rörande kommissionens metoder och uppnåbarheten rörande de mål den har angett i detta direktiv.
Låt mig direkt ta upp kommissionens kärnförslag, fastställandet av ett mål för 2010 på 120 mg/m3 ozon, som inte får överskridas under fler än 20 dagar per år.
Kommissionens förslag till miljöförbättringar måste vara både ambitiösa och realistiska.
Dessa förslag är verkligen ambitiösa, men många regeringar undrar om de är politiskt realistiska, och genom att jag precis kommit från ett komplicerat - men ändå till sist framgångsrikt - gruppsammanträde, vet jag att många ledamöter hyser tvivel.
I synnerhet företrädare för Medelhavsländerna betonar problem som är ett resultat av det starka solskenet i området.
Jag understryker att man i kommissionens metodik har tagit fullständig hänsyn till detta, men jag tittar på deras ansikten och ser fortfarande en viss grad av tvivel.
Jag tänkte för några månader sedan om jag skulle lägga fram ändringsförslag som fick mindre ambitiösa resultat, men som kanske skulle vara mer godtagbara för medlemsstaterna.
Men kommissionens mål på 120 mg ligger i linje med Världshälsoorganisationens förslag, och vem är jag att föreslå att dessa skall ifrågasättas?
Antalet dagar för överskridande kan lätt justeras, men detta är något man skall förhandla om först när det blir nödvändigt.
Det är ett bra mål och om det över huvud taget är möjligt att uppnå, bör det behållas.
Min ståndpunkt i samband med utarbetandet av detta betänkande innebär att man inte bör lyssna på dem som vill ha strängare mål än de som kommissionen har föreslagit.
Men på samma sätt skulle det vara fel av oss att späda ut direktivförslaget.
Det är därför jag beklagar de ändringsförslag som återspeglar ståndpunkten hos utskottet för industrifrågor, utrikeshandel, forskning och energi.
Många verkar ha förbisett att om dessa ändringsförslag antogs skulle detta ställa Europeiska unionen i en mycket svagare position vad gäller ozonmålen, i jämförelse med Förenta staterna.
Vi är medvetna om de växande ozonproblemen i Europa, men om vi inte ens är beredda att matcha de standarder som fastställts av Förenta staterna, en av våra stora ekonomiska rivaler, skulle detta verkligen vara en stor skam och en tråkig återspegling av vårt engagemang när det rör miljöförbättringar.
Jag ber parlamentet att stödja mina förslag, att backa upp kommissionären och låta henne spela sin roll vid förhandlingarna om den gemensamma ståndpunkten, vilken är både ambitiös och politiskt realistisk.
Herr talman!
Fru kommissionär, mina damer och herrar! Jag vill föredra förslaget från utskottet för industrifrågor som antagits med 40 ja-röster mot endast 4 nej-röster och som i synnerhet ägnar sig åt målvärdena.
Det är inget tvivel om att vi, när vi skärper eller godkänner ozondirektivet, måste finna en klok medelväg mellan det berättigade kravet på förbättrad luftkvalitet och möjligheterna för det europeiska näringslivet och samhället att också i särskilt drabbade regioner anpassa sig på ett förnuftigt sätt.
Därför har vi - till skillnad från det ansvariga utskottet för miljö, folkhälsa och konsumentfrågor - inte godtagit kommissionens förslag, utan ändrat dem.
Jag vet att kommissionens fackmän kommer att uttala sig mot detta, men vi tror att vi kan föreslå en medelväg, ty informationsvärdet om 180 µg/m3 är obestridligt, likaså larmvärdet om 240, och det handlar bara om målvärdet.
Vi vill här föreslå ett program för 30 år, som visserligen rättar sig efter WHO:s värde om 120 µg/m3, men ändå anger hur många dagar detta värde får överskridas: 40 dagar år 2010, 20 dagar år 2020 - detta värde har kommissionen föreslagit för år 2010 - och år 2030 får detta värde inte överskridas någon dag.
Detta är i synnerhet en fråga som gäller de varmare regionerna i Europa, regionerna som måste utstå särskilt stora externa ozonskador: kustnära regioner.
Jag tror att vi här har lagt fram en förnuftig kompromiss.
Vi är i alla fall beredda att göra kompromisser gentemot kommissionen, framför allt som vi utgår från att endast en sådan kompromiss också kan godkännas av rådet.
Därför vågar vi också väcka detta förslag på nytt som ett förslag från PPE-gruppen, även om den i utskottet för miljö är knappt underlägsen.
Vi hoppas att man kommer att godkänna det.
Herr talman, fru kommissionär! Jag håller med om att den största svårigheten i detta direktiv är mängden faktorer när det gäller att fastställa riktvärden och tidsfrister för minskningen av ozonkoncentrationer i atmosfären. det är de berömda tabellerna 2 och 3 i bilaga 1.
Vår grupp, Europeiska folkpartiets grupp, anser att det är nödvändigt att stödja de viktigaste linjerna i kommissionens förslag, speciellt när det gäller riktvärden, som sammanfaller med Världshandelsorganisationens riktlinjer om luftkvalitet och vilka fastställer tillåtna ozonhalter till 120 mikrogram per kubikmeter.
Emellertid vill vi absolut avråda från att godta ändringsförslag som sätter 2010 som en enda gräns, på kort sikt, och lägger till 2020 som gräns på lång sikt.
Vi anser att det är nödvändigt att ha en större flexibilitet för anpassningsperioderna av dessa riktvärden, med tanke på de verkliga svårigheterna att kontrollera koncentrationerna av ozon genom att bara uppskatta dem enbart genom existensen av prekursorer, vilka man kontinuerligt kan se under vissa klimatologiska förutsättningar, speciellt, vilket precis har sagts, i Medelhavsländerna.
Därför förespråkar vår grupp ändringsförslagen 26 och 28, vilka fastställer ett successivt och realistiskt närmande till de föreslagna målen, genom en progressiv skala i tid för ungefärligt antal dagar om året man kan överskrida riktvärdena.
Vi anser dock att ändringsförslagen angående kandidatländerna till Europeiska unionen är mycket positiva, så att de kan delta så snart som möjligt i dessa mål - vi gratulerar därför Davies till detta initiativ -, och vi anser också att det är viktigt att handlingsplanerna får en lokal karaktär och att man studerar möjligheterna att minska ozonkoncentrationerna från fall till fall.
Jag menar, kolleger, att om man röstar för de ändringsförslag som ingivits av Europeiska folkpartiets grupp röstar man för framsteg i kontroll och uppföljning av en av de mest problematiska föroreningarna hittills, och genomför på ett beslutsamt och homogent sätt i alla medlemsstater åtgärder för att eliminera dem som ett hot mot människors hälsa och mot ekosystemen, utan att bedra oss på de reella möjligheterna att kunna utplåna dem på kort sikt.
Herr talman! Jag vill först gärna tacka Chris Davies för detta betänkande.
Ett antagande av kommissionens förslag och Davies betänkande kommer att innebära en väsentlig förbättring av luftkvaliteten för medborgarna i Europa.
Jag tycker att det finns två avgörande punkter.
Den ena är att man följer WHO:s riktlinjer.
Jag anser att det skulle vara ett viktigt steg för förebyggande av allvarliga sjukdomar och för förebyggande av alltför tidiga dödsfall, i synnerhet inom de särskilt känsliga befolkningsgrupperna, inklusive barn.
Den andra punkten som jag tycker är mycket viktig, är att man fastställer vissa datum, dels för när vi skall uppfylla de tillfälliga målvärdena under 2010, men också datum för de långsiktiga målen under år 2020.
Jag tror att detta - att man fastställer ett datum - är mycket viktigt för att vi rent faktiskt också uppfyller målen.
Jag vill dessutom gärna göra ett par kommentarer till de ändringsförslag som inspirerats av utskottet för industrifrågor och som handlar om att försvaga kommissionens initiativ genom att tillåta mycket längre överskridanden av WHO:s rekommendationer och genom att väsentligt fördröja åtgärderna för att nå de målvärden som fastställts av WHO.
Det handlar ju inte bara om ett förringande av kommissionens förslag, utan även om ett förringande och ett steg tillbaka i förhållande till den situation som vi faktiskt har i Europa i dag, och som Davies också var inne på, är standarden faktiskt sämre än vad Förenta staterna presterar.
Jag förstår inte hur man kan kalla detta för en gyllene medelväg eller en kompromiss, som Langen uttryckte det för en kort stund sedan.
Jag anser att förslagen är helt oförståeliga, jag tycker att de är helt oansvariga.
De kommer att medföra allvarliga hälso- och miljömässiga konsekvenser för befolkningen i Europa, och de kommer för övrigt att resultera i en gigantisk räkning på miljarder för hälsomyndigheterna i Europa.
Jag vill alltså starkt rekommendera att vi stöder kommissionens förslag med Davies betänkande.
Herr talman, fru kommissionär, kolleger! Mina komplimanger till Davies för ett utmärkt betänkande.
Likaså ett tack till Europeiska kommissionen för deras goda gröna förslag.
I juli 1995 dignade Strasbourg under ozonsmogen.
Europaparlamentet antog då på initiativ av Gruppen De gröna en resolution om att halvera ozonnormen i direktivet från 1992.
Europeiska kommissionens förslag kommer en bra bit på väg i denna riktning.
Ozonsmog ökar fortfarande, nu också under vintermånaderna i Sydeuropa.
I Norditalien stoppades trafiken under de gångna veckorna.
Under sommarmånaderna har även länder som Danmark och Sverige besvär av ozonsmog.
Ozonsmog finns nu överallt i Europa.
Ozon är alltid ett aggressivt ämne.
Det finns inga säkra värden för ozon, vad Världshälsoorganisationen än påstår.
Därför föreslår Gruppen De gröna att endast femton överskridanden per år av ozonnormen skall vara tillåtna.
Det är en viss skärpning jämfört med förslaget från utskottet för miljö, folkhälsa och konsumentfrågor.
Även detta förslag om tjugo överskridanden kan min grupp stödja, men dock inte förslaget från kristdemokraterna och från arbetsgivarorganisationen Unice.
Fyrtio överskridanden per år är alldeles för mycket, och en period på trettio år är skrattretande när man ser att problemet antar sådana former.
För att uppnå denna stränga ozonnorm måste utsläppet av kväveoxider, framför allt från biltrafiken, och utsläppet av flyktiga organiska ämnen sänkas drastiskt.
Det är ämnet för Myllers betänkande.
Vid ozonvarningar behövs också kortsiktiga åtgärder.
Den nederländska regeringen böjer sig så mycket för transportlobbyn att den inte inser detta.
För min grupp är bilen ingen helig ko.
Herr talman! Jag vill även jag tacka Davies för det betänkande som han har utarbetat.
Det är ett oerhört viktigt betänkande, inte minst ur ett hälsoperspektiv.
Ur miljöhänsyn betraktat är det dessutom intimt sammankopplat med nästa ärende, nämligen Myllers betänkande.
Jag är övertygad om att dessa två betänkanden tillsammans ger en bra grund för att vi skall få en bra miljö- och hälsoutveckling i Europa.
Jag skulle under min korta tid här vilja försöka avliva åtminstone några av de myter som existerar och florerar vad gäller ozonfrågan.
Det gäller inte minst situationen i södra Europa.
Klimatet i södra Europa används ofta som en anledning eller förklaring till de höga ozonhalter som ofta förekommer sommartid.
Det är riktigt att klimat med långa högtrycksperioder ökar förekomsten av ozon.
Samtidigt visar forskningen att orsakerna måste sökas på annat håll, dvs. skälet till varför ozonet drabbar städer som Barcelona, Aten, Milano och många av turistorterna utmed kusten.
Orsaken måste sökas i trafiken, i industriprocesserna och i energiproduktionen.
Det är också dessa som vi kan påverka med dessa direktiv.
Därför är det lite synd att utskottet för industrifrågor, utrikeshandel, forskning och energi har en sådan känslomässigt befriad hållning till detta direktiv och bara betraktar det ur ett perspektiv som gynnar industrin.
I stället borde vi se vad som händer när de riktmärken som WHO har uppställt hela tiden överskrids, när man ständigt utsätter människor, boende och turister för en hälsofara.
Vi vet att riskerna är störst för de personer som vistas utomhus mycket, inte minst barn.
Vi vet att överskridandet av ozonhalterna har en direkt effekt på barns lungkapacitet.
Detta bör utskottet för industrifrågor, utrikeshandel, forskning och energi överväga när detta direktiv går till omröstning i morgon.
.
Herr talman, ärade ledamöter! Jag vill börja med att tacka föredraganden och utskottet för miljö, folkhälsa och konsumentfrågor för deras stöd till kommissionens förslag och förslaget till betänkande.
Vi har inom unionen nått viss framgång när det gäller att förbättra luftkvaliteten.
Ozon utgör dock fortfarande ett av de allvarligaste miljöproblemen.
Nästan varje sommar överstiger ozonnivåerna Världshälsoorganisationens riktvärden i över 60 dagar på flera platser i Central- och Sydeuropa.
I det femte miljöhandlingsprogrammet fastställdes det långsiktiga målet att inte överskrida Världshälsoorganisationens gränsvärden.
För att vi skall kunna lösa detta problem krävs att vi vidtar åtgärder med klart definierade delmål.
I kommissionens förslag fastställs därför för första gången klara gränsvärden för ozon som i så hög grad som möjligt skall vara uppnådda senast år 2010.
Målvärdet för skydd av människors hälsa innebär att WHO:s riktlinjer inte får överskridas mer än 20 dagar per år.
Program för utsläppsminskningar är nödvändiga i de fall då målvärdena inte uppnås.
Direktivet om nationella utsläppstak, som är nästa punkt på föredragningslistan, kommer att leda till förbättringar av ozonnivån, så att dessa målvärden i huvudsak kommer att uppnås.
Förslaget är dock ett klart uttryck för den politiska vilja som finns att också uppnå de långsiktiga målen i direktivet.
Att uppnå Världshälsoorganisationens målvärden är bara det första steget.
Vid översynen av direktivet år 2004 måste vi därför utreda hur och när vi kan nå det långsiktiga målet.
Kommissionen kan helt godta ändringsförslagen 3, 4, 6, 7, 13, 14 och 15.
Ändringsförslag 5, andra delen, är också godtagbart när det gäller det faktum att medlemsstaterna måste förbereda utsläppsminskningsprogram innan de kan genomföra dem.
När det gäller ändringsförslag 9 kan kommissionen också godta några av ändringarna helt, och de flesta av dem i princip.
Vi godtar de ändringar som rör åtgärder på kort sikt, som skall genomföras i varje zon där tröskelvärdet överskrids.
Vi håller också med om att medlemsstaterna skall informera allmänheten om, och i så fall hur, de avser att utarbeta och genomföra handlingsplaner på kort sikt samt om hur ofta sådana åtgärder har vidtagits.
Vi anser att det är nödvändigt att dessa uppgifter rapporteras till kommissionen, men den frågan passar bättre i artikel 10.
Vi kan emellertid inte godta att åtgärder på kort sikt endast skall vidtas på lokal nivå.
Vi anser inte heller att medlemsstaterna skall åläggas att utreda om åtgärder på kort sikt är ett effektivt verktyg i varje enskilt fall, och på varje enskild plats där tröskelvärden har överskridits.
Kommissionen kan godta principerna bakom ändringsförslagen 10 och 11.
Vi kommer att omarbeta punkt 1 c, för att ta hänsyn till tanken bakom sista delen av ändringsförslag 9 och ändringsförslagen 10 och 11.
Ändringsförslag 12 kan godtas i princip.
Kommissionen anser att medlemsstaternas framsteg bör presenteras i en form som tillåter direkta jämförelser mellan länder, om det är praktiskt möjligt.
Principen i ändringsförslag 16 är också godtagbar.
Kommissionen håller med om att klimatförändringarna behöver poängteras.
Det bör dock göras i en vidare bemärkelse och inte enbart i förhållande till förändringar i bränslekonsumtionen.
I ändringsförslag 2 förespråkas samordning mellan medlemsstater och kandidatländer.
Det kan i princip godtas, men en viss omformulering krävs för att feltolkningar skall undvikas.
Vi kan emellertid inte godta ändringsförslag 1.
Även om kommissionen håller med om att det är viktigt att engagera kandidatländerna, finns det ingen anledning att upprepa det i ett direktiv som riktar sig till medlemsstaterna.
Ändringsförslag 8 är inte heller godtagbart, eftersom tröskelvärden för varning av allmänheten förutsätter att prognosmodeller används.
Det gör sättet att informera eller varna allmänheten mer osäkert.
Det är en fråga där praktiska hänsyn och möjligheten att i praktiken genomföra detta måste beaktas.
Slutligen måste vi förkasta första och tredje delen av ändringsförslag 5 samt ändringsförslagen 17 och 18.
I dagsläget förfogar vi helt enkelt inte över tillräckligt med information för att kunna förutsäga när det långsiktiga målet att inte överskrida Världshälsoorganisationens riktlinjer kan uppnås.
Dessutom kan kommissionen inte acceptera ändringsförslag 28.
Jag förklarar debatten avslutad.
Omröstningen kommer att äga rum i morgon kl. 12.00.
Utsläppstak för vissa luftföroreningar
Nästa punkt på föredragningslistan är betänkande (A5-0063/2000) av Myller för utskottet för miljö, folkhälsa och konsumentfrågor om förslaget till Europaparlamentets och rådets direktiv om nationella utsläppstak för vissa luftföroreningar (KOM (1999) 125 - C5-0047/1999 - 1999/0067(COD)).
Herr talman! Europeiska unionen har ambitiösa miljömål som bland annat presenterats i det femte handlingsprogrammet för miljön samt i strategin mot försurning från år 1997.
I dessa program har man satt som mål att skydda människorna och naturen mot luftföroreningarnas skadliga effekter så att man inte överskrider gränser som är skadliga för naturen och människan.
Kommissionens förslag till direktiv om nationella utsläppstak är ett betydelsefullt steg i riktning mot att uppnå de mål som unionen satt upp för sig själv: att skydda sina medborgare mot luftföroreningarnas skadliga effekter.
Att reparera spåren från gångna årtionden kommer emellertid att ta tid.
Man känner fortfarande inte ens alla tekniska möjligheter att helt eliminera utsläppskällorna.
Därför är det förnuftigt att gå framåt stegvis såsom kommissionen föreslagit.
Den första etappen är att man sätter upp delmål för miljön till år 2010, vilket innebär att de hälsofarliga ozonbelastningarna skall fram till detta år skäras ner med två tredjedelar.
Vi kan dock inte nöja oss med detta eftersom det även efter att man uppnått detta mål finns alltför många områden där föroreningsbelastningarna överskrids med sådana mängder som är skadliga för både människorna och för naturen.
Därför föreslår jag i mitt betänkande utöver delmålet även ett långsiktigt mål samt ett slutgiltigt mål som skall uppnås senast år 2020.
Då skulle vi äntligen uppnå en situation där de kritiska nivåerna och belastningarna inte överskrids och där alla människor skyddas effektivt mot de kända hälsofaror som luftföroreningar innebär.
I detta sammanhang vill jag fästa uppmärksamhet på mitt ändringsförslag i den här frågan, där era handlingar på grund av språkliga fel innehåller ett felaktigt ord.
I stället för ordet uppnå skall det stå överskrida.
Jag hoppas att detta observeras före omröstningen i morgon.
På vilket sätt uppnår man då en situation där luftföroreningar inte överskrider naturens och människans toleransnivå?
I kommissionens förslag har man för varje medlemsstat fastställt gränsvärden för vissa med varandra förknippade utsläpp som skapar försurning, ökning av marknära ozon och markeutrofiering.
Att titta på dessa problem och de utsläpp som skapar dem i samband med varandra har visat sig vara det kostnadseffektivaste sättet att komma åt källorna till luftföroreningar och få dem under kontroll.
De största meningsskiljaktigheterna när det gäller genomförandet av detta direktiv är också förknippade med gränsvärdesnivåerna eller det utsläppstak som fastställts för respektive land.
Inom ramen för FN:s ekonomiska kommission för Europa har man också tittat på målsättningarna för reducering av samma utsläppskällor som i det här aktuella direktivförslaget, och dessa diskussioner har resulterat i att man skall underteckna det så kallade Göteborgsprotokollet.
Det finns en klar skillnad mellan detta förslag och kommissionens förslag.
Om vi nöjer oss med Göteborgsprotokollets nivå kommer vi aldrig att uppnå de mål för luftföroreningar som unionen satt upp för sig själv.
Jämför man skillnaderna mellan Göteborgsprotokollet och kommissionens förslag när det gäller hälsoeffekter kommer den minskningsnivå som kommissionen föreslår att årligen spara upp till fyra tusen människoliv i Europa.
Trots att man obestridligen bevisat att de ambitiösa miljömålen är en del av människornas hälsa och säkerhet har man försvarat den lägre ambitionsnivån med argumentet att renare luft kostar för mycket för industrin och samhällen.
Man måste emellertid säga att kostnaderna i detta sammanhang har oerhört mycket överdrivits.
Om man å andra sidan räknar de fördelar som den bättre luftkvaliteten medför för människorna och naturen samt byggnaderna blir resultatet att de ekonomiska fördelarna är fyra gånger större än kostnaderna.
Direktivförslaget måste ytterligare kunna bearbetas bland annat så att man på ett bättre sätt beaktar ansökarländernas situation och även frågor som rör Europeiska unionens närområden.
.
(EN) Herr talman! Utskottet är, efter mycket diskuterande och allvarliga överväganden, med förkrossande majoritet emot kommissionens föreslagna utsläppstak, och detta spänner över alla grupper och nationaliteter.
De tak som fastställdes av FN:s ekonomiska kommission för Europa godtogs av alla medlemsstater, av ansökarstaterna och globalt i Göteborg så sent som i november 1999.
Varför föreslår kommissionen dessa ännu strängare och betydligt dyrare tak bara en månad senare?
Jag förstår att grupperna, hela parlamentet, är splittrade i denna fråga mellan de som stöder utskottet för miljö, folkhälsa och konsumentfrågor och de som stöder den linje som utskottet för industrifrågor, utrikeshandel, forskning och energi företräder.
Parlamentsledamöterna bör vara medvetna om de allvarliga konsekvenserna för våra industrier och vårt jordbruk, för vår konkurrenskraft, för arbetstillfällena och, t.o.m., för folk och våra väljare om kommissionens förslag får gehör.
Utskottet för industrifrågor uppmanar kammaren att rösta för de ändringsförslag som lagts fram i mitt namn och i Bowes namn.
Det är dessa ändringsförslag som antagits av utskottet för industrifrågor.
FN:s tak är tillräckligt ambitiösa för att vi skall kunna nå våra internationellt avtalade mål inom en skälig tidsrymd.
Utskottet för industrifrågor vill att dessa tak genomförs fullständigt och på ett lämpligt sätt över hela Europeiska unionen och i hela världen.
Kommissionen kan sedan koncentrera sig på att se till att detta sker, på att fullända de modeller som används och kanske lägga fram nya förslag om två eller tre år på grundval av mycket mer övertygande argument rörande de relevanta kostnaderna och vinsterna.
Stöd Purvis-ändringsförslagen och Förenta nationernas Göteborgsstandarder för nationella utsläppstak.
Herr talman! Som numera är känt kan man förutsätta att miljöförorening och givetvis också luftförorening i första hand är ett problem av gränsöverskridande karaktär.
Det föreliggande förslaget till direktiv tar itu med de viktigaste luftföroreningarna.
Det gäller maximala utsläppsvärden för ämnen som bär ansvaret för försurning, ozonbildning i troposfären och eutrofieringen av marken.
Ämnet är av ganska teknisk art, och därför kommer jag också för min egen skull, för vår skull, att bara ta upp de viktigaste punkterna.
Huvudmålsättningen för direktivet är att reducera utsläppet av nämnda ämnen till under de nämnda nivåerna och belastningen.
Dessa målsättningar bör vara uppnådda år 2010 med en mellanliggande bedömning av de nationella programmen år 2006.
Den allra viktigaste - vilket ni nyss hörde - och den mest diskuterade delen i förslaget är naturligtvis den tabell där det tillåtna årliga utsläppet per ämne finns angivet.
I det sammanhanget spelade det en stor roll i diskussionen att 36 länder, däribland 15 EU-medlemsstater, i FN-sammanhang nyligen avtalat om andra, ofta mindre stränga normer för samma ämnen.
Nu finns det kolleger som pläderar för att denna tabell skall bytas ut, alltså Europeiska kommissionens tabell, mot FN:s så kallade Göteborgstabell som tillåter ett högre utsläppstak.
Herr talman! Jag måste tala om för er att argumentationen inte är stark.
FN-avtal ligger ju vad ambitionsnivån beträffar på grund av det faktum att situationen i rika, välmående länder, som således också står för en större del av nedsmutsningen, är svår att stämma av med situationen i utvecklingsländerna.
Det är för övrigt inte heller rätt att de europeiska utsläppstaken fastställts efter det att FN-förhandlingarna avslutats.
När jag ser på förslaget och på argumentationen - och jag förutsätter att även mina kolleger har gjort detta - då konstaterar jag att det vid tiden för fastställandet av de europeiska utsläppstaken fortfarande pågick förhandlingar om FN-protokollet.
Och detta i kombination med det faktum att miljöeffekterna av framför allt svaveldioxid, kväveoxiderna och de flyktiga organiska ämnena har en direkt effekt på vår egen kontinent gör att jag - och vad jag tror majoriteten av vår grupp - kan gå med på kommissionsförslaget för dessa ämnen.
Herr talman! Jag har ett annat problem, nämligen ammoniaken.
Det utsläppstak som nu föreligger vill PPE-DE-gruppen revidera.
Om jag ser på nitratdirektivet, då konstaterar jag att nästan inte en enda medlemsstat uppfyller de normer som anges där.
Det förefaller mig vara helt omöjligt att nu gå ännu längre än Göteborgsnormen.
Jag vill tillägga att effekterna av ammoniakutsläppet till en del är av framför allt lokal natur och att en lägre ambitionsnivå därför är godtagbart.
Jag har för PPE-DE-gruppens räkning lagt fram ett ändringsförslag som vad ammoniak beträffar utgår från den lägre Göteborgsnormen och som dessutom lämnar det slutgiltiga fastställandet av utsläppstaket öppet till år 2006.
Anledningen är att jag hoppas att effekterna av genomförandet och även den europeiska lagstiftning om nitrat som är på gång skall kunna ge oss bättre indikationer.
Herr talman! Till sist: lagstiftningen om utsläppstaken är egentligen motsvarigheten till lagstiftningen om de stora förbränningsanläggningarna som jag också är föredragande för.
Redan före valet förra året var vi klara med första behandlingen.
Ministerrådet blockerar dock fortfarande.
Skulle vi kunna få en underrättelse om vilka framsteg som har gjorts?
Den sista kommentaren, tack till Myller, föredraganden.
Herr talman! Jag vill börja med att tacka Myller för hennes betänkande och hennes ambitiösa behandling av det direktiv som kommissionen föreslår.
Även om utskottet för industrifrågor, utrikeshandel, forskning och energi verkar lite grann som om det plötsligt vaknande upp och en smula tagna på sängen, så kan man i alla fall informera om att försurningsproblemet knappast är en ny fråga, utan den har funnits lika länge som industrialismen - i 100 år.
Forskningen om densamma har pågått i 30 år.
Ingen av oss borde hysa några tvivel om vilka källorna är när det gäller försurningen och inte heller hur vi borde åtgärda den.
En del anklagar kommissionens förslag och också betänkandet för att vara överdrivet och alldeles för kostsamt samt säger att de beräkningar som finns är utopiska.
Det är emellertid fel att säga så, eftersom vi ju vet att medlemsländerna själva har bidragit till den rapportering som tjänar som underlag för hela direktivet.
Man kan snarare vara kritisk till att vi inte tagit med det energiscenario som vi annars framhäver, t.ex. i Kyotoprotokollet, nämligen att vi skall minska förbränningen av fossila bränslen för att också klara av de klimatproblem som vi står inför.
Göteborgsprotokollet i all ära - och även om det har lånat namnet från min hemstad - måste jag säga att det faktiskt inte går att jämföra Göteborgsprotokollet med det direktiv som vi nu har att fatta beslut om i morgon.
Man kan ju fråga sig varför kommissionens direktiv bara kommer en månad senare, ungefär som ett straff mot detta FN-direktiv, men det beror ju på vår egen långsamma hantering av frågan - inte på någonting annat.
Hade vi varit lite snabbare i vändningarna, hade detta direktiv legat på bordet, klappat och klart, långt före det så kallade Göteborgsprotokollet.
Direktivet kallas omöjligt, men det omöjliga, skulle jag vilja säga, är den situation som vi har i dag.
Det ligger alltså inte i direktivet, utan det ligger i dagens situation.
Herr talman! Jag vill gratulera Myller, som jag vet har funderat länge och mycket över detta betänkande.
Jag tycker att det verkar som om debatten går ut på detta: Anser vi att Göteborgsprotokollet var det bästa som medlemsstaterna kan uppnå rent realistiskt?
Jag inser att kommissionen och miljögrupperna anser att mycket mer kan göras i praktiken, men vissa medlemsstater har ändå tagit initiativ till betydande minskningar av luftföroreningarna - även om alla medlemsstater verkligen inte gjort det.
Vissa medlemsstater verkar ha gett sig in i förhandlingarna med några beräkningar på baksidan av ett kuvert, och vägrat att på något sätt acceptera varje form av realistiska mål.
Andra har inte ens använt samma metodik, samma grund för beräkningarna, som de övriga.
På många sätt är alltså protokollet rent nonsens.
Det inger inte något som helst förtroende.
Det är en rörig, politisk kompromiss - det är allt.
Jag vet inte hur mycket mer kommissionären kan åstadkomma, men vi bör sträva efter att minska luftföroreningarna och vi bör ge henne vårt stöd i samband med hennes ansträngningar vid förhandlingsbordet.
Vi bör stödja detta betänkande och backa upp henne.
Herr talman! Kollegan Myller har utarbetat ett mycket bra betänkande, och även vår grupp anser att man måste gå mycket längre än i Göteborgsprotokollet.
Vid förberedelsen av detta direktiv har man sannolikt anordnat en nationell auktion, och slutresultatet är synnerligen anspråkslöst när man tänker på vilka de verkliga utmaningarna är.
Men i vilket fall som helst är det viktigt att Europaparlamentet nu åtminstone försvarar den linje som kommissionen valt.
Gruppen De gröna/Europeiska fria alliansen föreslår att man skall sätta upp ännu högre mål fram till år 2010 än vad utskottet för miljö, folkhälsa och konsumentfrågor föreslagit.
Vi vill framhålla att man måste införa en integrerad strategi för att minska utsläppen.
Man måste komma ihåg att vi i vilket fall som helst har att uppnå Kyotoprotokollets målsättningar, vilket förutsätter att energiförbrukningen måste nödvändigtvis effektiviseras och man måste helt enkelt bruka mindre energi.
Således anser vi att det finns skäl att redan i det här direktivet beakta att en integrerad strategi bidrar till att målen med det här direktivet uppnås.
Vi är mycket nöjda med att utskottet för miljö införlivade sjöfarten och flygtrafiken i det här direktivet, och vi är övertygade om att nyttan av att genomföra en integrerad strategi är mycket stor.
Herr talman! För att uppfylla de målsättningar med avseende på luftutsläpp som föreskrivits i det femte handlingsprogrammet för miljön är detta direktiv beträffande utsläppstak mer än nödvändigt.
Motverkande av försurning, övergödning och smogbildning kräver en reducering av utsläpp av svaveldioxid, kväveoxid, ammoniak och flyktiga organiska ämnen.
Rådets slutsatser beträffande EU:s försurningsstrategi har skapat förväntningar som nu måste få fastare form.
Detta är till och med möjligt på ett kostnadseffektivt sätt, vilket framgår av motiveringen till kommissionens förslag.
Nu känner vi alla till att man i FN-sammanhang kom överens om högre utsläppstak för ett halvår sedan i Göteborg.
Dessa värden är dock följden av en politisk kompromiss mellan staterna, och man förbigick resultaten av den använda modellen.
Modellen som kommissionen använt är grundlig och resultaten är välunderbyggda.
Om man också tar hänsyn till det faktum att det fortfarande inte går att uppfylla målsättningarna i Europeiska unionens femte handlingsprogram för miljön med dessa utsläppstak är en försvagning inte försvarbar.
Det första steget som kommer att tas för att förverkliga utsläppstaken är otvivelaktigt att de befintliga direktiven införs och tillämpas på ett handlingskraftigt sätt, såsom fordons- och oljeprogrammet.
Dessutom bör ny lagstiftning på detta område fastställas så snabbt som möjligt.
I detta sammanhang uppmanar jag återigen rådet att snabbt komma med en gemensam ståndpunkt om stora förbränningsanläggningar.
Slutligen kommer det även i fortsättningen att vara nödvändigt med en kompletterande policy på området flyktiga lösningsmedel i färger och fernissor liksom sprutlackering av bilar.
Herr talman, mina damer och herrar, fru kommissionär! Först vill jag också tacka föredraganden.
Nu till frågan: Som synes finns det här i kammaren olika åsikter om huruvida kommissionens förslag är för ambitiöst.
Många säger att det inte kan genomföras med dagens tekniska resurser, eller att det är för dyrt.
Kommissionen själv säger att förslaget kan genomföras på ett kostnadseffektivt sätt.
För mig är det intressant att kommissionen därvid utgår från att energiförbrukningen i Europeiska unionen under de närmaste åren kommer att öka med 8 procent, och att man inte har ändrat andelarna energikällor, alltså inte heller minskat andelen fossila bränslen.
Det anser jag inte vara ambitiöst! Det är snarare motsatsen till ambitiöst.
Ty i denna kammare har vi alltid varit ense om att vi måste minska andelen fossila bränslen och spara energi.
Om vi inte lyckas med det, så är det en miljöpolitisk bankruttförklaring.
Om kommissionens idéer som baserar sig på detta antagande blir verklighet, då behöver vi inte längre prata om miljöskydd i denna kammare.
Vi måste öka energieffektiviteten!
Vi måste förbättra energisparandet! Vi måste främja de förnybara energikällorna, och vi måste också erkänna att kärnkraften varken producerar koldioxid (CO2 ) eller svaveloxid (SO2) eller kväveföreningar (NH3), flyktiga organiska föreningar (VOC) eller kväveoxider (NOX).
Jag tror att båda sakerna är en del av sanningen, när vi diskuterar öppet. Därför vill jag också helt klart uttala mig emot att vissa medlemsstater kräver undantag från direktivet för den händelse de lägger ned kärnkraften.
Det går heller inte an med tanke på ett miljöpolitiskt helhetsansvar.
Men jag vill än en gång betona att kommissionens förslag inte är för ambitiöst, utan att det kanske rent av är för lite ambitiöst.
Jag kommer att stödja det i omröstningen i morgon. Jag hoppas att också majoriteten i kammaren kommer att göra det!
Herr talman! Jag välkomnar verkligen detta betänkande och jag stödde det rejält i utskottet för miljö, folkhälsa och konsumentfrågor.
Det skapar en lämplig ram inom vilken vi kan arbeta långsiktigt för att minska utsläppen.
Jag kan stödja de allra flesta ändringsförslagen.
Det finns ett eller två som antogs, som jag känner en viss tvekan inför, i synnerhet ändringsförslag 7, som jag inte ser som miljövänligt över huvud taget, eller som kan bidra till det övergripande försöket att minska mängden ozonförstörande ämnen vid marknivå vartsomhelst i unionen.
Jag vill ta upp frågan som Davies nämnde, dvs. från vilken punkt vi skall starta.
Vilka mål skall vi starta med?
Herr talman! Man kom fram till en rad mycket praktiska, väl underbyggda och debatterade siffror just före jul i Göteborg i enlighet med FN/ECE-protokollet, och jag tycker att det är logiskt att ta dessa siffror som utgångspunkt.
Jag tycker inte det skulle vara rätt att sluta med dessa, men det skulle verkligen vara rätt att starta med dem och detta är skälet till varför jag blev övertygad när jag deltog i debatten i utskottet för industrifrågor, eftersom ingen av mina kolleger från utskottet för miljö var där, att det var rätt att starta med dem.
Jag tycker att det verkar som om kommissionens siffror är eftersträvansvärda.
Vi skulle kunna nå fram dit - vi bör försöka att nå fram dit, men jag tycker inte att vi bör starta där.
Vi bör starta med FN/ECE-siffrorna, med Göteborgsprotokollet, och granska dem, just som föreslagits av Myller i hennes betänkande.
Herr talman, fru kommissionär! Jag har naturligtvis inte något som helst problem med direktivets princip.
Det är ett viktigt instrument för miljöpolitiken under de kommande åren.
Medlemsstaterna får en tydligare målsättning.
De vet vad de har att rätta sig efter.
Men när jag ser på tabellen med utsläppstak per medlemsstat, då får jag intrycket att lika saker inte behandlas lika.
För jag konstaterar att mitt land, Belgien till exempel, måste uppnå det högsta genomförbara scenariot, alltså inte det ekonomiskt genomförbara, men att samtidigt länder som ligger i närheten och som är lika förorenade som mitt land kan följa en mycket mildare policy.
För ett stort land kan kompensera sina dåliga bestämmelser med sina bättre regioner.
Ett litet land kan inte det.
Jag ger ett exempel.
Av era uppgifter och era kartor framgår att saker och ting kan utföras på en lägre nivå i Nordfrankrike, som är lika förorenande och förorenat som Belgien.
Att genomföra detta direktiv kostar till exempel 103 euro per dag för varje belgare enligt era beräkningar.
En fransman, således även en fransman från Nordfrankrike, betalar bara 15 euro, vilket är åtta gånger mindre, och till en del beror det på att vi är små och är omringade av förorenare.
För mitt land är 1 procent av nationalinkomsten en svår påfrestning.
Jag skulle därför vilja be om stöd för ändringsförslagen 16 och 17 där jag ber om att den belgiska regeringen skall få chansen att med ledning av de årliga rapporterna se över situationen på nytt.
Herr talman! Det största miljöproblemet i mitt hemland är försurningen av marker, skogar, sjöar och vattendrag.
Försurningen leder till skogsdöd, minskad skogstillväxt, minskad förekomst av växtbestånd samt fiskdöd.
Försurat vatten utlöser dessutom tungmetaller som utgör ett hälsoproblem.
Naturen i de nordiska länderna är särskilt känslig för försurning, eftersom de till stor del saknar tillräcklig buffrande förmåga.
Försurningseffekten uppkommer genom nedfall av surt regn, orsakat av luftutsläpp från förbränning av fossila bränslen.
I Sverige och Finland har vi vidtagit omfattande åtgärder för att nationellt minska luftföroreningarna.
Vi gör stora insatser för att tillsätta kalk i sjöar och våtmarker.
Vi lever till stora delar upp till det utsläppsmål som föreslås i det nu aktuella direktivet.
Över 80 procent av det sura regnet över vårt land kommer emellertid från luftföroreningar i andra västeuropeiska länder.
Vi vädjar därför om er hjälp.
Många nordeuropéer inser att det endast är i ett miljösamarbete med er i andra EU-länder som våra problem med försurning kan lösas.
Till ledamöterna i utskottet för industrifrågor, utrikeshandel, forskning och energi vill jag säga: FN-resolutionen enligt Göteborgsprotokollet är långt ifrån tillräcklig.
Jag är övertygad om att EU kan vara bättre än FN på att klara miljöproblemen i Europa.
Det föreslagna EU-direktivet mot luftföroreningar kan nämligen bli ett betydande steg mot att bekämpa försurning av naturen i främst norra EU-området.
Dessutom kan man samtidigt uppnå betydande reducering av hälsoskadligt marknära ozon i främst stora städer i södra EU-området.
Vi bör därför således ha ett gemensamt intresse att bifalla förslaget till EU-direktiv.
Herr talman, ärade kollegor, fru kommissionär! Europeiska unionen har vind i seglen och mottagandet i Europaparlamentet är vänligt.
I dagens arbetsagenda förknippas lyckligtvis mycket sällan direktiv om avfallsförbränning, om nationella gränsvärden för luftförorening samt ozonkontroll av atmosfären.
Förr i tiden talades det om miljöförstöring på gatorna, det förväxlades med gatan.
I dag är det förorening i stor skala, som berör hela planeten, och i mindre skala vårt eget hem, med andra ord hela vårt ekosystem.
Vi måste agera.
Fastställandet av gränsvärden för de fyra föroreningskällorna är ett säkert sätt att minska miljöförstöringen, bekämpa försurningen och de skadliga effekterna på människors och djurs hälsa och på växtligheten.
I sitt förslag till direktiv föreslår Europeiska kommissionen kvantifierade nationella plafonds att nås till 2010 för de fyra nämnda föroreningssubstanserna.
Beräkna också varje lands kostnad för att uppnå dessa värden.
Jag tror att strategin är bra.
I Myllerbetänkandet, som är mycket bra, menar man att Europeiska kommissionens förslag är balanserat även om man försöker förstärka det på några punkter.
Den parlamentariska kommissionen godkände i synnerhet en obligatorisk granskning av direktivet fram till år 2004, vilket ger oss en möjlighet att granska fastställda gränsvärden i texten samt vidtagna åtgärder för att respektera nämnda gränsvärden.
Allt detta verkar rimligt.
Jag vill ändå ställa en fråga.
Varför tillåter vi inte att en medlemsstat kan visa att man är särskilt missgynnad i tillämpningen av nämnda direktiv, till exempel den geografiska situationen och klimatet, vilket i sig är tillräckligt många nackdelar?
Vore inte det klokt?
Europeiska unionens kamp mot luftföroreningar kommer därmed att utvidgas, förstärkas och förfinas.
Europeiska unionens miljöpolitik är mer och mer varje lands miljöpolitik, med uppenbara fördelar för alla Europas medborgare.
Herr talman, bästa kommissionsledamot! Utsläppsvärden i kommissionens förslag är mycket ambitiösa, mera ambitiösa än målen i det så kallade Göteborgsprotokollet som överenskommits i FN:s ekonomiska kommission för Europa, och så skall det också vara.
För min egen del är jag beredd att godkänna den kompromiss som utarbetats av PPE-DE-gruppens ledamöter i utskottet för miljö, folkhälsa och konsumentfrågor och som går ut på att vi i fråga om andra än ammoniakutsläpp skall följa kommissionens förslag, ty det skapar inga stora problem vare sig i mitt hemland Finland eller i Sverige, vilket redan flera gånger även i den här debatten framkommit.
Jag förstår dock även de synpunkter enligt vilka man menar på att man borde välja Göteborgsprotokollets nivå.
Oavsett hur det går i omröstningen i morgon skall kommissionen enligt min mening kontinuerligt kontrollera att det sker en utveckling i varje medlemsstat och främja åtgärder som syftar till att hjälpa industrin att genomföra nödvändiga ändringar.
Det är viktigt att miljömålen uppnås inom hela gemenskapens område på ett så kostnadseffektivt sätt som möjligt.
Den europeiska luftkvaliteten har under senare år blivit betydligt bättre.
Utsläppen har märkbart minskat åtminstone inom energibranschen, trafiken och industrin.
Under senare år har det också fortlöpande kommit nya EU-bestämmelser och man har satt upp nya mål för industrin.
Enligt mitt sätt att se är det litet problematiskt att målen ändras upprepade gånger innan man ordentligt utvärderat vilka praktiska effekter de redan godkända lagstiftningsåtgärderna haft för miljön och vilka kostnader de skapat för industrin.
Innan man ställer ytterligare krav är det också viktigt att se till att de åtgärder som man redan kommit överens om genomförs fullt ut i medlemsstaterna.
Dessa två målsättningar står enligt min mening inte i konflikt med varandra.
Slutligen vad beträffar utsläppen från sjö- och flygtrafiken anser jag att utsläppsbegränsningarna måste avtalas internationellt och i det här skedet skall de lämnas utanför direktivets tillämpningsområde.
Om långsiktiga mål anser jag att man inte skall fastställa en snäv tidsfrist utan medlemsstaterna skall enligt sina egna målsättningar sträva efter att uppfylla normerna senast den fastställda tidpunkten eller tidigare.
.
(EN) Herr talman, parlamentsledamöter! Vi har gjort stora framsteg i kampen mot försurningen, och även miljöföroreningen, under de senaste åren.
Jag hoppas att detta förslag blir ännu ett steg i denna riktning och detta är skälet till varför jag särskilt vill tacka föredraganden, Myller, för hennes värdefulla arbete.
Göteborgsprotokollet är ett steg framåt.
Det är emellertid inte tillräckligt på något sätt.
Protokollet når bara halvvägs till det försurningsmål som parlamentet och rådet redan kommit överens om.
Ett stort antal människor kommer att få en för tidig död om vi inte antar de åtgärder som föreslagits av kommissionen.
Protokollet är ett resultat av en process inom vilken det finns för litet press på de motvilliga som ser till att de gör vad de borde.
Vi kan inte låta detta leda bort gemenskapen från de överenskomna målen.
Kostnaderna för kommissionens förslag måste sättas in i rätt perspektiv, också när det gäller kommissionens mycket pessimistiska beräkning som inte tar fullständig hänsyn till Kyotoprotokollet eller icke-tekniska lösningar.
De uppgår endast till 0,08 procent av gemenskapens BNI år 2010.
Medlemsstaterna måste se till att de kan uppnå de föreslagna utsläppstaken på ett billigare sätt, om de skall kunna leva upp till sina åtaganden enligt Kyotoprotokollet.
Om man säger att taken är för svåra, ligger detta farligt nära ett avvisande av Kyotoprotokollet.
Låt mig nu ta upp ändringsförslagen.
Kommissionen kan fullständigt godkänna ändringsförslag 3, 8, 9, 13, 19 och 21.
Kommissionen kan delvis godta principen som bär upp ändringsförslag 1 och 2.
Vi kommer att utarbeta ett skäl som inte ger intrycket av att begränsa kommissionens initiativrätt, som skall inkluderas i vårt ändrade förslag.
Vi kommer också att inkludera en hänvisning i artikel 9 i direktivet, för att göra det nya skälet verksamt.
Som ett resultat av detta kan kommissionen inte godta ändringsförslag 27.
Syftet med kommissionens förslag är att låta medlemsstaterna vara så flexibla som möjligt, men vi kan inte utesluta ytterligare gemenskapsåtgärder om detta skulle hjälpa medlemsstaterna att uppnå utsläppstaken på ett mer kostnadseffektivt sätt.
Kommissionen kan också delvis godkänna ändringsförslag 11, som skulle innebära ytterligare ändringar av artikel 9.
Vi håller med om att lagstiftningsgranskningen bör ta hänsyn till utsläpp från flygplan, ytterligare utsläppsminskningar i regioner som gränsar till gemenskapen, åtgärder som vidtagits i ansökarländer och transportfaktorer.
Kommissionen kan emellertid inte gå med på att senarelägga datumen för rapporter till parlamentet och rådet.
Under år 2003 kommer kommissionen nästan inte ha tillgång till någon information från medlemsstaterna som den kan rapportera om och grunda beslut på.
Kommissionen kommer inte att veta år 2011 om utsläppstaken uppnåtts under 2010, p.g.a. den tid som medlemsstaterna har på sig att sammanställa uppgifter.
Vi godtar delvis de principer som bär upp ändringsförslag 12.
Vi kommer därför att skriva om artikel 9.3 för att införliva stora delar av materialet i det framlagda ändringsförslaget.
Kommissionen godtar i princip ändringsförslag 23.
Hänvisningen till länder utanför FN/ECE-processen måste begränsas till de som lämnat uppgifter och vars utsläpp är relevanta för föroreningarna i gemenskapen.
Kommissionen godtar i princip ändringsförslag 24, 25 och 26, och kommer att ta hänsyn till dessa när den skriver om artikel 9 som en del av dess ändrade förslag.
Kommissionen har stor sympati för de idéer som bär upp ändringsförslagen 16 och 17.
Man bör ta hänsyn till det faktum att mindre medlemsstater har mindre utrymme att sprida bördan.
Vi talar emellertid här om gränsöverskridande föroreningar, så kommissionen bedömer att enskilda medlemsstaters anpassningar till utsläppstaken bara kan göras som en del av en allmän granskning av taken.
Vi kommer därför att föreslå ett nytt skäl och ändringar av artikel 9, som kommer att se till att man på ett lämpligt sätt tar hänsyn till konsekvenserna för mindre medlemsstater vid granskningen.
Kommissionen kan godta den del av ändringsförslag 20 som skulle innebära ett infogande av "lämpliga" i skäl 9.
Vi godkänner inte återstoden av ändringsförslag 20.
Kommissionen kan inte godta ändringsförslag 15, 28, 29 och 32.
Man försöker genom dessa ersätta utsläppstak som är utformade för att uppfylla det avtalade gemenskapsmålet för försurning, och för att skydda medborgarnas hälsa, med utsläppstaken i Göteborgsprotokollet.
Utsläppstaken i Göteborgsprotokollet räcker, som sagt, inte på långa vägar för att uppnå målen.
Kommissionen bedömer att - om medlemsstaterna tar sina åtaganden enligt Kyotoprotokollet på allvar - det inte kommer att bli svårt att genomföra de utsläppstak som kommissionen har föreslagit.
Vi kanske mycket väl kan gå ännu längre efter 2010, men detta kan bestämmas först när vi vet hur medlemsstaterna har uppfyllt sina mål enligt Kyotoprotokollet.
Vi kan därför inte godta ändringsförslag 31.
Kommissionen kan inte godta ändringsförslag 4 och 14: Enligt subsidiaritetsprincipen är det medlemsstaterna, inte kommissionen, som skall bestämma påföljderna för överträdelser av den nationella lagstiftningen.
Dessutom försöker man genom ändringsförslag 14 att begränsa kommissionens beslutanderätt enligt fördraget att bestämma när den vill inleda överträdelseförfaranden.
Ändringsförslag 5, 18 och 30 är också oacceptabla.
Kommissionen har för avsikt att uppnå de långsiktiga målen för skydd av miljön och medborgarnas hälsa, men vi har helt enkelt inte tillräckligt med information i dag för att kunna bedöma när de långsiktiga målen kan uppnås.
Kommissionen måste förkasta ändringsförslag 6.
Utsläpp från internationell sjöfart och luftfart kan inte fullständigt kontrolleras av enskilda medlemsstater, eller ens genom gemenskapsåtgärder, och kan därför inte omfattas av de nationella utsläppstaken.
Lämpliga åtgärder måste vidtas av Internationella sjöfartsorganisationen (IMO) eller Internationella civila luftfartsorganisationen.
I förra veckan gick IMO med på ett förslag från gemenskapen att beteckna Nordsjön som ett kontrollområde för svaveldioxid.
Kommissionen skall undersöka om man skall lägga fram ytterligare dylika förslag till IMO, och om det behövs internationella åtgärder även rörande utsläpp från luftfarten.
Kommissionen kan inte godta ändringsförslag 7.
Det grundas på en vilseledande jämförelse med lösningsmedelsdirektivet, där höga temperaturer kan användas vid processerna.
Icke-flyktiga organiska föreningar utesluts automatiskt från definitionen av "flyktiga organiska föreningar" i dessa förslag, eftersom de inte finns i luften och inte bidrar till bildande av ozon.
Den föreslagna definitionen är identisk i Göteborgsprotokollet.
Vi måste upprätthålla teknisk kontinuitet.
Kommissionen kan inte godta ändringsförslag 10.
Det skulle ta bort en viktig skyldighet för medlemsstaterna att regelbundet uppdatera utsläppsuppgifterna.
Herr talman! Vi kan, till sist, inte godta ändringsförslag 22.
Kommissionens föreslagna ordalydelse i samband med den viktiga frågan om information till allmänheten ligger i linje med överenskommelserna om de första två dotterdirektiven om luftkvalitet.
Jag vill till sist svara Oomen-Ruijten, eftersom hon frågade om förslagen om stora förbränningsanläggningar.
Svaret lyder att rådet misslyckades med att nå en gemensam ståndpunkt i december och kommissionen stöder det portugisiska ordförandeskapets ansträngningar att nå framgångar parallellt med framstegen i samband med detta förslag.
Jag förklarar debatten avslutad.
Omröstningen kommer att äga rum i morgon kl. 12.00.
Lagstiftning på miljöområdet
Nästa punkt på föredragningslistan är gemensam debatt om två muntliga frågor till kommissionen om strukturfondsprogram i medlemsstaterna och de enskilda staternas genomförande av gemenskapens miljöföreskrifter (B5-0014/2000 och B5-0208/2000).
Herr talman! På utskottets vägnar vill jag lägga fram förslag som rör åtminstone en av de muntliga frågorna.
Först och främst sympatiserar jag med kommissionärens önskan om att det skall ske ett bättre genomförande av gemenskapslagstiftningen.
Detta är något som hela utskottet gärna vill se.
Jag vill citera en del av en artikel i den brittiska tidningen Sunday Telegraph som kom ut i söndags.
Den inledande meningen lyder: "Europeiska kommissionen har sagt till Förenade kungariket att man kommer att förlora upp till 200 miljoner pund i stöd till eftersatta regioner, om man inte genomför Europeiska unionens lagstiftning till skydd för fåglar och deras livsmiljöer".
Jag vill veta om kommissionen uttalat dessa hot och, om man har det, anser att man har rätt att göra det.
Detta är en fråga som mina tyska kolleger som skall lägga fram förslag om den andra frågan vill följa upp.
Utskottet för miljö är mycket intresserat av att hitta sätt genom vilka man kan införliva miljöhänsyn i övriga politikområden.
Frågan är: Är detta ett konstitutionellt genomförbart sätt att göra det på?
Det vi undersöker här i kväll i denna överbefolkade kammare är frågan om kopplingar.
Kopplingar, eller med andra ord att använda hot om tillbakadragande eller innehållande av medel för att få ett bättre genomförande av lagstiftning inom vad som i bland kan vara en sektor som kan ha ett ganska dåligt samband, men som i detta fall har ett ganska nära samband, är något som ledamöter av Europaparlamentet i bland funderar på och sedan ändrar mening om, när de inser att det kan påverka de regioner som de företräder.
Detta är något som inte bara återspeglas i åsikterna hos en del av de tyska ledamöterna här i kväll, utan också hos en del av mina brittiska kolleger.
Vi måste fråga oss i vilken utsträckning Europeiska kommissionen är beredd att tillämpa artiklarna 12 och 41 i de allmänna bestämmelserna om strukturfonderna för att försena beviljande av medel där det finns otillräcklig information om konsekvenserna för miljön av de projekt som har ansökt om pengar.
I värsta fall vill vi undvika möjligheten att målen för strukturfonderna och Europeiska unionens initiativ för att skydda sina naturliga livsmiljöer råkar kollidera.
Man kanske, t.ex., vill bygga en motorväg i en del av Europeiska unionen för att utnyttja pengar från strukturfonderna och skapa arbetstillfällen i denna del av unionen, men bör man inte vara försiktig om denna motorväg går genom ett område som borde förklaras som ett skyddat område av den nationella regeringen?
Sådana möjligheter har aktualiserats tidigare, särskilt i samband med större infrastrukturprojekt.
Vi skulle vilja undvika detta, men vi anser att sådana kollisioner kan uppstå genom medlemsstaternas misslyckande med att genomföra livsmiljödirektivet och även fågeldirektivet, och i synnerhet med att senast juni 1995 skicka in en förteckning till kommissionen över områden som kan vara av gemenskapsintresse, antingen p.g.a. att de innehåller naturliga livsmiljöer eller representerar livsmiljöer för djur- och växtarter som är av betydelse för hela gemenskapen.
Vi måste ställa frågan: Utan sådan information, hur kan kommissionen säkert veta att strukturfondsprojekt, som oftast är omfattande, inte kommer att skada områden som kan vara av betydelse för hela Europeiska unionen?
Framtida generationer kommer inte att förlåta oss om vi tillåter en förstörelse av oersättliga livsmiljöer, vars bevarande vi faktiskt röstade om för åtta år sedan när vi antog vårt betänkande om livsmiljödirektivet och sedan återigen under 1997 i och med ändringarna av direktivets bilaga.
Problemet ligger hos de medlemsstater som har misslyckats med att följa direktivet, och det omfattar mitt eget hemland.
Om det råder tvivel om deras rätt till medel från strukturfonderna, ligger problemet hos de nationella regeringarna.
Tvivel råder nu om Förenade kungarikets ställning och landets rätt till medel från strukturfonderna, eftersom den brittiska regeringen inte helt och fullt har genomfört eller följt bestämmelserna i livsmiljödirektivet.
Det är upp till den brittiska regeringen, den tyska regeringen och övriga nationella regeringar att avlägsna detta hot genom att följa livsmiljö- och fågeldirektivet.
I Förenade kungariket står tilldelningen av medel från strukturfonderna till grevskap som t.ex. Cornwall, som jag företräder och som nyligen beviljats mål 1-status, inför ett dubbelt hot genom regeringens slöhet rörande genomförandet av detta direktiv och genom regeringens inkompetens och nedrighet.
Även om Europeiska kommissionen visar den bästa vilja i Förenade kungariket, finns det ingen garanti för att den gnidne brittiske finansministern kommer att hitta matchande finansiering.
Herr talman, mina damer och herrar! Direktivet om bevarande av livsmiljöer samt vilda djur och växter är en fråga som vi nu har ägnat oss länge åt, och för närvarande upplever vi en utdragen födelseprocess.
Låt mig dock först säga följande: Direktivet om bevarande av livsmiljöer samt vilda djur och växter är ett viktigt direktiv, och det skapar ett nytt klimat i Europa vad beträffar natur-, miljö- och fågelskydd.
Detta mål vill jag egentligen varken korrigera eller försköna.
Jag anser också att det är bra att kommissionen konsekvent ser till att EU:s lagstiftning genomförs.
I fråga om direktivet om bevarande av livsmiljöer samt vilda djur och växter måste man dock fråga sig om de lagar vi har utfärdat också verkligen är genomförbara. Här ser jag klart svaga punkter.
Direktivet om bevarande av livsmiljöer samt vilda djur och växter är för mig ett fall där lagstiftningen inte är anpassad till regionernas möjligheter.
Jag ser problem med de olika rättstolkningarna på grund av den delvis oklara definitionen i EU:s lagstiftning i medlemsstaterna, men å andra sidan saknas det också starka subsidiära aspekter och ansatser.
Granskningen av direktivet om bevarande av livsmiljöer samt vilda djur och växter, inklusive svårigheterna i samband med det nuvarande genomförandet, bör inte uteslutas, anser jag.
Vid sidan av denna allmänna kritik av direktivet om bevarande av livsmiljöer samt vilda djur och växter ser jag dock ett särskilt problem när EU:s miljöpolitik och strukturpolitik blandas ihop.
I artikel 12 i den strukturfondsförordning som utfärdades den 21 juni 1999 föreskrivs en möjlighet till sanktioner, som kan tillämpas vid överträdelser på följande områden: Genomförande av miljölagstiftningen, offentliga uppdrag och iakttagande av jämställdhet mellan män och kvinnor.
Hittills har kommissionen endast hotat med sanktioner i samband med direktivet om bevarande av livsmiljöer samt vilda djur och växter.
Planerar den kanske också att införa sanktionsmekanismer när det gäller de andra aspekterna?
Jag anser att denna väg är mycket problematisk.
EU förfogar även över ett helt annat medel för att genomföra sanktioner, nämligen EG-domstolen.
En eventuell nedskärning av anslagen respektive en fördröjning av utbetalningen av strukturfondsmedlen är en sanktionsform, vars effekt på berörda regioner man inte bör bortse från.
Vad sker med påbörjade projekt, och vad sker framför allt i de fall där en region inte alls erhåller några strukturfondsmedel?
Vilka sanktioner ådöms då av kommissionen när EU:s miljörätt inte genomförs?
Att kommissionen också är mycket osäker visas av det faktum att den först vill inkludera hela landet i sanktionerna, men sedan bara en region, som ni, fru kommissionär, sade till miljöminister Trittin.
Jag ber om att vi här klart och tydligt ger uttryck åt det.
Herr talman! När jag ser på denna debatt, på kretsen av kolleger och på klockan, så är jag inte säker på vad jag för närvarande mest önskar mig: Skyddsområden för livsmiljöer samt vilda djur och växter eller skyddsområden för ekologiskt intresserade ledamöter.
För ögonblicket är jag mer intresserad av skyddsområden för ledamöter, men det är inte det vi talar om.
Den fråga som vi riktar till er, fru kommissionär, har ett annat syfte.
Jag skulle ha önskat mig att jag först fått höra ert svar. Men ni föredrog att tala vid slutet av debatten.
Vi talar här om något där de flesta känner till bakgrunden.
Lagstiftningen om bevarande av livsmiljöer samt vilda djur och växter skulle ha genomförts till år 1994 - nu är det år 2000.
Europeiska unionens lista över sammanhängande naturskyddsområden skulle ha varit färdig år 1998 - nu är det år 2000.
Medlemsländerna skulle till 1995 ha anmält sina områden till kommissionen - nu är det år 2000.
Många medlemsländer, inklusive mitt eget land, har inte gjort detta.
Tyskland som exempelvis genomförde lagstiftningen 1998 i stället för 1994 - bara fyra år för sent.
Det är ju inte alls så dåligt, skulle man kunna tycka!
Därför är Europeiska unionens lista naturligtvis inte färdig.
Hur skall den kunna vara det!
Många medlemsländer och många regioner har inte anmält sina områden.
Nu sade just Schnellhardt följande: Nåja, kanske gjorde vi något galet när det gällde direktivet om bevarande av livsmiljöer samt vilda djur och växter.
Det kan hända, herr Schnellhardt, att vi gjorde något som inte var helt genomförbart, inte helt perfekt, inte helt bra.
Men dumt nog har vi inte det förfarandet i Europeiska unionen, att någon, så att säga, kan låta bli att följa en lagstiftning när han anser att den inte är särskilt bra.
Om vi skulle göra på det sättet, då skulle det också gälla för områden som ni och jag inte anser vara särskilt bra.
Vi har ett så dumt system i Europeiska unionen - det kallas rättssäkerhet.
Vi har ett så dumt system - det kallas lagstiftning, som beslutats om i detta Europaparlament med medlemsländernas godkännande.
Den måste följas!
Detta kanske är litet grand för strängt och juridiskt, men det är tyvärr så: Vi lever i Europeiska unionen i ett rättssystem.
Jarzembowski är den som mest stöder detta, för han kommer från Hamburg, och Hamburg hör till de få regioner i Tyskland som har lämnat in uppgifter - tillsammans med Berlin, mitt eget område - men eftersom våra delstater utgörs av städer har vi det också särskilt lätt, vill jag säga för att vara rättvis.
Men jag vill inte alls döma Schnellhardt, som kommer från de nya delstaterna, vilka inte framstår som särskilt bra.
Det är ett internt tyskt problem - det skall vi lösa senare vid ett annat tillfälle och på en annan plats här i parlamentet.
Vi talar i dag om att Europa förlorar sin natur, och vi talar om att Europa måste iaktta rättssäkerheten, herr talman.
Jag kommer fram till den sista punkten: Fru kommissionär! Om ni inte klarar av att gå till EG-domstolen och åtala de medlemsländer som slarvar med genomförandet, förlorar ni er egen auktoritet och er legitimitet.
Det måste ni göra!
Om ni har den uppfattningen att lagstiftningen inte duger någonting till, skall ni förelägga oss en revision.
Om ni anser att den är bra, skall ni gå till EG-domstolen, och detta med det snaraste!
Herr talman! Det är ett nöje att möta kommissionären för femte gången i dag, trots att det är okristligt sent.
Jag vill gratulera henne till hennes ansträngningar att försöka se till att livsmiljödirektivet och närstående direktiv genomförs på ett korrekt sätt.
Jag önskar henne lycka till.
Jag har hört att vissa i kommissionen anser att de lyckats pressa mer ur medlemsstaterna under de senaste sex månaderna än de lyckats med under de senaste sex åren.
Om så är fallet är detta verkligen goda nyheter.
Men kommissionären sitter på två stolar: Hon försöker både skydda utrotningshotade arter och hjälpa de fattigaste delarna i Europeiska unionen.
Detta är faktiskt en ställning som jag också befinner mig i till en viss del.
Några enkla frågor: Hur länge är kommissionären beredd att utföra denna balansakt?
Exakt hur mycket måste medlemsstaterna göra för att uppfylla hennes krav?
Är hon verkligen beredd att säga till folk som t.ex. de som jag företräder i Merseyside och nordvästra England, att de måste förlora sin finansiering ur strukturfonderna p.g.a. att deras regeringar har misslyckats med att följa livsmiljödirektivet?
Det är detta som är balansen, förmodar jag.
Till sist, är hon i grund och botten beredd att kompromissa för att hitta lösningar om de uppgifter som tilldelats av regeringen eller det arbete som utförs av regeringar tar längre tid än vi skulle önska?
. (EN) Frågan om hur man genom strukturfonderna respekterar vår miljölagstiftning är känslig, och jag uppskattar intresset av denna fråga som visats av Jackson, Poettering och Schnellhardt.
Vi diskuterade detta ämne under kommissionens sammanträde i dag, särskilt kopplingen till livsmiljö- och fågeldirektiven.
Huvudprincipen är tydlig: De åtgärder som samfinansieras genom strukturfonderna och Sammanhållningsfonden skall bidra till skyddet och förbättringen av miljön i Europeiska unionen.
Detta bekräftas i den nya ramförordningen för strukturfonderna och Sammanhållningsfonden och i kommissionens riktlinjer som har anknytning till detta.
Vi bör komma ihåg att både Sammanhållningsfonden och strukturfonderna finansierar viktiga investeringar i miljöinfrastruktur, som t.ex. anläggningar för rening av avloppsvatten eller avfallshanteringssystem.
Låt mig först klargöra en sak för att undvika missförstånd.
I de allmänna bestämmelserna om strukturfonderna fastställs att "finansierad verksamhet måste ske i enlighet med bestämmelserna i fördraget, med instrument som antagits enligt detta och med gemenskapens politiska strategi och åtgärder".
I motsats till vad som antyds i en av de muntliga frågorna, utgör inte detta en ny skyldighet för medlemsstaterna.
Den är faktiskt i stort sett grundad på den tidigare ramförordningen om strukturfonderna för programperioden 1994-1999.
Strukturfondsförordningen har godkänts av medlemsstaterna och rådet.
Vad gäller skyddet av områden enligt livsmiljö- och fågeldirektiven, är det viktigt att vi inte ger pengar till åtgärder som får skadlig inverkan på områden som bör skyddas - dvs. att vi betalar ut pengar med en hand och kanske bötfäller en medlemsstat med den andra handen.
Vi bekräftade detta i kommissionen i eftermiddags, och Michel Barnier kommer att redovisa våra beslut i ett brev till medlemsstaterna om ett par dagar.
I detta avseende har kommissionen för avsikt att använda alla möjligheter som står till buds genom det nya ramregelverket för Sammanhållningsfonden och strukturfonderna.
Vid uppföljningen av brevet som skickades till medlemsstaterna av kommissionsledamöterna Wulf-Mathies och Bjerregaard den 23 juni 1999, kommer kommissionen att kräva att - i programdokumenten för perioden 2000-2006 - det måste finnas ett bestämt och oåterkalleligt åtagande som garanterar att programmen är förenliga med områdesskyddet enligt Natura 2000.
Medlemsstaterna kommer att bli skyldiga att meddela sina områden, om de inte redan gjort detta enligt en avtalad tidtabell, och formellt garantera att de inte kommer att vidta åtgärder som leder till försämring av möjliga Natura 2000-områden.
Kommissionen kommer sedan att använda alla till buds stående medel för att se till att åtagandena enligt programdokumenten respekteras fullt ut.
Kommissionen har för avsikt att övervaka situationen i medlemsstaterna, även genom användning av kontroller på platsen.
Kommissionens företrädare i övervakningskommittén för varje program kommer också att försöka se till att medlemsstaternas skyldigheter enligt Natura 2000 respekteras fullt ut.
Skulle dessutom en medlemsstat inte uppfylla sitt åtagande att tillhandahålla listorna enligt livsmiljö- och fågeldirektiven inom den tidsram som angetts i programdokumenten, kommer kommissionen att vidta omedelbara åtgärder.
Detta omfattar i synnerhet med undantag för specifika situationer och med hänsyn till proportionalitetsprincipen - en möjlig tillämpning av bestämmelserna i struktur- och sammanhållningsfondsförordningarna med anknytning till betalningsuppskjutande.
Allt detta sker naturligtvis vid sidan av de pågående överträdelseförfarandena mot en rad medlemsstater p.g.a. deras misslyckande att genomföra dessa direktiv.
Vi beslutade, sammanfattningsvis, i kommissionen i dag att vi skall kräva att medlemsstaterna skickar sina Natura 2000-listor till oss: De borde redan skickats, i enlighet med vad som fastställdes för många år sedan.
Vi kommer att använda de medel som finns till förfogande för att se till att de följer sina åtaganden.
Utan listorna kan varken medlemsstaterna eller kommissionen säkerställa att vi skyddar betydelsefulla naturområden när vi genomför strukturfondsprojekt, av det enkla skäl att vi inte vet var dessa områden är belägna.
Bara ett par ord om livsmiljödirektivet.
Kommissionen håller inte med om att direktivet är otydligt.
Syftet med direktivet är att upprätta en referensram som, enligt subsidiaritetsprincipen, låter medlemsstaterna genomföra det på det sätt de anser vara bäst.
Samtidigt som kommissionen inte har några planer på att revidera direktivet, är dess tjänsteenheter beredda att ge vägledning till medlemsstaterna om direktivets genomförande och äntligen håller det på att röra sig framåt i denna fråga.
De enda områden som kommissionen tar hänsyn till enligt livsmiljödirektivet, är de som läggs fram av myndigheterna i medlemsstaterna.
Så kallade skugglistor kan bara vara till hjälp vid åtgärder för att identifiera områden i medlemsstaterna.
På gemenskapsnivå kan de bidra till vetenskapligt referensmaterial vid utarbetandet av förteckningar över naturliga livsmiljöer och befintliga arter.
Tack för att ni förklarade, men vi är ändå mycket ledsna över vad ni just sagt eftersom vi hade intrycket att den föregående kommissionen utgick från en enkel princip: inga listor, inga medel.
I dag tar ni tillbaka den principen, ni återvänder till medlemsstaterna för att be dem om listor.
De är verkligen försenade.
De lever inte alls upp till de europeiska direktiven.
I dag vet man fortfarande inte om ni kommer att införa de tekniska, juridiska och politiska medel som står till ert förfogande för att se till att de europeiska direktiven efterlevs.
Resultatet? Jag kan mycket väl tänka mig att medlemsstaterna verkligen driver med denna nya ståndpunkt eftersom de när allt kommer omkring återigen har vunnit tid, och skyddet av naturen kommer återigen att förlora på det.
Vi vet genom att granska olika rapporter från Europeiska unionen och Europeiska miljöbyrån att miljön fortsätter att försämras.
Den fråga jag ställer mig är därför följande: har ni i dag genom att godkänna förslaget till gemenskapsstödram för Portugal krävt att få listan över skyddade platser inom ramen för direktiven?
Herr talman! Mitt första betänkande som ledamot handlade om exakt det som vi diskuterar i dag: miljö och strukturfonder.
Och jag kom, naturligtvis, fram till den grundläggande slutsatsen att de åtgärder som finansieras av strukturfonderna inte under några omständigheter bör skada miljön i medlemsländerna och att vi av den anledningen bör öka den betydelse som ges till miljödimensionen på alla nivåer för planering och genomförande av unionens politik på detta område.
Detta säger jag också i dag. Det vill säga, jag säger att vårt främsta mål alltid måste vara en hållbar utveckling, det vill säga en utveckling som respekterar och främjar miljön.
Därför och i den riktningen anser jag att Europaparlamentet, i sin resolution, bör uppmana kommissionen att genomföra programmen i strukturfonderna på ett sätt som tar hänsyn till gemenskapens miljölagstiftning, särskilt vad beträffar direktiven om bevarande av naturliga livsmiljöer och vilda fåglar.
Samtidigt bör vi dock undvika överdrifter, det vill säga, vi får inte stoppa alla program och låta bli att godkänna ett enda bara för att det inte finns garantier för att en eller två förordningar följs.
Det får mig att tänka på ett grekiskt ordspråk som säger att du inte kan hugga av dig huvudet bara för att du har ont i en tand.
Jag föreslår inte att vi skall bryta mot lagstiftningen.
Jag föreslår tvärtom att vi genomför programmen och samtidigt kontrollerar att lagstiftningen efterlevs; och här måste vi självklart se till att kommissionen informerar parlamentet.
Det är viktigt att vi kommer ihåg att vi genom strukturfonderna stöder mycket viktiga åtgärder och strategier, som berör de länder och regioner i unionen som har störst problem och som har mycket stora behov i sina ansträngningar att utveckla och konvergera med de mer utvecklade medlemsländerna.
Och det är också nödvändigt att vi inser, herr talman, att vi genom strukturfonderna många gånger stöder åtgärder som främjar miljön.
Om vi utan undantag stoppar alla program av det skäl som ganska många kolleger här inne har åberopat, kommer vi kanske i slutändan att skada miljön i stället för att förbättra den.
Herr talman! Det råder ingen tvekan om att vi vill följa denna lagstiftning.
Jag blev överraskad när ni citerades i den brittiska pressen där ni hotade att avbryta finansieringen från Europeiska unionen.
Jag anser detta vara en oproportionerlig åtgärd i sammanhang med vad vi försöker att åstadkomma.
Ni känner till att i Förenade kungarikets fall så accepterade kommissionen, vid ett medlingsseminarium, en tidtabell för granskning och inkluderande av ytterligare områden.
I Paris fastställdes en tidtabell för framläggande av en reviderad förteckning i juli med ytterligare ett medlingsseminarium i oktober 2000.
Vi är fast beslutna, efter åratal av slött beteende av den tidigare konservativa regeringen - Jacksons parti - att, på heder och ära, uppfylla våra åtaganden i Förenade kungariket när det gäller att följa det korrekta rättsliga förfarandet och samrådsförfarandet för att se till att direktivet efterlevs.
Detta är en pågående process och jag har inga skäl att tro att några planer som var avsedda att finansieras med regionala medel bröt mot EU:s livsmiljö- och fågeldirektiv på detta stadium.
Jag kan därför inte förstå eller acceptera den koppling man försöker att upprätta genom denna resolution.
Men låt oss tala klarspråk.
En vägran från kommissionen att godkänna programmet - t.ex. i Merseyside - och sålunda undergräva investeringar värda 2 miljoner pund sterling, eller i något annat mål 1-område, inklusive Cornwall, som berör 5 miljoner personer i Förenade kungariket, skulle faktiskt vara en överträdelse av - ni sade detta, fru kommissionär - kommissionens väletablerade proportionalitetsprincip, dvs. skyldigheten att på minsta skadliga sätt se till att EU:s lagstiftning följs - i detta fall livsmiljö- och fågeldirektivet.
Vi måste därför ha ett balanserat förhållande mellan mål och medel.
När allt kommer omkring måste faktiskt alla överträdelser av EU:s lagstiftning behandlas i Europeiska gemenskapernas domstol.
Jag kan inte acceptera att en sådan balans innebär att man skär av viktiga livlinor, bestående av EU-medel, till de fattigaste och mest behövande regionerna.
Kommissionär Barnier sade förmodligen till er i dag, kommissionär Wallström, att alla gemenskapsprogram skall kunna startas utan otillbörliga förseningar, eftersom det kan bli oerhört svårt att ta igen förlorad tid senare.
Jag uppmanar därför kommissionären att ta sitt kollektiva ansvar och se till att strukturfondsprogrammen genomförs i rätt tid.
Detta är ert ansvar som ledamot av kollegiet.
Till skillnad från föregående talare skulle jag vilja gratulera er, fru kommissionär, till ert hot att dra in EU:s finansiering.
Det bör inte bara vara ett tomt hot.
Ni bör genomföra det om medlemsstaterna inte agerar på ett ansvarsfullt sätt.
Jag kommer från en medlemsstat som tjänar på EU:s finansiering, men jag tycker att landets beteende är motbjudande när det rör genomförandet av fågeldirektivet, livsmiljödirektivet och många andra direktiv.
Vi är, per capita, det sämsta landet när det gäller klagomål.
Det är dags för Europeiska kommissionen att vidta åtgärder och besluta att om man inte är beredd att följa bestämmelserna så måste finansieringen avbrytas.
Om detta påverkar mitt hemland, är det inte mycket att göra åt.
Medlemsstaterna måste följa EU:s bestämmelser.
Tidigare kommissionsledamöter skrev följande till den irländska regeringen: "Om ni inte meddelar genom er lista vilka livsmiljöområden som skall skyddas, hur skall vi då kunna bedöma om er nationella plan upprättats enligt EG:s direktiv när ni lämnar in den?"
Ni måste stå fast vid det.
Om medlemsstaterna inte är beredda att följa direktiven, avbryt då finansieringen.
Jag skulle stödja er till hundra procent.
Herr talman, ärade kollegor! Alltför många projekt och program finansierade av Europeiska unionen når aldrig målet om en hållbar utveckling och ett bevarande av naturen såsom förutsetts i fördragen och förordningarna.
Detta kan lätt bevisas: Å ena sidan går nästan hälften av våra resurser till jordbruket, men sanningen är att vi fortsätter att finansiera ett intensivt jordbruk som till varje pris söker produktivitet och där man bortser från stödet för det biologiska och det extensiva jordbruket.
Å andra sidan spenderar vi nästan en tredjedel av våra resurser på strukturfonderna, men sanningen är att de finansierade projekten inom det här området är de första där man inte respekterar livsmiljödirektivet.
Portugal är ett bra exempel på detta. Och eftersom det är ett bra exempel så är det värt att ge en bra förklaring.
I Portugal har vi varken en definitiv lista på skyddade områden av vikt för gemenskapen så att Natura 2000 kan integreras eller, vilket är obligatoriskt, en plan, regler eller andra förvaltnings- och skyddsmekanismer för de platser som redan valts ut.
Tack vare att vi inte har instrument för att skydda de platser som för närvarande är inkluderade i Natura 2000 är vi helt utlämnade åt skrupelfria ekonomiska grupper och civila byggmästare.
Det allvarligaste är den turistsatsning som godkänts för Abanoområdet i Sintra-Cascaisparken, för vilket jag kräver kommissionens omedelbara ingripande.
Dessutom, herr talman och ärade kollegor, är det den portugisiska staten som just nu står i begrepp att genomföra olika projekt, några finansierade av strukturfonderna, på klassificerade områden eller på områden som skall klassificeras av Europeiska unionen som en del i Natura 2000.
Det som händer i Portugal är tyvärr inte något ovanligt, det är bara ett av många exempel.
Därför hoppas jag att kommissionen genom att utöva sin rättsliga behörighet, inte godkänner vilken finansiering som helst från gemenskapens tredje stödområde så länge som medlemsländerna inte har skickat in sina listor för Natura 2000-nätet.
Herr talman! Det denna debatt handlar om, är om EU:s åtaganden i samband med hållbar utveckling i teorin faktiskt betyder något i praktiken, om vi, när det verkligen gäller, är beredda att fatta en del mycket svåra beslut.
Hållbar utveckling förväntas handla om integration mellan ekonomisk utveckling och miljöfrågor.
Detta har EU undertecknat i oräkneliga fördrag, från världsmiljökonferensen i Rio och framåt.
Detta är vår skyldighet enligt artikel 6 i vårt eget EG-fördrag - att integrera dessa politikområden.
Kärnan i denna debatt rör hur den ekonomiska utvecklingen ställs mot miljömässiga hänsyn.
Vi kommer allt oftare att ställas inför svåra beslut i detta avseende.
Det kommer att bli ett mycket bra test på vad våra åtaganden rörande hållbar utveckling verkligen betyder.
Under en sammanträdesperiod nyligen talade vi mycket om sammanhållning i EU:s politik.
Ledamöter från alla grupper i kammaren betonade på ett riktigt sätt hur viktig sammanhållningen av politiken är; trots detta har vi här ett utmärkt exempel på dåligt sammanhållen politik.
Detta är skälet till att Gruppen De gröna mycket starkt stöder denna resolution från utskottet för miljö.
Herr talman, fru kommissionär! Jag har mycket noga lyssnat till ert tal, men jag har inte förstått det fullständigt.
Jag kommer att läsa kommissionens meddelande mycket noga. Kanske kan ni hjälpa mig att förstå det.
Anser ni att kommissionen rentav kan stoppa planeringstillstånd, eller handlar det bara om utbetalning av anslag för enskilda projekt?
Det stod inte helt klart.
Låt mig säga ett par saker.
För det första: Jag anser att gemenskapsrätten måste förstås som en helhet.
Gemenskapsrätten föreskriver att när en medlemsstat inte genomför något eller gör det på fel sätt, så skall landet åtalas.
Det bör ni göra!
Ni bör inte via bakdörren, genom att låta bli att betala ut anslag, försöka åstadkomma det som ni inte uppnår genom åtal och en ordentlig process.
Det är något som jag inte anser vara helt riktigt.
När ni säger att medlemsstaterna opponerar sig mot gemenskapsrätten, kränker gemenskapsrätten, då skall ni åtala medlemsstaterna!
Men att inte våga göra det, utan bakvägen försöka stoppa utbetalningen av medel, för att på så vis indirekt tvinga medlemsstaterna, det anser jag för det första vara fel i sak och för det andra inte heller vara särskilt modigt!
För det andra: Fru kommissionär, strukturmedlen betalas ju inte ut för att skada naturen.
De betalas ut för att skapa arbetstillfällen, och för att föra regionerna framåt.
Därför får man inte blockera eller stoppa det ursprungliga målet att stödja missgynnade områden för att uppnå ett annat mål.
Dessutom får det inte vara så att en kommissionär låtsas vara en överordnad kommissionär och att en kommissionär säger att han bestämmer vad den andra får göra.
Ingen av oss vill att man inte skall göra något för miljöskyddet.
Men det går inte an, herr talman, fru kommissionär, att regionerna får lida för att medlemsstaterna eventuellt inte gör någonting!
Det måste man också noga se till här!
Herr talman! Efter mina kollegors uttalanden där det har framkommit att vi behöver den resolution som vi debatterar, vill jag med den tid jag har kvar passa på att anmäla två synnerligen negativa fall som berör mitt land, Galicien, men som man också kan finna i andra länder i Europa.
I Pontevedra, i stort sett mitt i staden och på ett privilegierat område vid havet, ligger ett stort kemiskt industrikomplex bildat av de statliga företagen ENCE-ELNOSA där man tillverkar cellulosa och klor som förorenar vatten och luft med de galiciska och spanska myndigheternas goda minne, trots befolkningens upprepade protester.
I Vila Garcia de Arousa installerades depåer på åttio tusen kubik hydrokarbonat på en pir finansierad av Europeiska regionala utvecklingsfonden, vilket utgör en stor fara för den fiskerinäring som sysselsätter artontusen människor, antingen genom den vanliga hanteringen eller genom olyckor med transportbåtarna.
Herr talman! Jag anser att frågan om att säkerställa en enhetlig och korrekt tillämpning av gemenskapens miljöpolitik är den kanske största utmaningen som medlemsstaterna står inför i dag.
Men tyvärr respekteras inte kraven i miljöpolitiken, och de beaktas inte såsom sig bör när program och projekt utarbetas och godkänns i medlemsstaterna.
Och problemet är dessutom större än så, för utöver de överträdelser av miljölagstiftningen som äger rum vid arbeten och program som genomförs med gemenskapens medel och gemenskapens godkännande, sker det också överträdelser vid utförandet av arbeten och program som genomförs med privat och nationell finansiering.
Och här vill jag fästa er uppmärksamhet: i punkt B och i styckena 3 och 8 i resolutionen, där just denna fråga berörs.
För det är obegripligt att Europeiska unionens lagstiftning för miljön i medlemsstaterna inte skulle tillämpas och respekteras vid alla projekt, oberoende av om de finansieras av gemenskapen eller på annat sätt.
De länder som bryter mot miljölagstiftningen måste alltså tydligt förstå meddelandet att kommissionen, som är övervakare av den primära- och sekundära gemenskapsrätten, kommer att se till att miljön inte förstörs när arbeten genomförs.
De grova överträdelserna av viktig lagstiftning på miljöområdet kan inte fortsätta.
Och vi måste slutligen ta upp vad som sker i medlemsstaterna, för en korrekt politik kräver öppenhet, mod och sanning.
Och sanningen är att tillämpningen av direktiven för Natura 2000 är bristfällig, i mitt land liksom i andra medlemsstater.
Ett exempel: På samma gång som Maliakosbukten och Sperchiosflodens våtmarker har föreslagits som skyddsregioner i programmet "Natura 2000", föreslås i strid med gemenskapens regler att man bygger en bro över Maliakosbukten, något som skulle kunna lösas på ett alternativt sätt.
Jag insisterar alltså, och vi uppmanar kommissionen att se till att gemenskapens miljölagstiftning tillämpas effektivt och respekteras i alla projekt och att, om så krävs, som en kollega sade, gå till EG-domstolen, så att dryga böter föreslås och att vara hård.
Herr talman! Jag kan inte motstå lusten att börja med att säga att det är välkänt att min irländska kollega, som sitter här rakt över, bor i huvudstaden Dublin där dessa områden inte är ett så stort bekymmer för henne.
När jag nu sagt detta, stöder jag andemeningen i det som ligger på våra bord i dag och kommissionens förmåga att använda strukturfonderna som en morot för att uppmuntra, på kanske det effektivaste sättet, motsträviga medlemsstater som t.ex. Irland för att få ordning på torpet när det rör Natura 2000-områden.
Ingen medlemsstat har fullt ut uppfyllt kraven i samband med, t.ex., livsmiljödirektivet - än mindre inom den rättsligt bindande tidtabellen.
Överträdelseförfaranden pågår just nu mot nästan alla medlemsstater - 12 medlemsstater, för att vara exakt - enligt livsmiljödirektivet.
12 europeiska länder står alltså inför skranket i EG-domstolen.
Fågeldirektivet är litet bättre med 13 länder som för närvarande står inför rättsliga åtgärder för att de misslyckats med att följa direktivet 20 år efter dess antagande.
Det ser ut som det för närvarande är sex länder som riskerar förseningar eller förkastanden av förslag till användning av strukturfondsmedel, inklusive mitt hemland, Förenade kungariket, gäller det vissa tyska förbundsstater, Frankrike, Sverige och Belgien.
Så sent som i december tog jag upp frågan i den irländska senaten och citerade alla de olika direktiv - i huvudsak miljödirektiv - som vi misslyckats med att införliva inom tidtabellen eller åratal efter det att tidsfristen för införlivandet löpt ut.
Oförenlighet med författningen åberopas ofta som ett av våra skäl i Irland.
Vår skriftliga författning med skydd av äganderätten har visat sig mycket svår att förlika med många av de frågor som rör förteckningen av områden.
Men i och med att proportionalitetsprincipen respekteras, kommer förslag till att använda strukturfonderna på detta sätt att hjälpa länder som Irland att fokusera på vad de faktiskt behöver göra.
I detta syfte kommer jag i morgon att lägga fram två ändringsförslag till punkt 2 och 3, och tillfoga ett ord: "att se till att EU-finansierade program inte orsakar 'obemyndigad' skada eller förstörelse inom faktiska eller möjliga skyddade områden".
Kanske ni kan tillfoga dessa till punkt 2 och 3 i förslaget.
Herr talman, fru kommissionär! Genomförandet av direktivet om bevarande av livsmiljöer samt vilda djur och växter väcker upphetsning i många regioner och stöter också på mycket stora svårigheter.
Oklart formulerade tillämpningskriterier är även anledningen till att genomförandet har dragit ut på tiden i över nio år.
I min hemregion inleddes ett dialogförfarande innan områdena för livsmiljöer samt vilda djur och växter redovisades.
Förfarandet visade framför allt på följande problem.
Små och medelstora jordbruksföretag ser i direktivet en inskränkning i användningen och skötseln av odlad mark och betesmark.
Detta betyder indirekt en värdeminskning av marken.
I kommunerna förhindrar direktivets nuvarande form viktiga infrastrukturåtgärder.
Hotet att hålla tillbaka strukturstöd om direktivet inte genomförs är ett försök från kommissionens sida att sätta press på medlemsstaterna och det är helt säkert en felaktig väg, ty om man stoppar utbetalningen av strukturstöd i händelse av att det inte genomförs finns det också en risk att pågående projekt ifrågasätts och att den ekonomiska utvecklingen i en region därigenom generellt stoppas och ifrågasätts.
Detta kan med all säkerhet inte heller ligga i kommissionens intresse.
Det är förnuftigt att än en gång granska och omarbeta direktiv 92/43 för att få mer säkerhet och klarhet.
Medborgarna har rätt att få veta vilka följder de måste räkna med.
Redan innan ett område anmäls måste ägarna veta vilka mål i fråga om underhåll som måste uppnås och med vilka underhållsåtgärder.
Av den anledningen ber jag om att ni stöder mitt ändringsförslag, som jag har lämnat in tillsammans med Schnellhardt.
.
(EN) Mina damer och herrar! Jag skulle vilja göra några slutliga kommentarer.
Detta handlar inte om genomförandet av livsmiljödirektivet.
Kom ihåg att detta inte är ett prestationsdirektiv, utan ett resultatdirektiv.
Det handlar om att uppfylla våra skyldigheter enligt strukturfondsförordningen och utan dessa listor kan vi inte se till att skydda viktiga naturområden under strukturfondsverksamhet.
Detta är vad det handlar om.
Om det t.ex. i ett land som vi diskuterat i dag finns 40 pågående projekt som skulle påverka områden som skall skyddas, hur kan vi då kontrollera detta om vi inte har listorna?
Det är kommissionens skyldighet att se till att dessa områden skyddas.
Innebär alltså detta att vi inte kommer att godkänna de operativa programmen för att svara på er fråga?
Vi är resonliga.
Vi vill inte försena processen för godkännandet av de operativa programmen enligt strukturfonderna, men programmen måste omfatta ett bestämt åtagande av medlemsstaterna att de kommer att lämna in sina listor senast ett visst fastställt datum.
Detta är en tydlig tidtabell.
Om man inte gör detta, kommer vi utan dröjsmål att inleda förfarandet för upphävande av utbetalningar.
Detta beslut har vi fattat i dag.
För att mycket tydligt klargöra för Isler Beguin, vill jag säga att det som skrevs i Bjerregaards och Wulf-Mathies allmänna brev fortfarande gäller.
Vi måste förstå att detta är en möjlighet för oss att uppfylla våra åtaganden enligt strukturfondsbestämmelserna.
Detta kommer att bli ett mycket viktigt instrument.
Vi hoppas naturligtvis att detta inte kommer att bli nödvändigt, eftersom medlemsstaterna kommer att lämna in sina listor till oss.
Det är detta vi måste hoppas på och kanske också bönfalla om.
Jag har erhållit ett resolutionsförslag i enlighet med artikel 40.5.
Härmed förklarar jag sammanträdet avslutat.
Omröstningen kommer att äga rum i morgon kl. 12.00.
(Sammanträdet avslutades kl. 00.09.)
Jag överlämnar ordet till Maes för en ordningsfråga.
Maes (Verts/ALE).
(NL) Herr talman! Parlamentet har tagit del av en brevväxling.
Prodi skickade en skrivelse till Fontaine i hennes funktion som parlamentets talman och i den kritiserar han kraftigt det sätt på vilket vårt budgetkontrollutskott sköter sitt jobb.
Vi känner för ögonblicket inte till något svar från Fontaine men ni förstår - och ert ordförandeskap känner antagligen på samma sätt - att vi förundrat oss väldigt mycket över den här skrivelsen, för att uttrycka det eufemistiskt.
Prodi skickade också en skrivelse till Söderman, i vilken han kritiserade det sätt som Söderman anser att han skall utöva sitt ämbete på.
Söderman svarade på detta. Det brevet har vi tagit del av.
Vi skulle alltså gärna vilja veta vad ordförandeskapet gjort med denna brevväxling.
Fru Maes, den fråga ni har tagit upp kommer omedelbart att undersökas av ordförandeskapet och talmanskonferensen.
50-årsdagen för Genèvekonventionen - Mänskliga rättigheter (humanitär rätt)
Nästa punkt på föredragningslistan är uttalandet av rådet om Genèvekonventionen 50-årsjubileum - Mänskliga rättigheter
Herr talman, mina damer och herrar! För några månader sedan firade vi 50-årsdagen av Genèvekonventionen om skydd för människor i situationer av väpnade konflikter.
För 50 år sedan skrev 63 länder under de fyra konventioner och två protokoll som ännu i dag utgör grunden för de internationella mänskliga rättigheterna.
Det är värt att påminna om att dessa rättsliga internationella instrument fastställdes vid en tidpunkt strax efter andra världskriget och gav uttryck för det internationella samvetets stora oro som ännu inte hade hämtat sig från konfliktens ödeläggande effekter.
Det som har hänt därefter har gett alla dem rätt som ansåg att det var viktigt att stärka rättigheterna för dem som befinner sig i krigszoner, både civila och militärer som inte är direkt berörda av konflikten.
En ny uppförandeetik kom således att krävas av de krigförande parterna för att stärka livets värde, vilket successivt befästes i det internationella regelverket på flera andra områden.
Tyvärr har verkligheten visat att konventionernas bindande karaktär och dess metoder att genomföra dem långt ifrån motsvarar de krav som ställs för de situationer som de avsåg att beskydda.
Vi fortsätter i dag att åse krigssituationer som präglas av barbari, av ett totalt förnekande av rättigheterna för de civila eller militära medborgarna som inte är indragna i striden, och många länder eller krigsstyrkor har uppvisat ett beteende som inte följer några principer utan bara präglas av sina mål.
Inte sällan ser man att civilbefolkningen är specialmål för militära operationer, antingen som terrorism eller som ett sätt att utöva politiska påtryckningar.
Å andra sidan tycks den återkommande utbrotten av vissa konflikter, främst de som gestaltar sig som inbördeskrig, tjäna som ursäkt för de allvarligaste brotten, vilka oftast skett i skydd av en bristande information utåt och ett slags brända jordens taktik genom vilken man försöker erövra segrar till vilket pris som helst, även genom folkmord.
I detta fall är det särskilt allvarligt och ännu mer chockerande med alla händelser som riktas mot de svagare sociala grupperna, vilkas försvarslöshet avslöjar den omänskliga behandling som barn och gamla får utstå, vilka i dag förekommer som främsta offer i vissa typer av konflikter, och som ibland tycks väljas som exempel.
Här kommer också frågan upp om de humanitära organisationerna, vars arbete ofta påverkas på ett oacceptabelt sätt genom krigsparternas agerande, vilka cyniskt försöker vinna tid för att ta hem sina segrar eller sätta i gång repressaliehandlingar mot de hotade befolkningarna.
Det är viktigt att fortsätta stärka dessa organisationers möjlighet att arbeta fritt, och att försvara biståndsarbetarna.
Jag skulle särskilt vilja uppmärksamma fallet med Röda korsets internationella kommitté, som för övrigt redan har tagit upp en specifik åtgärd i sina rapporter vad gäller behovet av att förbättra tillämpningsramen för Genèvekonventionen.
Och vore det inte för massmedia och den nya roll som massmedia spelar i dag i spridningen av information om konflikterna - och den chockerande natur i vissa av dem som får en mobiliserande effekt på det internationella samfundet - skulle den situation vi har i dag i vissa krigsområden vara ännu värre och strafflösheten skulle vara ännu större.
Herr talman! Europeiska unionen som förespråkar och praktiserar en värdeordning och stolt går i spetsen i det internationella samfundet, har understrukit den stora betydelse som övervakningen av Genèvekonventionen har.
Unionen främjar, i de externa förbindelserna, dessa värden och ger ständigt uttryck för dem i sitt politiska agerande.
Vi är därför uppmärksamma på allt som bryter mot de principer som förenar oss på detta område, och vi har inte underlåtit att inom ramen för den gemensamma utrikes- och säkerhetspolitiken kritisera alla kränkningar som har skett.
Vi försöker i dessa fall använda oss av de instrument vi har för att utöva sådana påtryckningar som kan vara effektiva i tid och i resultat.
Ofta har vi inte nått ända fram - och vi är medvetna om detta -, men det är vår fasta avsikt att fortsätta även i framtiden med samma beslutsamhet.
Herr talman! Trots de allvarliga och vanliga kränkningarna av de mänskliga rättigheterna som Genèvekonventionen och dess protokoll är till för att skydda mot, anser jag ändå att det nya årtusendet innehåller vissa hoppingivande tecken.
Denna hoppfullhet ligger främst i den successiva stabiliseringen av en internationell värdeordning som redan börjar få svårt att undkomma bakom föråldrade kriterier, såsom kulturella skillnader och nationella särdrag.
Även om det går långsamt är vi i dag, utan några tvivel, på väg mot den nya internationella värdeordning som globaliseringen av informationen främjar och hjälper till att så ett kollektivt medvetande i alla våra samhällen.
Det är nödvändigt att detta arbete förankras hos våra medborgare, så att det skapar en automatisk reaktion inför handlingar som innebär förakt för de grundläggande principer som i dag måste betraktas som gemensamma.
När vi skapar internationella domstolar, som de som i dag används i fråga om före detta Jugoslavien eller Rwanda, måste vi ta ett steg framåt för att göra livet svårare för dem som stöder handlingar som kränker värdena i Genèvekonventionen.
Det är nödvändigt att dessa figurer börjar inse att världen har blivit en plats där strafflösheten inte längre råder.
Om detta budskap går fram, kommer vi säkerligen att bidra till att stärka de mänskliga rättigheterna och den nödvändiga trovärdigheten för och genomförandet av de principer Genèvekonventionen och dess protokoll avser att beskydda.
Jag vill som företrädare för Europeiska socialdemokratiska partiets grupp av nationella skäl gratulera talmannen och göra ett inlägg i debatten till följd av det - i vårt tycke - tillfredsställande uttalandet av rådet angående Genèvekonventionen.
Till att börja med vill jag motivera varför min grupp lade fram ett resolutionsförslag i samma fråga på parlamentets sista sammanträde 1999, ett förslag som inte kom att diskuteras av skäl som inte hör hit.
Vi anser att vi i Europaparlamentet bör uttala oss om bestämmelser som har berikat mänsklighetens juridiska arv, och att man bör nyttja varje tillfälle att påminna om och stärka dessa instruments giltighet med tanke på det skydd de ger och de rättigheter de garanterar.
Ett annat argument för att anta en resolution som den vi föreslog grundar sig på att mycket av det de europeiska institutionerna uträttar sker i en strävan mot jämvikt och rättvisa, och dessa koncept är litet eller överhuvudtaget inte förenliga med situationer där en väpnad konflikt råder.
De som i huvudsak blir offer för konflikterna - barn, kvinnor, civilbefolkningen i största allmänhet - är den första grupp som utsätts för hot och drabbas av lidande, och vi måste därför inbegripa skyddet av denna grupp i de främsta målen för vår aktion.
Ju starkare vi agerar mot kränkningarna av den internationella humanitära rätten, ju mer vi genom att utnyttja alla våra utrikesförbindelser påminner staterna om nödvändigheten att ratificera och respektera Genèvekonventionen, desto mer gör vi för denna utsatta grupp.
Och ju mer lidande vi kan undvika, desto mindre omfattande blir de åtgärder som måste vidtas för att täcka de stora defekter som kriget ger upphov till.
Vad mer kan göras för att öka den internationella humanitära rättens efterlevnad och på det viset begränsa de drabbades lidande?
Till exempel genom att sprida kunskapen om denna, framför allt i samhället, till ungdomar, till folkorganisationer och även till de väpnade styrkorna och säkerhetsstyrkorna.
Dessutom är det nödvändigt att med hjälp av utbildning väcka ett brinnande intresse för fred hos våra medborgare.
Europeiska unionen bör i det avseendet vara ett fredsombud av första rang, men även en viktig gynnare av de insatser som görs av de organisationer som det internationella samfundet har ålagt ansvaret att skydda konfliktens offer och att försvara deras rättigheter.
Bland dessa organisationer bör Internationella rödakorskommittén (IRKK) lyftas fram.
Europeiska unionens samtliga institutioner bör ge ett starkt stöd till IRKK:s arbete, för dess funktion är minst sagt oumbärlig.
Slutligen finner jag det oacceptabelt att som kommissionen i sitt svar till mig för ett par månader sedan säga att man saknar befogenheter och resurser till åtgärder i syfte att främja den internationella humanitära rätten, som innebär en i grunden byråkratisk framställning som visar en brist på inlevelse som skiljer sig avsevärt från den inlevelse rådet visade i sitt svar på en annan fråga där jag tog upp ett liknande problem, och den skiljer sig även från den inlevelse rådet visar i sitt anförande i dag.
I den här frågan har Europeiska unionens institutioner - givetvis även kommissionen - generellt ett ansvar, för det gäller att sprida och stödja grundläggande värden som dessutom är desamma som de värden som gett inspiration till vårt europeiska projekt.
Därför, herr talman, kära kolleger, ber jag er stödja den framlagda resolutionen där det viktigaste sammanfattas i det förslag som vi i Europeiska socialdemokratiska partiets grupp lade fram i slutet av förra året.
Herr talman! Den 12 augusti 1949 är en dag som de gamla romarna skulle ha sagt bör markeras med en röd sten.
Dagen innebar ett stort steg framåt för mänskligheten, men ändå har under dessa femtio år, även om vår egen halvkontinent har levt i fred, fler människor dött i väpnade konflikter än vad som dog under hela andra världskriget.
Vi har misslyckats med att sprida de läxor och värderingar som vi lärde från den konflikten.
Allt för ofta har våra egna medlemsstater varit parter i konflikter, antingen genom produktion och försäljning av vapen, genom produktion och spridning av landminor eller genom frestelsen - för att använda orden av en stor viktoriansk statsman i mitt land - att föredra att deras krig utkämpas på distans, och när så är möjligt i Guds namn.
Vi har misslyckats med att utbilda mot glorifieringen av krig i våra egna samhällen.
Vi har misslyckats med att utbilda mot problemen och gisslet med rasism och främlingsfientlighet.
Ändå, tack vare globala kommunikationsmedel, får vi nu en ständig påminnelse i våra TV-rutor om de hemska följderna av mäns grymhet mot män, och naturligtvis mot kvinnor och barn.
Vi har nyligen i före detta Jugoslavien och nu i Tjetjenien sett de hemska följderna av väpnade konflikter, och vi ser dessutom följderna av regeringars ansträngningar att undertrycka oberoende mediakommentarer om sådana konflikter och utvecklingen mot totalitära styrelsesätt.
Om Europeiska unionen skall bli en gemenskap av värderingar - om vi skall spela en verklig roll i den nya globala ledningen -, måste vi sprida Genèvekonventionernas värderingar inte bara till våra egna soldater och säkerhetsstyrkor, utan även till människorna i våra civila samhällen.
Vi måste arbeta för att en permanent internationell brottmålsdomstol inrättas och uppmana våra egna medlemsstater att underteckna och ratificera konventionen.
Vi måste arbeta hårt för att bekämpa rasism och främlingsfientlighet.
De liberala demokraterna i denna kammare är stolta över att tre av författarna till dagens betänkanden - Malmström, Haarder och baronessan Ludford - har brottats med dessa frågor och gett kammaren dessa betänkanden i dag.
Vi lever i förhoppningen att det tjugonde århundradet, som Europa dränkte i blod, kan lämna plats åt ett tjugoförsta århundrade i vilket mänsklighetens kraft, genialitet och entusiasm kan användas för att bygga en rättvisare, fredligare och mer hållbar värld.
Herr talman! Jag kan varmt instämma i vad som sagts i de föregående inläggen.
I går talade vi om en stadga om grundläggande rättigheter, i dag talar vi om mänskliga rättigheter.
I går konstaterades det i ett utmärkt inlägg att det är en moralisk nödvändighet att försvara och utveckla demokratin och de mänskliga rättigheterna.
Det verkliga måttet på hur vi lever upp till detta moraliska krav och våra ansträngningar och förbindelser är dock det som händer i den krassa verkligheten med krig och väpnade konflikter.
Karaktären på dessa ändrades i grunden under det förra seklet.
Humanitär rätt är den måttstock vi kan använda för att visa om det moraliska imperativet bara är någonting som livar upp oss retoriskt eller om det verkligen leder till handling och verksamhet.
Vi kommer i dag att få höra om fallet Albin Kurti från Kosovo.
Genèvekonventionen är en mycket viktig del av denna miniminivå.
Vi måste också se till att vi säkerställer ratificeringen av Ottawakonventionen angående förbudet mot personminor och stadgan för en internationell brottmålsdomstol.
Herr talman! Under en radiointervju den 20 januari sade Rysslands ambassadör i Paris som svar på en av de frågor som ställdes: "Det vi gör i Tjetjenien är att bekämpa terrorister och även Europa och världen i övrigt kommer att tacka oss senare, när de har förstått."
Personligen tycker jag inte att Europaparlamentet har anledning att tacka Ryssland.
I stället måste detta parlament kraftfullt fördöma det som sker i Tjetjenien, betydligt kraftfullare och tydligare än vad som hittills har skett och därvid inte bara engagera gemenskapens institutioner, utan också de enskilda regeringarna.
För ett par dagar sedan kunde jag med sorg och bitterhet bevittna hur en person som är mycket respekterad världen över, Tony Blair, reste på ett officiellt besök till Moskva och, efter en mycket svag och knappast övertygande protest mot det som sker i Tjetjenien, hjärtligt omfamnade Putin och gav honom sitt stöd.
När vi nu firar 50-årsdagen av Genèvekonventionen, denna viktiga händelse när det gäller mänskliga rättigheter och humanitär rätt, så kan vi inte blunda inför det faktum att inte långt från Europas gränser bryter man mot andan och bokstaven i samtliga artiklar i Genèvekonventionen, trots de ryska påståendena att det som pågår i Tjetjenien inte är ett krig, utan en intern nödsituation.
Herr talman! För ett par dagar sedan kunde en delegation från Europeiska rådet som återvände från Tjetjenien rapportera om fruktansvärda händelser.
Om vi verkligen vill att vårt engagemang skall få effekt, så måste vi se till att även en delegation från Europaparlamentet kan resa till Tjetjenien och att regeringarna verkligen anstränger sig för att respektera artikel 6 i den resolution som vi eventuellt kommer att godkänna inom kort och som innebär att Europaparlamentet uppmanar rådet att se till att rapporter om de mänskliga rättigheterna blir ett villkor för samarbetet med tredje land.
Vi måste kräva ett minimum av sammanhållning från samtliga europeiska länder, om vi verkligen vill få världen att inse att vi på allvar är beredda att kämpa för de mänskliga rättigheterna.
I dag när jag talar om femtioårsjubileet för Genèvekonventionen om skydd för de mänskliga rättigheterna i krig och efter krig, gör det mig mycket ledsen att behöva säga att denna konvention har förödmjukats på själva den europeiska kontinenten.
Det som har skett under de senaste åren på Balkan, där man "utan förbarmande, utan hänsyn", som en mycket känd grekisk poet skrev, har försökt bekämpa ett ont med ännu mer ont, har förvandlat denna konvention till ett välskrivet litterärt dokument utan status.
Vi har nyligen upplevt en enorm humanitär katastrof, till följd av ett så kallat humanitärt ingripande.
Vi har bevittnat en enorm flyktingvåg, och samtidigt har vi sett sjukhus och ambassader bombas men även obeväpnade civila bli militära mål, och Balkanhalvön kommer under många år framåt att lida av resultatet och de smärtsamma följderna av den ekologiska katastrof som bombningarna orsakade.
Och beträffande konventionens andra kapitel, och särskilt artiklarna 13 och 14, som handlar om skydd från krigets följder för skadade, sjuka, gamla, barn och gravida, är det verkligen värt att vi stannar upp vid Kosovo och vid allt det som avslöjas i den hithörande FN-rapporten.
Nästan 50 procent av de spädbarn som föds för tidigt dör.
Alla barn som föds uppvisar en utveckling under den normala till följd av undernäring.
Missfallen ökar enormt.
Många kvinnor dör på grund av brist på grundläggande läkarvård på kliniker som inte har vare sig elektricitet, värme eller vatten.
Det bästa sättet för oss att fira Genèvekonventionens femtioårsjubileum är att stärka unionens demokratiska och politiska karaktär, så att den kan spela en mer avgörande roll på den internationella scenen när det gäller att lösa alla slags tvister, med fredliga medel, respekt för de mänskliga rättigheterna och, framför allt, respekt för allt det som föreskrivs i den helt enastående Genèvekonventionen.
Herr talman! Röda kors-/Röda halvmåneverksamhetens symbol bringar hopp till slagfälten runtom i världen.
Kanske tillåter ni att jag firar dessa konventioner av en särskild anledning, eftersom det var en släkting till mig som grundade den brittiska Röda korsverksamheten.
Enligt artikel 1 b i den aktuella konventionen är gisslantagande förbjudet.
I artikel 23 i Allmänna islamiska förklaringen om mänskliga rättigheter föreskrivs att ingen skall tvingas att lämna sitt hemland eller bli godtyckligt bortförd därifrån.
Miljontals människor lider runtom i världen.
Talare i dag, från Graham Watson och framåt, har sagt detta tidigare.
Men låt oss tänka på bara ett begränsat antal människor, för att göra skräcken och lidandet mer begripligt.
Vi kommer ihåg att Irak invaderade Kuwait den 20 augusti 1990 i en ensidig aggressionshandling som blev allmänt fördömd.
Nio år senare vägrar Irak fortfarande att släppa eller redovisa för fler än 600 krigsfångar.
Irak är en fruktansvärd fiende.
UNSCOM har förstört 38 000 kemiska vapen, 690 ton medel till kemiska vapen, 3 000 ton moderkemikalier, 48 Scudmissiler och en fabrik för biologiska vapen, avsedd för framställning av upp till 50 000 liter anthrax, botulismtoxin och andra medel.
Landets styrka och förmåga till onda handlingar motsvaras bara av dess beslutsamhet att inte finna de saknade fångarna.
Efter nio år har landet bara lämnat information som har räckt till att avsluta tre fall.
Denna eftermiddag, när vi debatterar Irak, glöm inte de saknade kuwaitiska krigsfångarna.
Upphäv inte de ekonomiska sanktionerna så länge deras öde förblir ovisst.
Herr talman, kolleger, ärade kommissionsledamöter, herr rådsordförande! Rådets närvaro vid den här debatten kan jag endast välkomna.
Jag håller fullständigt med om de uppmuntrande ord som rådets ordförande nyss uttalat.
Jag måste dock säga, och kanske vet rådets ordförande inte att det här inte är enda gången som vi diskuterar mänskliga rättigheter i parlamentet, varje torsdagseftermiddag har vi dock en aktuell och brådskande debatt som tyvärr sällan gästas av rådet.
Det beklagar jag verkligen.
I dag vill jag dock ta tillfället i akt att ännu en gång fästa er uppmärksamhet på de Kosovoalbaner som sitter fängslade i serbiska fängelser, herr rådsordförande!
Parlamentet har hittills tre gånger, sedan vårt tillträde i juli, fäst allmänhetens uppmärksamhet på dessa fångars öde och även uppmanat rådet att agera i frågan.
Situationen i Kosovo försämras avsevärt, delvis på grund av albanernas oro över deras landsmäns öde i serbiska fängelser.
Vansinnet i Serbien ökar.
Förra måndagen dömdes den albanska studentledaren Albin Kurti till femton års fängelse, helt enkelt för att han organiserat kurser i första hjälpen efter bombningarna.
Det skulle vara hjälp till UCK!
Det är väl ändå vansinnigt!
Under tiden är befolkningen mycket orolig över hur det går för dem som sitter i fängelse.
Det förekommer tortyr där, det har vi fått uppgifter om.
Under tiden ökar också Milosevicregimens förtryck mot den egna serbiska oppositionen.
Herr rådsordförande! Får jag ännu en gång be er att reagera på de resolutioner som parlamentet antagit tre gånger nu och får jag fråga vad ni tänker göra åt den här saken?
Herr talman, herr rådsordförande! Jag välkomnar rådets uttalande denna förmiddag, och samtidigt som jag stöder de åsikter som ordföranden uttryckte, bör vi ställa frågan: Vad gör EU och dess medlemsstater för att ge uttryck åt dessa lovvärda principer?
Jag instämmer med Martínez när han betonar vikten av att erbjuda lämpligt skydd och stöd för offren.
Vi måste emellertid även vidta åtgärder för att se till att det blir färre offer i framtiden.
Det enda säkra sättet att uppnå detta är att sända ett tydligt budskap till de som har gjort sig skyldiga till brott mot mänskligheten om att de kommer att ställas inför rätta för sina onda gärningar.
Med de tribunaler i vilka de personer som har gjort sig skyldiga till grymheter på Balkan för närvarande sitter som anklagade sänds ett tydligt budskap.
Dessutom, även om det slutade i ett slags fiasko, bidrog Pinochetfallet i Storbritannien med positiva aspekter.
Överhusets banbrytande utslag är ett exempel på ett sätt på vilket berörda länder kan visa dem som begår brott mot mänskligheten att det inte kommer att finnas något gömställe för dem.
Hur välkomna vissa av dessa framsteg än är, måste mer göras.
Vi måste bygga vidare på dem, och inrättandet av den internationella brottmålsdomstolen var ett betydande framsteg på människorättsområdet.
Den kommer dock att symbolisera litet mer en ett uttalande av plattityder och tom retorik, såvida inte dess stadga träder i kraft.
För detta krävs ratificering av 60 medlemsstater, och av de sju som har ratificerat stadgan, måste jag tyvärr säga att bara en kommer från EU, nämligen Italien.
Jag skulle till rådet och till ordförandeskapet denna förmiddag vilja säga följande: Om ni vill se till att de som kränker humanitär lag ställs inför rätta, om ni vill sända ett tydligt budskap, om ni vill förhindra fler offer i framtiden, bör ni utnyttja ert ordförandeskap för att starta en kampanj mellan åtminstone EU:s medlemsstater.
De måste ratificera Romstadgan, och ni bör använda allt ert inflytande på andra platser i världen för att nå det magiska mål på 60 som krävs för att den internationella brottmålsdomstolens stadga skall träda i kraft.
- (DA) Herr talman! Jag ställer mig helt bakom rådets uttalande om att Genèvekonventionen har inneburit en mycket viktig etapp i utvecklingen av lagstiftningen på det humanitära området.
Jag håller också med om att konventionen är lika oumbärlig i dag som den var för 50 år sedan.
Låt mig ta tillfället i akt och uttrycka mitt erkännande av de omfattande humanitära insatser som det internationella Röda korset och andra organisationer gör, både genom att sprida kunskap om de humanitära principerna som de kommer till uttryck i Genèvekonventionen, och genom att hjälpa krigsoffer i hela världen.
Enligt min uppfattning är det i dag huvudsakligen två problem som har samband med Genèvekonventionen.
För det första finns det en klyfta mellan principerna och efterlevnaden av dessa, och för det andra finns det viktiga omständigheter som inte täcks av konventionen.
Låt mig få illustrera den ständigt ökande klyftan mellan de principer som konventionen innehåller och efterlevnaden av dessa, genom att nämna att tio gånger fler civila än soldater har dödats i olika konflikter under de senaste tio åren.
Förhållandet var i princip det omvända under första världskriget.
Den ökande klyftan mellan principerna och deras efterlevnad anser jag beror på att krigens karaktär har förändrats de senaste 50 åren.
Allt fler krig utkämpas på anarkistiska villkor där stabila strukturer saknas och där de krigsdrabbade områdena inte kontrolleras av någon regering.
Världen har också blivit vittne till ett växande antal krig, där vapnen medvetet har riktats mot civila, och där syftet med kriget har varit att utplåna vissa samhällsgrupper.
I sådana situationer välkomnas naturligtvis inte humanitärt bistånd till offren, och världen ställs inför ett fruktansvärt dilemma.
Det andra problemet är att Genèvekonventionen inte i tillräcklig utsträckning tar upp de humanitära aktörernas verksamhet.
Även om Genèvekonventionen innehåller bestämmelser om rätten att ge humanitärt bistånd i krissituationer har det fastställts att denna rätt förutsätter ett samtycke från regeringen i landet i fråga.
Det gäller i synnerhet då det rör sig om interna konflikter.
Principen om tillträde av humanitära skäl eller det internationella samfundets rätt att bistå och skydda de nödställda, om en stat saknar förmåga - eller inte är villig - att själv göra detta, har därför inte en universell tillämpning.
Det innebär en grov kränkning av den humanitära principen och kan vara en ödesdiger brist med många krigsoffer på sitt samvete.
Frågan om tillträdet för humanitära organisationer var det främsta syftet med mitt besök i Tjetjenien i början av februari.
En viktig fråga är enligt min uppfattning i dag, i vilken utsträckning förhållandena kräver en granskning av Genèvekonventionen och på vilket sätt.
Jag anser att det finns två möjligheter som inte behöver utesluta varandra.
Den första innebär en ändring av konventionen, så att den kan möta nutidens kriser på ett bättre sätt, till exempel genom att rätten att lämna humanitärt bistånd till nödställda fastslås.
Den andra möjligheten är att säkerställa att de humanitära principer som fastslås i Genèvekonventionen efterlevs i praktiken, till exempel genom att mekanismerna för handhavandet av dessa förbättras.
Det första alternativet, att ta upp konventionens innehåll till förnyad prövning för att täppa till alla luckor, är ett komplicerat och riskfyllt alternativ. Komplicerat för att krigföringen ständigt ändrar karaktär och riskabelt, för om konventionen blir föremål för nya förhandlingar kan det inte uteslutas att det innebär att man inte uppnår någon ny enighet.
Men låt mig tydligt få påpeka att jag helhjärtat stöder fastslåendet av principen om tillträde av humanitära skäl i alla situationer och ett stärkande av de nödlidandes rätt att ta emot humanitärt bistånd.
Vad det andra alternativet beträffar, att säkerställa en bättre efterlevnad av de redan befintliga principerna, anser jag att en rättslig förföljelse av lagöverträdarna är en av de mest löftesrika möjligheterna som därför bör fullföljas.
Staternas skyldighet att rättsligen förfölja krigsförbrytare har fastslagits i Genèvekonventionen, men det räcker uppenbarligen inte med det.
Jag ställer mig därför helhjärtat bakom kravet på en snabb ratificering av stadgan för ICC, den internationella brottmålsdomstolen.
Ett sådant har också framförts under dagens debatt.
Jag som företrädare för kommissionen stöder tanken på ett samarbete för att kunna lösa den uppgiften och förvandla detta till en rättslig realitet.
Tack så mycket, herr Nielson.
Jag har i enlighet med artikel 37.2 erhållit fyra förslag till resolution.
Jag förklarar debatten avslutad.
Omröstningen kommer att äga rum på torsdag.
Mänskliga rättigheter, rasism, främlingsfientlighet och antisemitism
Nästa punkt på föredragningslistan är debatten om:
årligt betänkande (A5-0060/2000) av Malmström för utskottet för utrikesfrågor, mänskliga rättigheter, gemensam säkerhet och försvarspolitik om internationella mänskliga rättigheter och Europeiska unionens politik för de mänskliga rättigheterna 1999 (11350/1999 - C5-0265/1999 - 1999/2002(INI)),
årligt betänkande (A5-0050/2000) av Haarder för utskottet för medborgerliga fri- och rättigheter samt rättsliga och inrikes frågor om respekten för de mänskliga rättigheterna i Europeiska unionen (1998-1999) (11350/1999 - C5-0265/1999 - 1999/2001(INI)),
betänkande (A5-0049/2000) av Ludford för utskottet för medborgerliga fri- och rättigheter samt rättsliga och inrikes frågor om bekämpning av rasism och främlingsfientlighet i Europeiska unionen (KOM(1999) 268 C5-0310/1999 + C5-0015/2000 -1999/2205(COS)),
betänkande (A5-0055/2000) av Belder för utskottet för utrikesfrågor, mänskliga rättigheter, gemensam säkerhet och försvarspolitik om meddelandet från kommissionen om att bekämpa rasism, främlingsfientlighet och antisemitism i kandidatländerna (KOM(1999) 256 C5-0094/1999 -1999/2099(COS)).
.
Herr talman! Det har nu gått 50 år sedan vi antog den allmänna förklaringen om mänskliga rättigheter.
Efter andra världskrigets fasor kände nog många ett starkt hopp om en bättre värld och en mer humanistisk framtid.
Tyvärr har förhoppningarna i många avseenden grusats.
Fortfarande lever en stor del av jordens medborgare under förtryck, berövade många av sina grundläggande rättigheter.
Dagligen läser vi rapporter om grova kränkningar på grund av kön, religion, ursprung, politisk åsikt, sexuell läggning osv.
Europeiska gemenskapen bildades för att förhindra att andra världskrigets vidrigheter skulle upprepas.
EG blev inte bara en ekonomisk förening, utan också en viktig värdegemenskap som bygger på just respekten för mänskliga rättigheter.
På denna grund vilar både det interna arbetet och utrikespolitiken.
Europaparlamentet har alltid betraktat främjandet av dessa rättigheter som en av sina viktigaste uppgifter.
Detta arbete har blivit viktigare under årens lopp.
Ingen kan missta sig på det engagemang som finns bl.a. i denna kammare.
EU har en, i många avseenden, bra politik inom området mänskliga rättigheter, men tyvärr är den alltför "spretig" och osammanhängande.
EU är därför i akut behov av en samordnad, strategisk och konsekvent politik inom detta område.
Ett första bra steg var rådets rapport som kom i oktober förra året.
Det var en välkommen rapport som parlamentet hade väntat på i många år, och som vi hoppas blir återkommande.
Den är viktig, men den innehåller flera brister och måste kompletteras.
Jag menar att en del av dessa brister är kopplade till strukturella hinder och avsaknaden av just en gemensam strategi inom EU på området mänskliga rättigheter.
Vi behöver en ökad samordning, inte bara mellan EU:s institutioner utan också mellan EU och medlemsländerna.
Mänskliga rättigheter måste på ett naturligt sätt integreras i EU:s verksamhet: i bistånd, i handel, i ekonomiskt, kulturellt och politiskt samarbete.
Vi behöver en konsekvent politik som är trovärdig och förutsägbar.
EU måste tala med en mun och ge samma signaler till de länder som kränker mänskliga rättigheter.
Det får inte råda någon tveksamhet om vad EU står för.
Vissa grundläggande rättigheter är universella.
Kränkningar kan därför aldrig ursäktas med hänvisning till religion, kultur eller tradition.
Allvarliga kränkningar, som specificeras i internationella konventioner, kan inte - får inte - räknas som en intern angelägenhet.
Därför vill jag uppmana rådet att utarbeta en strategi för hur arbetet kan bli bättre, skarpare och förhoppningsvis mer framgångsrikt.
Några förslag som kan finnas med i en sådan strategi är till exempel att rådet bör ta fram egna indikatorer om mänskliga rättigheter som kan användas i samband med handelsavtal.
Dessa klausuler kan användas konstruktivt, men de behöver preciseras vad gäller tillämpning, implementering och sanktioner.
Vi kan vidare bilda en rådgivande grupp med representanter från EU-institutionerna.
De skulle kunna träffas regelbundet och diskutera främjandet av mänskliga rättigheter på kort och lång sikt.
Det bör finnas experter vid EU:s delegationer i tredje land.
Vi måste arbeta mer systematiskt med att samla in data, information, bakgrundsmaterial samt med utvärdering.
Vi behöver ett system för tidig varning för brott mot mänskliga rättigheter.
Vi behöver dessutom en webbsida där arbetet kring mänskliga rättigheter presenteras, t.ex. vem som gör vad, vilka resultat som finns.
Denna sida kan dessutom ha länkar till olika organisationer.
Jag skulle också vilja säga några ord om kvinnors rättigheter, en fråga som jag har valt som ett särskilt tema i betänkandet.
År 1999 utropade kommissionen till året för kamp mot våld mot kvinnor.
Det var ett lovvärt initiativ, men kampanjen var minst sagt diskret.
Vi behöver ett långsiktigt arbete, inte tillfälliga kampanjer.
Kvinnors rättigheter kränks systematiskt världen över.
Det kommer rapporter om våld i hemmet, våldtäkter, rituellt våld och övergrepp i fängelse.
Under 90-talet användes våldtäkt systematiskt som krigshandling i flera väpnade konflikter.
Detta kan nu bli föremål för granskning i den internationella brottmålsdomstolen.
Våldtäkt är numera världens vanligaste våldsbrott.
Från FN kommer uppgifter om att det varje år är fler kvinnor som dör av effekterna av våld i hemmet än som sammantaget dör av trafikolyckor, malaria, krig och cancer.
Handeln med kvinnor och barn ökar i en alarmerande hastighet.
I vissa länder bedriver regimen rena apartheidpolitiken mot kvinnor.
Tusentals unga flickor könsstympas varje dag.
Våld mot kvinnor är en global fråga som måste högt upp på den internationella dagordningen, och som måste bli föremål för en central roll i EU:s politik, inte minst i relationer med länder som bryter mot detta.
Frågan måste finnas med i diplomatiska relationer och väckas i utvidgningsförhandlingarna med kandidatländer.
EU:s länder måste snarast ratificera protokollet från den internationella brottmålsdomstolen, så att den kan börja arbeta.
EU kan spela en viktig roll när det gäller att uppmana länder att ratificera olika internationella konventioner till skydd för mänskliga rättigheter.
Låt mig avsluta med att säga att av de betänkanden som kommer att diskuteras efter mitt framgår det att det förekommer brott mot mänskliga rättigheter också inom EU.
Givetvis måste vi ta itu med detta.
Om vi vill vara trovärdiga internt, måste vi också ha en bra politik externt.
.
(EN) Herr talman! Detta betänkande bygger på utmärkta tidigare arbeten i Europaparlamentet och andra EU-institutioner.
Betänkandets utgångspunkt är Europaåret mot rasism 1997, men sammanhanget har förändrats betydligt.
Jag välkomnar verkligen att kampen mot rasdiskriminering tydligt sätts in i ett människorättsligt sammanhang, genom att ämnet placeras i denna gemensamma debatt, för det är i mångt och mycket synsättet i betänkandet.
Det första temat som blir belyst är att vi under det senaste året har fastställt två faktum i lag och i praktiken.
Det första är Europeiska unionens lagliga behörighet att bekämpa rasism.
Det andra är det faktum att rasdiskriminering är ett brott mot en grundläggande rättighet och mot Europeiska unionens lagstiftning.
Detta avspeglas i bekräftelsen under anslutningsprocessen - inte minst i det meddelande från kommissionen som Belder har behandlat, och jag gratulerar honom - att respekt för jämlikhet mellan folkslag och minoriteters rättigheter faller inom Köpenhamnskriterierna.
Tillåt mig att som en sidoreplik säga att ELDR-gruppens ändringsförslag till Belders betänkande utvecklar snarare än strider mot betänkandet och att de lades fram på grund av att man i utskottet för utrikesfrågor, mänskliga rättigheter, gemensam säkerhet och försvarspolitik oturligt nog inte röstade om yttrandet från utskottet för medborgerliga fri- och rättigheter samt rättsliga och inrikes frågor.
Det andra temat som betonas i mitt betänkande är att vi uttryckligen bör välkomna mångfald som en källa till social livskraft, ekonomiskt välstånd och internationellt inflytande.
Den europeiska identiteten är inte en homogen vit kultur, och den kan - och måste - utvidgas och omfatta minoritetsgruppers erfarenheter och kultur.
För det tredje konstateras i mitt betänkande att rasfördomar och rasdiskriminering förgiftar hela vårt samhälle, även för vita människor.
Undersökningar visar att rasismen har ökat, och det har skett en ökning av det rasistiskt motiverade våldet och av stödet till extremistpartier.
Å andra sidan görs det också framsteg, låt vara trevande, och vissa regioner och städer i Europa börjar vänja sig vid en mångrasig och mångkulturell vardag.
Jag skulle vilja anföra London, som jag företräder, som Europas mångkulturella huvudstad.
Jag anser verkligen att vi måste tala mycket om rasism och mångfald och identitet, inte åsidosätta frågorna eller tala i koder.
Somliga kan tycka att språket i mitt betänkande är rättframt, och det är också avsett att vara klart och otvetydigt.
I betänkandet framhålls ett rättighetsbaserat synsätt, och särskilt välkomnas utsikten till en antidiskrimineringslagstiftning, baserad på artikel 13, liksom andra rättsliga åtgärder, som till exempel utvidgade rättigheter för medborgare från tredje land.
Men det kan inte räcka med det, och åtgärder har föreslagits på områdena för utbildning, media och politiska strategier samt rättvisa i polis-, invandrings- och asylpolitik som skulle vara avsedda att stödja tillämpningen av lagstiftningen.
Tillåt mig att ta upp tre aspekter som jag förstår har orsakat vissa svårigheter för vissa ledamöter i PPE-DE-gruppen.
Den första gäller omnämnandet av Österrike och Haiders partis inträde i regeringen, och med parlamentets beslut i februari i bakhuvudet, måste jag säga att det skulle vara underligt att diskutera Europeiska unionens utökade reaktion mot rasismen utan att ta upp den senaste tidens utveckling, som har utgjort en milstolpe i fråga om att fastställa att Europeiska unionen är en gemenskap av värderingar som är baserad på respekt för de mänskliga rättigheterna.
Det andra området på vilket det uppenbarligen finns tveksamheter i PPE-DE-gruppen gäller utökade rättigheter för lagligen bosatta tredjelandsmedborgare, av vilka det finns omkring 20 miljoner i unionen.
Som jag förstår det finns det ingenting i detta betänkande som PPE-DE inte har kunnat godta tidigare.
Det tredje området som jag förstår skapar problem för PPE-DE-gruppen är åsikten att betänkandet bryter mot subsidiaritetsprincipen, i och med att områden som utbildning och polisarbete tas upp.
Men som jag sade inledningsvis, kombinationen av artiklarna 6 och 7, artikel 13 och 29 i fördragen har fastställt att kampen mot rasdiskriminering är ett mål för Europeiska unionen och att unionen är behörig, även på polisområdet.
Det finns några av PPE-DE-gruppens ändringsförslag som jag kan godta, även om det kanske är beklagligt att de inte kom med fler förslag och idéer i utskottsarbetet.
Jag skulle vilja be ledamöterna i denna grupp att ta upp de punkter som de inte instämmer i genom att avge röstförklaringar.
Jag tror att detta betänkande kommer att få majoritetsstöd här i plenum.
Det antogs av en stor majoritet i utskottet, och några av de konservativa och kristdemokratiska anhängarna kanske inte uppskattar att de inte var en del av den majoriteten.
Tillåt mig att avslutningsvis säga att jag kan godta vissa av ändringsförslagen från Gruppen De gröna och GUE, särskilt det som avser att ersätta termen "förintelsen" med "shoah", något som jag välkomnar.
Det tycks råda en viss förvirring i GUE-gruppen om syftet med etnisk övervakning, som helt enkelt går ut på att samla in statistik om etniska minoriteters utveckling som skall utgöra grund för den framtida politiken.
Det är inte för att identifiera diskriminering, och jag hoppas att de kommer att förstå om jag avvisar deras ändringsförslag om detta.
Jag hoppas verkligen att betänkandet kommer att få en stor majoritet när vi röstar om det senare.
.
(NL) Herr talman! Rasism, främlingsfientlighet och antisemitism är något fullständigt oförenligt med de politiska grundprinciperna i Europeiska unionen.
Tillåt mig ett direkt tillägg.
Dessa ondskefulla och skadliga mänskliga företeelser är lika fullständigt oförenliga med Bibeln.
Guds ord talar ju vid upprepade tillfällen och med eftertryck om fördragsamhet och barmhärtighet mot främlingar och verklig människokärlek som konsekvens av kärleken till Gud, vår Skapare.
Under tiden gör vardagsrealiteten oss besvikna.
Rasism, främlingsfientlighet och antisemitism är en realitet i Öst - och Västeuropa.
Den här situationen får dock inte leda till förlamande ömsesidiga beskyllningar eller misstänkliggöranden.
För en gemensam samhällsfara behövs det tvärtom gemensamma politiska insatser.
Därav det opportunistiska i kommissionens meddelande i maj förra året och det här betänkandet av utskottet för utrikesfrågor.
Betänkande och yttranden visar att Europaparlamentet fäster stor vikt vid bekämpning av rasism, främlingsfientlighet och antisemitism i kandidatländerna.
Denna uppmärksamhet kräver samtidigt självgranskning.
Det visar betänkandet av Ludford.
Europeiska unionens normer för nykomlingar gäller ju även för medlemsstaterna själva.
När det gäller uttryck för rasism, främlingsfientlighet och antisemitism så går de senare långt ifrån fria.
Ännu värre, högerextremistiska rörelser i Västeuropa söker kontakt med likasinnade i Central- och Östeuropa och underblåser den oheliga elden där. En eld som ibland tänts av de tidigare kommunistregimernas hemliga underrättelsetjänst.
I det sammanhanget märks framför allt problematiken kring den romerska befolkningen i Central- och Östeuropa och det i dubbel bemärkelse.
Kvantitativt, eftersom det berör flera miljoner människor och kvalitativt eftersom den här mycket differentierade befolkningsgruppens hela existens är i fara.
Härmed har vi dock endast flyktigt rört vid frågan om romerna.
Hur skall till exempel samhällsisoleringen brytas och hur skall den nästan allmänna diskrimineringen av romer kombineras med bevarandet av romernas identitet?
Hur skall romerna själva mobiliseras för socialt deltagande och påverkas för att genomgå en nödvändig mentalitetsändring?
Glädjande nog finner sådana inträngande frågor officiellt och inofficiellt gehör i kandidatländerna.
Resultatet är väl genomtänkta, hoppfulla inhemska initiativ och projekt. För dem behövs dock väldigt mycket pengar.
En direkt uppmaning alltså, till EU-medlemsstaternas solidaritet med sina kommande medlemsstater.
Eller håller kanske ändå den knivskarpa kritiken från den västeuropeiska vetenskapsmannen mot Europeiska unionen angående den avvisande inställningen till romerska asylsökare?
Citat: "Å ena sidan ställs de Central- och Östeuropeiska länderna vid skampålen på grund av deras strukturella diskrimineringspolitik och så vidare, å andra sidan utvisar de flesta EU-länder romerna kollektivt som ekonomiska asylsökare."
När det talas om rasism, främlingsfientlighet och antisemitism i kandidatländerna så får det senare absolut inte glömmas bort.
Sedan förintelsen, sedan det målmedvetna miljonfaldiga massmordet på den judiska gemenskapen i Europa har antisemitismen inte försvunnit från Central- och Östeuropa.
Yttersta vänstern och yttersta högern väjde och väjer inte för att använda sig av detta föraktliga och fördärvliga politiska stridsmedel.
Antisemitism verkar sannerligen inte alls bero på mängden judar.
Demagoger pekar ju gärna på deras hatade politiska rivalers judiska bakgrund, förment eller inte.
Det trycktes till exempel ständigt nya upplagor av de notoriskt antisemitiska protokollen från en judisk sekt, vilka var en förfalskning av tsarens underrättelsetjänst år 1897 och i vilka det talades om det judiska gripandet efter världsherravälde i hela området.
Ännu otroligare låter sammansvärjningsidéerna från ultranationalistiskt håll, där de så kallade traditionella fienderna, underförstått de nationella minoriteterna i diverse kandidatländer, systematiskt sätts i samband med judarna.
I det synsättet är i Rumänien judar och ungrare landsförrädare.
Samma sak gäller för judar och tyskar, respektive judar och tjecker i Tjeckoslovakien samt judar och tyskar i Polen och judar och turkar i Bulgarien.
Det är mot denna bakgrund som punkt 32 i förslaget till resolution skall ses.
Europaparlamentet uppmanar till ständig politisk och samhällelig vaksamhet mot detta och till strängare rättsliga följder för de ständigt förekommande uttrycken för antisemitism i de olika kandidatländerna, också med beaktande av den relativt omfattande spridningen av latenta antisemitiska känslor och tankar.
Tack vare den fruktsamma och djupgående diskussionen i utskottet för utrikesfrågor och, inte att förglömma, yttrandena från föredragandena från de övriga utskotten ser det här betänkandet ut som det gör.
Ändringsförslagen har noga gåtts igenom i utskottet för utrikesfrågor. Många av dem har godtagits.
För att undvika dubbleringar kommer jag endast delvis att stödja de nya ändringsförslagen.
Sammantaget krävs det som jag ser det en reglerad fortsättning på det här betänkandet, en fortsatt uppföljning.
Om denna önskan uppfylls blir er föredragande mycket nöjd.
.
(EN) Herr talman! Jag skulle vilja välkomna den glöd med vilken Belder har presenterat sitt betänkande om romerna och situationen i Östeuropa.
Det är de mest extrema varianterna av rasism vid Europas gränser som vi har att göra med.
När debatten om Österrike - som har många beståndsdelar, många komplikationer - rullades upp, insåg vi att det vid Österrikes gränser fanns viktiga kandidatländer som på samma gång som de gjorde ekonomiska och sociala framsteg utgjorde ett verkligt problem med avseende på deras behandling av minoriteter.
I Slovakien, Tjeckiska republiken och Ungern finns det betydande problem med behandlingen av romerna.
Vad vi måste inse är att vi, när vi utvidgar Europa, har ett stort ansvar för att se till att varje land som önskar gå med i Europeiska unionen även måste reformera sitt sätt att behandla minoriteter och sitt sätt att behandla hela frågan om rasdiskriminering.
Jag skulle vilja ta upp två eller tre andra mycket enkla punkter.
Vad romernas situation visar, vad Belders betänkande visar är att en extrem variant av diskriminering utan tvekan existerar runtom i Europeiska unionen, annars skulle vi inte diskutera denna fråga.
Det finns många frågor som vi måste diskutera: Hur hårt skall vi driva frågan om artikel 13?
Vill vi verkligen ha ett skydd mot rasdiskriminering i hela Europeiska unionen?
Svaret är ja.
Vi måste ha det snabbt, och vi måste ha en omfattande lagstiftning.
Om vi ser oss omkring i de europeiska institutionerna och parlamentet, inser vi att det finns mycket få ansikten från etniska minoriteter.
Denna situation håller på att förbättras, men det finns när allt kommer omkring institutioner helt utan representation av etniska minoriteter.
Det är representation och andra liknande frågor som vi nu måste ta itu med.
Rasism är en komplex fråga.
Vi har börjat angripa den på ett lämpligt sätt, men vi har en mycket lång väg att gå.
Herr talman! Jag skulle vilja gratulera kollegan Malmström till hennes mycket balanserade och riktningsangivande betänkande.
Av debatten om det i utskottet har det framgått att det i parlamentet finns en stor enighet om principerna för de mänskliga rättigheterna och det kan jag bara vara glad för.
Jag stöder också föredragandens val att omfattande gå in på temat om kvinnors rättigheter.
Med sharias framsteg i olika delar av världen är det temat aktuellare än någonsin.
Situationen är fortfarande mycket oroväckande i Afghanistan där kvinnor sedan Talibanregeringen tillträdde inte längre får arbeta utanför hemmet, pryglas offentligt för skamlig klädsel och knappast har någon tillgång till sjukvård överhuvudtaget.
Enligt uppgifter som nådde mig de senaste dagarna så har antalet självmord bland kvinnliga intellektuella ökat dramatiskt de senaste veckorna.
Exemplet Afghanistan visar att diskrimineringen av kvinnor inte är en kulturell utan en politisk fråga.
Afghanistan är förresten inte det enda land där kvinnans rättigheter kränks på ett omfattande sätt.
Miljoner kvinnor runt om i världen omskärs fortfarande eller gifts bort.
I många länder i Afrika får kvinnor inte ha några egendomar eller öppna ett bankkonto utan mannens tillstånd.
Andra praktiker som till exempel polygami eller ärvande av änkor har i den här aidstidsåldern blivit ohållbara.
Det är inte underligt att fler kvinnor än män smittats med aidsviruset i Afrika.
Vi måste fördöma alla tillämpningar som leder till stympning av kvinnor eller till deras död.
I Europeiska unionen måste omskärelse av kvinnor göras straffbart.
Det här är inte en fråga om tradition eller kultur, det är en fråga om grundläggande mänskliga rättigheter.
Hemskheterna i resten av världen får dock inte göra oss blinda för hemskheterna i våra egna länder.
Våld i hemmet är fortfarande ett stort problem i Europeiska unionen.
Det måste vi våga bekämpa med kraft. Även med rättsliga medel.
Lika allvarligt är handeln med kvinnor och flickor för sexuellt utnyttjande: 500 000 per år, bara till Västeuropa.
En handel som UNDP uppskattar till sju miljarder dollar.
Kraftiga och samordnade åtgärder i alla medlemsstater behövs för att bekämpa denna skamliga form av människohandel.
Herr talman! Det här betänkandet är en kraftig signal till rådet och kommissionen.
Jag uppmanar med eftertryck båda instanserna att göra något påtagligt, något konkret, något konstruktivt med det.
Vi kommer i alla fall att bedöma båda instanserna efter deras handlingar, inte efter deras ord.
Herr talman, ärade kommissionärer! Jag vill på det hjärtligaste gratulera föredragandena Malmström och Haarder till utmärkta, systematiska och innovativa betänkanden.
De ger kommissionen och rådet, men även parlamentet, många uppslag till aktiviteter för att verkligen förbättra och garantera mänskliga rättigheter.
Ta till exempel Malmströms förslag om en särskild representant för att skydda mänskorättskämpar.
Det är också en skyldighet för parlamentet att systematiskt se över mänskliga rättigheter i kandidatländerna.
Vi har nämligen goda kunskaper, men vi måste koordinera dem och se till att de används så att vi kan påverka utvidgningen på ett sätt som respekterar de mänskliga rättigheterna.
Jag är också särskilt glad över att Haarder tog fram minoriteternas rättigheter.
Det är ett historiskt ögonblick, om vi antar Haarders betänkande och pekar på de brott och den bristande respekt mot minoriteters rättigheter som finns inom EU.
Det är dags att sätta stopp för de dubbla budskap som vi har gett uttryck för i detta avseende, och som inneburit att vi krävt mer av kandidatländerna än av oss själva.
Jag vill faktiskt inte tveka att säga att det är ett historiskt ögonblick när vi antar Haarders skrivningar - det hade inte gått att göra det tidigare.
Till slut vill jag nämna en annan sak som ligger nära mitt hjärta, nämligen det stöd för kommissionens arbete för barnens rättigheter som uttalas i Cecilia Malmströms betänkande.
Det stödet behöver kommissionen.
Vi bör också ge stöd när det gäller att avsätta budgetmedel till arbete för barnens rättigheter.
På detta område tror jag att vi också måste se upp med att barnen inte får vara en handelsvara.
Det råder även brist på respekt för Haagkonventionens regler. Vad gäller det har vi väldigt, väldigt allvarliga problem också i kandidatländerna.
Herr talman! Vi håller nu i våra händer ett osedvanligt högklassigt betänkande om de mänskliga rättigheterna, och jag talar nu uttryckligen om Malmströms betänkande, där det även är glädjande att man vid förberedelsearbetet haft ett intimt samarbete med icke-statliga medborgarorganisationer.
Utan medborgarsamhället befinner vi oss i ett vakuum.
Vi kan inte andas om vi inte får impulser utifrån, från gräsrotsnivå.
Betänkandet innehåller ett flertal utmärkta och genomtänkta förslag.
Här vill jag bara fästa uppmärksamheten på tre av dem, där min egen grupp aktivt medverkat.
Behovet av att bekämpa angrepp mot oberoende journalister, av att skydda vapenvägrare och desertörer samt av att utveckla intelligenta sanktioner, smart sanctions, som inte utarmar villkoren för allmänheten utan riktas mot politiska tyranner som tillskansat sig förmögenheter.
Detta är ett precisionsvapen som måste användas i större utsträckning än hittills.
I mera allmänna ordalag kan jag, liksom Malmström också själv sade, konstatera att vi måste utveckla ett strategiskt tillvägagångssätt för att lösa alla de problem som vi talar om i dag.
Det måste vara dynamiskt, det måste också tränga igenom alla nivåer i vardagen.
Vi kan inte med retoriska vändningar låta de skriande brister som måste avhjälpas bero.
Den finske författaren Samuli Paronen skrev: "Stora brott kräver många gärningsmän, miljoner - alla de som inte gör någonting".
Herr talman, kära kolleger! De betänkanden som vi har uppmärksammat denna förmiddag tror jag är talande.
Rasismen och främlingsfientligheten har utvecklats i Europeiska unionen och utanför den.
Det första att göra är att inte ge upp samt att kritisera situationen offentligt.
Ludfords betänkande deltar genom sin klarsynthet i denna strid.
Att kritisera rasismen, inbegripet rasistiskt tal, är inte att belägga yttrandefriheten med censur, vilket vissa försöker få det till, för rasismen är inte en åsikt, utan ett brott, eftersom den kränker den mänskliga värdigheten.
Rasismen är ett asocialt beteende som går så långt som till att kränka individers fysiska integritet.
Det såg vi i Elejido i Spanien helt nyligen, och för några år sedan då ett antal turkiska arbetares bostadshus attackerades i Rostock, och då den unge Ibrahim Ali dödades i Marseille av personer som klistrade upp affischer för Nationella fronten 1995.
Vid varje tillfälle har man utrustat folk ideologiskt för att de skall gå till handling.
Och sedan finns en annan rasism, den vardagliga mobbningen och förödmjukelsen.
Man märker den genom den diskriminering som utövas i samband med tillgång till bostäder, fritidsnöjen, arbetstillfällen.
Ni känner alla till följande exempel - som den franska pressen nyligen redogjorde för - om den unge mannen från Strasbourg som skickade två helt identiska curriculum vitæ till samma företag.
I en av dem fanns ett namn med utländsk anknytning, och i den andra ett typiskt franskt namn, Jag överlåter till er att gissa vem av " kandidaterna " som fick komma på intervju.
På samma sätt får vi i dag inte nöja oss med att försvara dem som har betecknats som minoriteter; vi måste komma ur detta andra getto.
Det finns ingen minoritet att skydda utan ett europeiskt medborgarskap att bygga upp, ett medborgarskap som förutsätter gemensamma värderingar, en majoritet för ett gemensamt öde, en majoritet för att bygga upp ett samhälle där var och en kan utvecklas, en majoritet för att förkasta alla ansatser att få oss att försjunka i barbari.
Genom sin historia har Europa varit förmögen till det bästa såväl som det värsta.
Det bästa är den allmänna förklaringen om de mänskliga rättigheterna, Genèvekonventionen, men bland det värsta finns kolonialismen, shoah, stalinismen, nazismen.
Vi måste lära våra barn allt detta.
Vi måste definitivt välja det som styrker och förkasta det som försvagar Europa, och på samma gång sända ett tydligt budskap om vilken typ av samhälle vi vill bygga.
Jag säger det utan omsvep: de som tror att man kan finna sig i en allians med extremister för att vinna ett val kommer att undanskuffas och definitivt hamna i historiens soptunna - att alliera sig med en Haider eller en Le Pen är som att äta med djävulen: man måste ha en lång sked, men för att äta med dem kan skeden aldrig bli lång nog.
Och jag vill påminna dem som förespråkar ett etniskt nationsbegrepp om vad Clémenceau sade: "Patriotism är kärlek till sitt eget land, nationalism är att hata andra".
De har helt enkelt valt sida.
Allt detta måste nu ta sig uttryck i konkreta åtgärder, lagstiftning.
Det krävs en harmonisering av lagstiftningen mot rasism och att vi förser orden med en innebörd.
Lika möjligheter, det är att ge alla barn som är födda på europeiskt territorium tillträde till europeiskt medborgarskap och att de redan vid födseln får åtnjuta hemvistprincipen.
Lika rättigheter är att få rösträtt, att bekämpa alla former av diskriminering, vare sig de är rumsliga, geografiska, sociala eller rasistiska.
På det här sättet kommer vi äntligen att kunna ge ett kraftfullt svar om de värderingar vi strider för.
Herr talman! Som jag underströk redan igår, så tycker jag det är viktigt att frågan om mänskliga rättigheter behandlas just här på fransk mark som, tillsammans med Nordamerika, utgör vaggan för de principerna.
Men jag tycker också det verkar som om vi ibland glömmer bort vilka dessa principer egentligen är, att vi inför eller vill införa rättigheter som inte nämns i konventionerna, i de internationella fördragen.
Det finns till exempel ingen rätt till invandring.
Visserligen har invandrarna, de som kommer från ett land utanför unionen, möjlighet att utnyttja sina rättigheter, men det faktum att man inför begränsningar, att man reglerar invandringen, kan inte klassas som främlingsfientlighet, just därför att man inte i någon text nämner rätten att invandra.
Det är för övrigt otänkbart med en fullständigt oreglerad invandring, om inte annat så av siffermässiga skäl, av territoriella skäl.
Och dessutom måste man, tillsammans med rättigheterna, även då och då påminna om skyldigheterna.
För att ta ett exempel: vi har nämnt romerna.
Och naturligtvis har romerna sina rättigheter, de skall inte diskrimineras, men många av dem - jag säger inte att det är de flesta, men många, vilket visas av statistiken - försörjer sig inte med legala medel.
Många av dem lever på att utnyttja sina kvinnor och, framför allt, sina barn.
Det är lätt att hitta barn som är illa behandlade, illa klädda och detta bara för att de skall väcka de förbipasserandes medlidande och på så vis erhålla en allmosa.
Men dessvärre blundar myndigheterna med ena ögat, på samma sätt som de blundar med ena ögat, eller kanske till och med på båda, när det gäller annan illegal verksamhet som utövas av vissa individer, som ytterst sällan visar sig betala några skatter eller till fullo vara en del av vårt samhälle.
Inom ramen för våra samhällen verkar det dessutom finnas frizoner när det gäller vissa kränkningar av de mänskliga rättigheterna: jag tänker till exempel på vissa typer av sexuell stympning som ofta kan tillämpas utan att bekämpas tillräckligt kraftfullt.
Det är rätt att invandraren skall ha sina rättigheter, men det är också rätt att han eller hon respekterar lagarna i de länder där vederbörande befinner sig, för vi får inte glömma bort att den europeiska civilisationen - den kristna civilisationen, upplysningskulturen - har sina rötter och att vi inte accepterar att den rycks upp med rötterna, även om den är gästfri, även om den är öppen inför andra kulturer; vi måste undvika att själva bli minoriteter och att, i vår tur, bli diskriminerade, i vårt eget Europa.
Herr talman! Det årliga betänkandet om respekten för de mänskliga rättigheterna i EU år 1998-1999 går ett bra stycke utanför de egna gränserna.
Alldeles för mycket uppmärksamhet ägnas åt utvidgandet av de europeiska befogenheterna på människorättsområdet, vilket tydligen ger mycket höga förväntningar.
Asylpolitiken behandlas mycket ingående, liksom även levnadssätt och relationsformer.
I det avseendet ägnas förhållandevis mycket uppmärksamhet åt de homosexuellas rättigheter och ställs diverse krav på medlemsstaterna.
Påtaglig är den öronbedövande tystnaden när det gäller rättigheterna för de verkligt svaga bland oss: äldre, spädbarn, funktionshindrade.
Var är rätten till liv?
Var är skyddet av familjen?
Ett betänkande med goda intentioner alltså, vilket dock fastnar i en för individualistisk inställning till människa och samhälle och inte är tillräckligt rättvist mot själva livets rätt till skydd.
Rasism, främlingsfientlighet och antisemitism måste bekämpas med kraft.
Det ställningstagandet i Ludfordbetänkandet håller jag verkligen med om.
I motsats till det som sägs i betänkandet så är dock den ensidigt positiva inställningen till ett mångkulturellt samhälle som "källa till social livskraft" ingen lösning för att förebygga rasism och främlingsfientlighet.
Den tanken vittnar om en naiv slags intellektualism.
Nederländerna har fört en liknande politik de senaste åren, inriktad på att åstadkomma ett mångkulturellt samhälle.
Utan framgång, visar det faktum att man nu talar om det "mångkulturella dramat".
Många invandrare har genom den politiken hamnat i en underklass i samhället, med alla konsekvenser som det innebär.
I stället för relativisering av den egna kulturen kan ett bra, realistiskt medvetandegörande av den egna kulturen, både de positiva och de negativa sidorna av den, leda till ett bättre umgänge med varandra och ett accepterande av de kulturella skillnaderna på båda sidor.
Slutligen så är rasism, främlingsfientlighet och antisemitism tyvärr något som alltid förekommit och överallt.
Låt oss med beaktande av det tänka på det urgamla budet i Bibeln "älska din nästa såsom dig själv".
Herr talman, bestört över den på förhand verkställda fördömelsen av Österrike från 14 medlemsstater noterar jag Haarders betänkande med tillfredsställelse; det visar nämligen att Österrike är ett utmärkt exempel i jämförelse med andra medlemsstater vad gäller läget för de mänskliga rättigheterna. Vilket, menar jag, är en självklarhet för detta land i hjärtat av Europa.
Betänkandet ger mig därför stöd för mitt påstående att aktionen från dessa 14 länder saknar en saklig grund, herr Schulz.
I betänkandet finns bland annat kritik mot att Österrike ännu inte ratificerat den europeiska stadgan från 1998 om minoritetsspråk.
Därför vill jag framhålla att just ratificering av nämnda stadga om minoritetsspråk är en del av regeringsprogrammet.
Koalitionen har åtagit sig att framlägga detta för nationalrådet till i januari 2001, och den så häftigt kritiserade regeringen polerar därmed ytterligare upp den annars utmärkta bilden av Österrike beträffande mänskliga rättigheter.
(Applåder från höger)
Herr talman! Det är i egenskap av fiktiv föredragande för PPE-gruppen som jag tar ordet om betänkandet om de mänskliga rättigheterna, vilken kommer att gå till omröstning i kammaren.
Syftet är helt enkelt att erinra om gruppens principer, och analysen av dem.
Vi har flera enkla principer.
Den första har varit att inte gå utanför betänkandets tidsramar, dvs. åren 1998 och 1999, och därmed att undvika konjunkturbetingade synpunkter mot bakgrund av den aktuella politiken.
Den andra består i att undvika, så långt det går, att detta betänkande inte blir en säck för förvaring av målsättningar, fromma önskningar eller bevisningsfel, som faktiskt inte skulle bli rättigheter som är möjliga avgöras rättsligt, dvs. konkreta, kontrollerbara och möjliga att genomföra effektivt i unionens länder.

Den tredje vägledande principen för vår inställning ligger i linje med PPE-gruppens ständiga övertygelser, vilket innebär att även om vi varken betraktar oss som mindre generösa eller mindre öppna gentemot andra än de övriga grupperna, vill vi att man verkligen skall etablera rättigheter som är möjliga att avgöra rättsligt, vilket ibland har fått oss att rösta mot ett antal rättigheter som vi i övrigt anser vara helt legitima och som bör stödjas, men som inte har sin plats i en rapport om de mänskliga rättigheterna i unionen.
Vi har också velat undvika, så långt det är möjligt, att länder nämns eller pekas ut, eftersom det här årets rättighetsbetänkande inte innehåller en systematisk analys land för land.
Dessutom har vi alltid velat ställa allt detta i förhållande till subsidiariteten, och därigenom påminna om att det är medlemsstaternas sak att tillämpa skyddet av de mänskliga rättigheterna och de nationella domstolarnas uppgift att sanktionera eventuella övertramp.
Slutligen skulle vi önska att man i nästa års betänkande tar hänsyn till stadgan om de grundläggande rättigheterna, så att vi redan nästa år förfogar över ett betänkande som överensstämmer med verkligheten och som gör det möjligt - tack vare att stadgan om de grundläggande rättigheterna utarbetas parallellt - att göra en analys land för land, lag för lag.
Vi hoppas att nästa betänkande som kommer att röstas igenom emotses med en än större fruktan, och att det verkligen visar hur stort intresse unionen har för de mänskliga rättigheterna inom gemenskap territorium.
Herr talman! Det är förvånande hur sällan vi i denna uttömmande debatt om mänskliga rättigheter hör barn nämnas - de människor som minst kan skydda sig själva när det gäller mänskliga rättigheter.
Barnen är i själva verket osynliga i EU-fördragen.
Djuren har rättigheter, barnen inte.
Ändå berörs barnen av de lagar som EU antar och av den inre marknaden.
Den elektroniska revolutionen tycks ha gett större frihet till utsugare, pedofiler och personer inom pornografibranschen än till industrimän.
I det tjugoförsta århundradet, när vi ser på oss själva som civiliserade, pågår fortfarande en slavhandel där barn köps och säljs för sexuellt utnyttjande runtom i världen.
Det finns problem i ansökarländerna.
Just nu nystas en skandal upp i Lettland, som efter vad som påstås når ända in i hjärtat av regeringen.
Nästan varje dag ser vi på våra TV-apparater bilder av barnsoldater som slåss i konflikter runtom i världen.
Och vi hör naturligtvis de välkända historierna om barnarbete.
Vi måste vidta kraftigare åtgärder.
Vi måste föra upp barnen på dagordningen.
Det betyder inte att EU borde börja ansvara för barnpolitiken, men vi kunde börja med att se till att EU:s lagar är "barnsäkra".
Vi borde se till att de åtgärder som utarbetas av kommissionen har en särskild barndimension.
Vi borde se till att det finns någon i kommissionen med ansvar för barnfrågor.
1998 utnämnde min egen regering en barnrättsexpert från Rädda barnen till utrikesdepartementet för att utveckla åtgärdsprogram och praktiska projekt om barns rättigheter.
Varför kan inte vi göra samma sak?
I Storbritannien har vi också ett särskilt barnutskott, som kan undersöka övergrepp mot barn och förhöra expertvittnen.
Varför kan inte vi göra samma sak?
Kan vi se till att det i stadgan om de grundläggande rättigheterna finns ett avsnitt som handlar om barn?
Jag vet att vi har förbindelser.
Vi har handlingsplaner och konventioner, men vad vi vill se är handling, inte goda avsikter.
Herr talman! Varför hamnar de mänskliga rättigheterna så på efterkälken vid människans framsteg?
Vetenskap, teknik och kommunikation, människan vet allt mer och kan allt mer.
Ändå plågas dock världen fortfarande av omfattande kränkningar av de mänskliga rättigheterna. Huvudorsaker är krig, fattigdom och maktmissbruk.
Det är alltså det vi måste rikta våra insatser mot.
Även kulturella värdemönster ligger till grund för sådana kränkningar.
Därför gör Malmström rätt som i sitt utmärkta betänkande skänker extra uppmärksamhet åt kvinnans situation.
I väldigt många samhällen är hon fortfarande utsatt för institutionaliserat och ibland även legaliserat maktmissbruk av personer av mitt eget kön.
Inte kollektiva sedvänjor, utan följderna för enskilda personer måste vara utslagsgivande i vår bedömning.
Det gör till exempel att vi inte bör respektera omskärelsen av kvinnor som en gammal tradition utan i stället bekämpa det med alla civiliserade medel.
Europeisk utrikespolitik låter sig för ensidigt påverkas av rent ekonomiska intressen.
Det börjar bli hög tid att de mänskliga rättigheterna får den prioritet de förtjänar, inte bara i teorin utan även i praktiken.
På det sättet kan Europa ge ett viktigt bidrag till utvecklingen, civilisationens utveckling.
Herr talman, kära kolleger! Eftersom vi diskuterar betänkanden som handlar om de mänskliga rättigheterna inom och utom Europeiska unionen, utgör det ett bra tillfälle att fundera över den korsbefruktningen mellan "innanför" och "utanför".
Unionens bästa medel för att sprida sin modell om de mänskliga rättigheterna är helt klart invandrarnas erfarenhet.
Och våra största brister i fråga om de mänskliga rättigheterna rör just dem.
Två exempel för att illustrera detta påstående.
För det första kan vi inte annat än oroas över formen på olika avtal om återtagande, som utgör ett direkt hot mot grundläggande rättigheter, såsom asylrätten eller rätten att leva med sin familj.
Unionen bekräftar återigen sitt åtagande om Genève- och Dublinkonventionerna, som instiftar principen om icke-avvisning.
Det är oacceptabelt att avtalen om återtagande gör att man kan skicka tillbaka en medborgare från tredje land till dennes ursprungsland, i vetskap om att det alltför ofta i detta land saknas någon som helst garanti för en respekt av de mänskliga rättigheterna och de demokratiska friheterna.
Det är lika oacceptabelt att se splittrade familjer, ibland till och med minderåriga som är hänvisade till sig själva på grund av att deras föräldrar har utvisats, barn som inte har något uppehållstillstånd samtidigt som vissa av dem har bott och arbetat i Europa i nästan tio år.
Vilken syn på de mänskliga rättigheterna tror ni att de tar med sig till sina länder efter att ha genomlevt diskutabla levnadsförhållanden, förödmjukande kroppsvisiteringar, förolämpningar, registreringar och förhör på polisstationer, isoleringscentra eller häkten?
Det slutar med att vi skickar dem tillbaka till de länder som de med rätta försöker fly ifrån, ofta av såväl politiska och ekonomiska som humanitära skäl.
Dessa avtal om återtagande är farliga, såväl för de asylsökande som för spridningen av de mänskliga rättigheterna i världen och Europeiska unionens internationella pondus.
Om unionen vill tas på allvar i fråga om de mänskliga rättigheterna, måste man snarast sätta stopp för den här typen av utvisningar, legalisera förhållandena för alla de kvinnor och män som är berövade alla rättigheter, bland annat rätten att leva med sin familj och rätten att röra sig fritt, och som i dag officiellt hålls kvar i en hemlig tillvaro.
En annan iögonfallande kränkning av de mänskliga rättigheterna rör återigen utländska personer och medborgarskap.
Hur kan man begära att invånare som kommer från tredje land skall integreras och att deras barn skall respektera lagen, att tro på de demokratiska rättigheterna, samtidigt som man inte tillåter dem att utöva dessa rättigheter?
Vid en tidpunkt då unionen ägnar sig åt att fastställa en stadga om de grundläggande rättigheterna, kan man undra i kraft av vad vi skapar en andra rangens medborgare?
Här handlar det verkligen om grundläggande rättigheter.
Hur kan man acceptera att somliga utesluts?
Hur skall dessa personer kunna tro på att förklaringen om de mänskliga rättigheterna är verklig?
När det gäller de mänskliga rättigheterna skulle unionen kunna vara stolt över att vara den första i historien att ha definierat medborgarskapet enligt en hemvistprincip, i stället för att instifta en diskriminering med utgångspunkt i nationalitet.
Herr talman! Denna debatt utspelar sig i ett för vårt parlament viktigt ögonblick.
De utmärkta betänkandena från Malmström, Haarder, Ludford och Belder ger oss européer möjlighet till analyser och framför allt till självkritik.
Det här året är i synnerhet ett viktigt år.
Ett år efter ett krig mot Jugoslavien i de mänskliga rättigheternas namn, stöder vi utan att lyfta på ögonbrynen ännu allvarligare kränkningar av samma rättigheter från Rysslands sida i Tjetjenien.
För två veckor sedan lät Spanien och Storbritannien, med stöd av Förenta staterna, Pinochet undslippa sitt ansvar inför domstolen för de mycket allvarliga kränkningar av de mänskliga rättigheterna som han har begått.
I år har vi även fått se hur ett rasistiskt och främlingsfientligt parti har kommit in i regeringen i Österrike, och en rasistiskt våldsexplosion i El Ejido i Spanien.
Vi kan nu efter valet konstatera att borgmästaren i El Ejido fick 75 procent av rösterna.
Det här är också året då den katolska kyrkan har uttalat en mea culpa över de kränkningar av de mänskliga rättigheterna som har begåtts under historiens lopp.
Därför bör vi i Europeiska unionen kunna utveckla en mer konstruktiv attityd.
Jag vill därför föreslå fem punkter som utgör Gruppen Europeiska enade vänstern och Nordisk grön vänsters bidrag till de olika rapporterna.
Punkt ett, att vi överger allt hyckleri och tillämpar samma måttstock för alla länder, punkt två, att vi åtar oss att överallt till varje pris försvara de mänskliga rättigheterna, även på det ekonomiska området och i fabrikerna, punkt tre, att vi visar engagemang för de mänskliga rättigheterna i hela världen, i Latinamerika (Mexiko, Argentina, Peru) osv., punkt fyra, att vi utan förbehåll accepterar frågan om kvinnornas mänskliga rättigheter; och slutligen punkt fem, att vi rekommenderar ratificeringen av stadgan för den internationella brottmålsdomstolen.
Jag är tvungen att förstöra den goda stämningen här i salen, för mina erfarenheter, efter 25 års dryftande och analyserande av de mänskliga rättigheterna, visar att goda avsikter i kombination med en enorm okunnighet om verkligheten leder till förskräckliga resultat, eller som man i Danmark brukar säga: "Alla pratar om vädret, men ingen gör något åt det."
Det handlar inte så mycket om vad man säger, för ju längre man talar om de mänskliga rättigheterna, desto kraftigare blir kränkningarna.
Jag vill ta upp tre olika punkter.
För det första håller jag helt med min landsman Haarder, föredragande av betänkandet, då han säger att vi måste ställa samma krav på oss själva om minoritetsskydd som på kandidatländerna.
Det borde EU:s institutioner ha tänkt på 1991-1992, då man i strid mot rådande bestämmelser om minoritetsskydd godkände först Slovenien och sedan Kroatien och därigenom gav bränsle åt den eld som senare förde till Balkankatastrofen.
Den andra punkten hör samman med gårdagens debatt.
Om man insisterar på att stadgan om de mänskliga rättigheterna skall skrivas in i EU:s författning - i EU:s fördrag - skulle det inte bara leda till enorma och oöverstigliga problem ur författningssynpunkt, i synnerhet i ett land som Danmark, utan även omvandla EU:s fördrag till en riktig författning med grundläggande rättigheter.
Man brukar säga att ju fler rättigheter vi har, desto bättre, men rättigheterna är en del av ett komplicerat spel.
Resultatet av en EU-stadga skulle bli ett oändligt komplicerat juridiskt och författningsrättsligt moras.
Vilken är den beslutande instansen?
Är rättigheterna enligt konventionen om de mänskliga rättigheterna viktigare än EU:s stadga?
Är den i sin tur viktigare än de nationella författningarna?
Det är en fråga som är meningslös att ställa.
Den tredje punkten slutligen är en komplimang till föredragande Haarder.
Det är med tillfredsställelse och stort intresse jag kan konstatera att den kollektiva rätten till fackföreningar har lyfts fram i punkt 61.
Däremot har Haarders gamla käpphäst om den enskildes rätt att stå utanför fackföreningar inte tagits upp som en rekommendation.
Jag gratulerar Haarder till den nya politiska insikt som kommer till uttryck här.
Herr talman, betänkandet innehåller viktiga förutsättningar för de framtida anslutningsländerna; därmed läggs problemen med mänskliga rättigheter upp på samma nivå som de ekonomiska förutsättningarna.
Vi välkomnar i synnerhet att man omnämnt problemet religionsfrihet, i samband med vilken man i några länder, däribland Tjeckiska republiken, redan har utfärdat mycket restriktiva lagar mot religiösa minoriteter.
Vad som också är intressant är passusen angående situationen för de mänskliga rättigheterna inom EU, som ingalunda ger anledning till någon skolmästaraktig attityd gentemot nya anslutningsländer.
Vi österrikare befinner oss för närvarande - enligt uppgift för att värna de mänskliga rättigheterna - i en situation där man inte vet om man skall skratta eller gråta.
För några veckor sedan vägrade taxiförarna i Bryssel acceptera österrikare som passagerare.
Österrikare har avvisats på hotell och restauranger i Belgien och Frankrike.
Våra assistenters fransklärare har förklarat att de inte längre vill undervisa några nazister och utbytesprogram för elever har ställts in.
Österrikare som arbetar i utlandet har fått sina bilar utsatta för skadegörelse, det har kastats sten mot deras hus, deras barn har blivit hotade i skolan.
I dag har det blivit känt att inbjudan till en österrikisk deltagare i en ridtävling i Grenoble har blivit tillbakakallad.
Kommunfullmäktige i Grenoble har en längre tid diskuterat om hästen skulle bjudas in, men till slut bjöds inte heller den in, eftersom den inte explicit hade tagit avstånd från den österrikiska regeringen.
Kanske stryker man snart också Mozart från de internationella operascenerna.
Vem vet var detta skall sluta?
Vem som än tar det politiska ansvaret för denna antifascistiska kasperteater här i kammaren och i de aktuella EU-länderna kan verkligen vara stolt över sitt agerande.
Jag kan också lugna föregående talare, som betecknade mig som djävulens följeslagare, att det inte döljer sig någon bockfot bakom talarstolen här.
Om ett irrationellt kollektivt hat mot ett helt folk är så enkelt att beställa i EU, då är vi verkligen långt ifrån en situation där vi kan dela ut föreskrifter till andra länder.
Om bara alla goda människor som talar här hade levt för sextio år eller mer, vad kunde inte ha besparats Europa?
Herr talman, mina damer och herrar!
Det finns något löjeväckande över vår envishet att förknippa de mänskliga rättigheterna med det europeiska projektet. Enligt vår uppfattning är det ett projekt vars logik ifrågasätter dessa rättigheter, och till och med hotar dem.
För oss är ingen mänsklig rättighet möjlig utanför det politiska samhället, och särskilt inte utanför den högst stående formen av ett fredligt politiskt samhälle, dvs. nationen, såväl när det gäller den civila freden som jämvikten mellan nationer, därmed den internationella freden.
Men Europa gör anspråk på att utvecklas i strid med denna grund och förstöra dess två grundpelare, dels res publica och dels suveräniteten.
Det är inte av en slump som förklaringen om de mänskliga rättigheterna i Frankrike sammanföll med hävdandet av den nationella suveräniteten.
De Gaulle sade med rätta att den främsta mänskliga rättigheten är den nationella suveräniteten, av det enkla skälet att det knappast finns någon rätt utanför ett fritt politiskt samhälle i förhållande till feodalsystem å ena sidan och imperier å andra sidan, dvs. folkets suveränitet och nationens suveränitet, som det europeiska projektet långsamt men säkert förstör.
På samma sätt anser vi det vara omöjligt att kämpa mot rasism, antisemitism och främlingsfientlighet utan att göra människor till medborgare, utan att frigöra dem från deras egen tillhörighet - åtminstone i den politiska ordningen - dvs. deras etniska grupp eller det man i dag kallar minoriteter, något som framträder, inte bara i olika betänkanden från utskottet för medborgerliga fri- och rättigheter samt rättsliga och inrikes frågor, utan också, vilket för oss framstår som särskilt farligt, i vår egen politik, såsom den vi förde i Kosovo.
Genom att återupprätta etniska grupper och minoriteter, öppnar vi farliga vägar till de särskilda tillhörigheter som strider mot den politiska tillhörighet som den nationella tillhörigheten är, och då dröjer det inte länge innan denna Pandoras ask sätter eld på vår kontinent.
Därför anser vi det vara synnerligen löjeväckande att excellera om de mänskliga rättigheterna i en församling som förr eller senare kommer att utsätta oss för de allra värsta bakslag.
Herr talman, kära kolleger! Det var med stort intresse jag läste Ludfords betänkande och jag vill gratulera föredraganden för hennes synpunkter om läget i Österrike.
Men låt mig understryka att dessa synpunkter inte hör hemma i ett betänkande om mänskliga rättigheter.
När vi genomför en debatt om Österrike, när vi utarbetar ett dokument om situationen i Österrike - naturligtvis under förutsättning att Europaparlamentet anser det vara lämpligt - så kan vi också ge Ludford i uppdrag att sammanställa ett dokument som vi alla kan diskutera.
Dessa synpunkter hör inte hemma i dokumentet om mänskliga rättigheter, på samma sätt som de inte hör hemma i det tidsutrymme som tilldelats baronessan Ludfords betänkande, och av den anledningen ger de en smak av politisk manipulation åt en fråga som är så allvarlig som denna fråga om de mänskliga rättigheterna.
Ett annat påpekande som jag gärna vill göra i samband med detta betänkande gäller européernas rätt till en egen identitet.
Ingenstans i hela dokumentet nämns den europeiska identiteten, de europeiska nationerna, i positiva ordalag, inte en enda gång: alltid som en tänkbar orsak till främlingsrädsla och rasism.
Jag är en religiös människa, övertygad om min religion: är det då en orsak till att misstänka mig för främlingsfientlighet?
Låt oss snarare säga att en degenerering av den religiösa känslan kan leda till främlingsskräck; religionen som sådan gör alla människor till bröder och systrar.
Jag är en övertygad italiensk patriot: enligt skäl O i detta dokument kan jag misstänkas för främlingsfientlighet.
Jag tycker att detta avslöjar en inställning när det gäller kulturer som uppmanar till främlingsrädsla, för det uppmuntrar till rädsla inför globaliseringen, det får många lokala samhällen att sluta sig inåt och att vägra föra en dialog, en dialog som bygger på identitet.
Vi måste bejaka att det existerar en europeisk kulturell identitet, som bygger på det grekiska arvet, det judisk-kristna arvet och på upplysningen, en identitet som fritt kan föra en dialog med andra identiteter.
Ett mångkulturellt Europa där den europeiska kulturen skulle saknas, skulle vara början på en katastrof och förintelsen av en kultur.
Det handlar inte om en vit kultur: kulturen har ingen färg; kulturen handlar om värderingar, inte om färger.
Det finns många frågor i samband med främlingsfientlighet och rasism, men de skall avgöras på lokal nivå.
Det är inte vi som skall införa kvoter på arbetsmarknaden för poliser, det är inte vi som skall införa kvoter på andra arbetsmarknader. Detta är en inriktning som inte främjar integrationen, utan som hindrar den.
Ett sista påpekande: är vi verkligen övertygade om att alla de som inte är positiva till en fullständigt oreglerad invandring verkligen är rasister?
Och är vi övertygade om att alla våra konstitutioner är rasistiska när de har andra kriterier för medborgarskap än de som förs fram av baronessan Ludford?
Detta är saker som vi måste tänka igenom noga och mycket av detta måste ändras, annars kommer det att bli svårt att finna ett enhälligt stöd för detta betänkande i denna kammare.
Herr talman, ärade ledamöter! Jag vill börja med att gratulera Cecilia Malmström till hennes betänkande och alla de som har bidragit till det.
Det är ett ganska komplett betänkande och med några mycket skarpa punkter.
Jag vill uppmärksamma kammaren på tre viktiga punkter för mina tankar om de mänskliga rättigheterna i detta ögonblick.
En av dessa handlar om vattenfrågan: i Haag kommer inom kort, i slutet av denna vecka, ett forum om vattnet att genomföras.
Under detta forum betraktas vatten som en ekonomisk tillgång, en knapp tillgång.
Detta är allvarligt, för om det är riktigt att vattnet blir en allt viktigare ekonomisk tillgång är det också sant att rätten till vatten utgör en mänsklig och social rättighet för alla befolkningar.
Därför skulle jag vilja uppmärksamma denna kammare på just frågan om vattnet, vilken kommer att vara en av de punkter som kommer att diskuteras hela detta år.
Situationen är alltmer akut, men rätten till vatten måste också ses som en mänsklig rättighet.
Den andra punkt som jag vill ta upp mycket kort här är frågan om Angola.
I betänkandet sägs att angreppen på de mänskliga rättigheterna i Angola har hanterats med överdriven diplomatisk diskretion.
Jag anser att detta är exakt vad som har skett, det har legat en tyst slöja över det som händer i Angola, ett land som sedan 40 år befinner sig i ständigt krig och sedan 20 i inbördeskrig.
Vi hade behövt en mer kunnig och klargörande vision om vad som händer i Angola, som jag sade här när vi diskuterade de mänskliga rättigheterna för de angripna journalisterna.
Men det som oroar mig mest och som oroar mig mest i Angola är barnens rättigheter, vilka tvingas in i kriget på båda sidor, och kvinnornas rättigheter, vilka är de som drabbas hårdast av detta grymma krig.
Herr talman, ärade kolleger! Jag tar till orda för att förklara skälen till att jag röstat emot och för att uttrycka min förvåning inför två frågor som införts i resolutionen på begäran av vissa parlamentsledamöter som enligt mitt förmenande tar tillfället i akt att utnyttja Europaparlamentets trovärdighet för att föra fram partsintressen som strider mot vad gemenskapen i stort anser och framför allt mot vad som är den allmänna uppfattningen i Italien.
Jag tänker, herr talman, på punkt 38 och på punkterna 41 och 42 i Haarderbetänkandet.
Med punkt 38, som för övrigt återges i försämrad form i ändringsförslag 22, och som lagts fram i kammaren i dag, så vill man, i syfte att garantera domarens opartiskhet, tvinga Italien - vem vet varför just bara Italien - att tillämpa, inte den åtskillnad mellan dömande och politisk makt som vi lärt av Montesquieu, utan en åtskillnad inom rättssystemets ram mellan den undersökande och den dömande makten.
Slutsatsen av detta absurda resonemang är att den som, i dag, så som sker i Italien, är en del av den rättskipande makten i egenskap av undersökande myndighet, i framtiden kommer att bli helt beroende av den verkställande myndigheten, med den reella risken - detta är sant - att undersökningar om korruption, om missbruk av den politiska makten, inte kommer att kunna genomföras på ett seriöst vis.
I anslutning till punkterna 41 och 42 vill jag uttrycka min uppskattning av tanken att ingen medborgare, inte ens de manliga arvingarna till före detta regenter, kan berövas rätten att återvända till sitt eget land, men jag är förvånad över att detta bara skall gälla Italien och Österrike: det finns andra stater inom gemenskapen som har regenter och barn till regenter som befinner sig i utlandet.
Att bestämma en period på högst sex månader inom vilken sanktioner skall införas verkar, framför allt när det gäller Italien, stå i strid med den italienska konstitutionen, enligt vilken det krävs just en konstitutionell lösning.
Herr talman! Det årliga betänkandet om ämnena mänskliga rättigheter, rasism och främlingsfientlighet utgör det bästa tillfället för ett kritiskt eller rättare sagt självkritiskt förhållningssätt för vår kammare gentemot länderna inom Europeiska unionen.
Av detta kan egentligen ansökarländerna och deras ledamöter - särskilt tänker jag här på vissa ledamöter i det turkiska parlamentet - lära sig en hel del, hur oberoende till exempel företrädarna för folket agerar och måste agera när det gäller mänskliga rättigheter i det egna landet.
Vi måste emellertid medge att det fortfarande finns saker att göra här hemma.
Det räcker inte att utöva självkritik.
Det hedrar oss, men är inte i sig tillräckligt.
När vi i våra betänkanden fördömer tortyrfall och grym behandling av gripna och fängslade personer av ordningsmakten eller fängelsepersonal måste vi tillstå att det intill i dag från ansvarigt håll har vidtagits relativt begränsade ansträngningar.
Det gäller även behandlingen i en del fall av flyktingar i vissa unionsländer.
Hur länge kommer vi att fortsätta med att debattera omständigheterna i många fängelser såsom ett välkänt men intill i dag oreglerat problem?
Handlar det om att vi skall vinna människorna som befinner sig i fängelserna för vårt samhälle, så måste vi medge att de europeiska fängelserna för närvarande i allmänhet inte är särskilt väl ägnade för denna uppgift.
Vi kritiserar med rätta kränkningarna av människor samt diskriminering i ansökarländerna, t.ex. i Turkiet och vissa östeuropeiska länder, när det gäller romer och andra minoriteter, men just därför måste vi själva agera förebildligt vad gäller kränkningar av människor i Europeiska unionen.
Därmed säger jag tack för mig.
Herr talman! De betänkanden som vi nu har uppmärksammat går i rätt riktning, men man kan inte skriva under på de skäl som uttrycker en självbelåtenhet över de nuvarande fördragen.
För att vara effektiv kräver kampen mot diskriminering mer omfattande och framför allt mer konkreta åtgärder.
Därför måste man avskaffa alla restriktioner som hänger samman med nationalitet i fråga om tillträde till offentliga ämbeten.
Gemenskapens institutioner och staterna bör föregå med gott exempel.
Ett fullvärdigt medborgarskap förutsätter även rösträtt för de invånare i unionen som kommer från tredje land, och det vid samtliga val.
Så länge invånarna från tredje land inte får inneha politiska rättigheter, kommer de att utgöra en målgrupp för demagogiska tal och diskriminerande åtgärder.
Om de i egenskap av skattebetalare är berättigade till denna rätt, varför då begränsa den till lokala val och val till Europaparlamentet?
Det krävs slutligen legaliserade förhållanden för alla dem som lever illegalt i Europa. Det skulle göra det möjligt att bekämpa den illegala handeln med arbetskraft och det främlingshat som till exempel bröt ut i Spanien nyligen.
Detta förutsätter att vi bryter med bestämmelserna i Schengen-, Amsterdam- och Dublinfördragen, som är riktiga förolämpningar mot asylrätten.
Till sist anser vi att kampen mot rasismen i grund och botten inte är beroende av ett rikt förråd av lagar, hur bra de än är, utan av konkreta åtgärder för att göra slut på arbetslösheten och utslagningen, och det är på dessa områden som man väntar på oss.
Herr talman! Vi kan skriva hur mycket vi vill om mänskliga rättigheter, och vi kan rapportera om och diskutera frågan, men såvida vi inte fullföljer våra avsikter och rapporter, är de meningslösa.
De samlar damm på kommissionens hyllor och på välmenande människors och regeringars kontor.
Vi måste visa ledarskap, och det måste även medierna, utbildningsinstitutionerna och kyrkorna göra; de har inte visat ett sådant ledarskap i det förflutna.
Vi borde skämmas för att vi har ignorerat Moçambique så länge och för att vi gör för litet för sent.
Vi är en kontinent som sänder vapen värda två miljarder dollar till det drogdrabbade Etiopien, och vi kan inte få fram ett par helikoptrar att snabbt sända för att rädda människor som drunknar i Moçambique.
Vi och de andra europeiska institutionerna borde verkligen skämmas för att vi inte kan svara på denna slags katastrofer.
Vi borde skämmas för att vi låter Iraks barn dö med en takt av 5 000 i månaden.
En halv miljon har dött sedan sanktionerna infördes.
Ett barbariskt krig fortsätter i Irak.
Bombningarna fortsätter skoningslöst och utan att rapporteras.
Det är ett krig mot landets barn och oskyldiga medborgare.
Vi borde ingripa i säkerhetsrådet individuellt och kollektivt för att se till att mediciner levereras till människorna.
Vi borde skämmas för att vi tillåter vapenförsäljning till regionen kring de stora sjöarna.
Vi i Europeiska unionen borde skämmas för att vi inte utrotar rasism och främlingsfientlighet, som är ett endemiskt problem i mitt land och i EU i allmänhet.
Rasism är ett brott - ett brott som inte förföljs i unionen, en överträdelse av en lag som inte tillämpas i unionen.
Det är en sak som vi har ett stort ansvar för att göra någonting åt.
Vi gör inte någonting som helst åt det.
Medborgarna i denna union är vår domare och vår jury.
Såvida vi inte visar dem ledarskap och ett mål, en riktning, kommer de att fälla sina domar under de kommande åren.
Vi kommer att ha svikit dem, såvida vi inte tar itu med rasismen och främlingsfientligheten i Europeiska unionen.
Jag vill säga till min regering att vi måste göra detsamma hemma i Irland.
Herr talman! Jag skulle gärna vilja gratulera kollegan Belder till hans gedigna betänkande om bekämpandet av rasism, främlingsfientlighet och antisemitism i kandidatländerna.
Det handlar här om vilken filosofi om människa och samhälle som man inspireras av och i det avseendet är Belder mycket tydlig.
Betänkandet utgår från mänsklighetens enhet, ett kristet uttryck som utgör ett kraftigt hinder mot urspårningar av rasistiskt slag.
Man skulle kunna tala om människan som Guds avbild.
Det gör det alldeles omöjligt att se en medmänniska som ett hot eller angripa dennes värdighet.
Belder utgår med tydlighet inte från ideologin, av vissa kallad konservativ, angående försvaret av gemenskapens identitet gentemot kulturellt inflytande utifrån.
En sådan ideologi som överskattar gemenskapstänkandet, en sådan filosofi innehåller för få hinder mot tendenser till diskriminering.
En sådan konservativ ideologi förkastar jag.
I kandidatländerna förväntar man sig att Europeiska unionen är en rättsgemenskap som grundar sig på ett gemensamt accepterande av värde som genomgående är av judisk-kristet ursprung.
Det är logiskt att vi håller på att dessa värden efterlevs.
Det överensstämmer inte alltid med deras och med våra primära reaktioner men det är ju faktiskt kännetecknet för goda principer.
De är inte alltid till vår fördel.
Människor måste kunna komma över sin rädsla och sina kortsiktiga intressen.
Vi måste i det avseendet hjälpa kandidatländerna på ett kritiskt uppbyggande sätt och inte undvika att berätta hela historien.
Belderbetänkandet ger en del konkreta anvisningar för det.
Särskilt kyrkor, fackförbund, kvinnoorganisationer, yrkesutbildningar och andra utbildningsinstitutioner har en avgörande roll i det sammanhanget.
Min partigrupp hade ingen anledning att lägga fram några ändringsförslag.
När det gäller betänkandet av Ludford så hör jag till den minoritet i min grupp som inte tycker att betänkandet är tillräckligt allvarligt för att rösta emot det.
Förslag om rösträtt för utländska medborgare passar visserligen inte alls i ett betänkande om främlingsfientlighet men vi går i och för sig med på en rekommendation på den punkten.
I Nederländerna har jag i cirka 25 år nu, börjande med den sydmoluckiska befolkningen, bidragit till det.
Med avseende på erbjudande av arbetstillfällen i offentlig tjänst har jag inga problem alls.
Det är visserligen ingen ideologisk punkt för mig men om jag tittar runt i EU:s representationer i utlandet så ser jag att det vimlar av utlänningar i EU-tjänst, till och med på känsliga poster.
Myndigheterna gör klokt i att till exempel se till att etniska minoriteter finns synligt företrädda inom polisen.
Begränsningar i möjligheterna att göra det tycker jag är mycket opraktiska, men jag vill inte göra något krav av det.
Vilka intressen skulle tjäna på det?
Om Ludfordbetänkandet inte ändras i negativ riktning genom antagna ändringsförslag så kommer den minoritet som jag nu företräder rösta för.
Herr talman! Debatten är ju inte slut ännu, men jag vill ändå passa på att tacka för kollegornas kommentarer och stöd samt för det goda samarbete vi har haft i utrikesutskottet, när vi arbetat med detta betänkande.
Herr kommissionär, herr rådsordförande! Det bör efter denna debatt vara fullkomligt kristallklart att mänskliga rättigheter inte är någonting som man bara talar om på söndagarna i finkostym.
Mänskliga rättigheter måste integreras i allt politiskt samarbete som EU har.
Det krävs konsekvens, tålmodighet och en genomtänkt strategi för hur vackra ord också kan bli konkret handling som leder till resultat.
Jag hoppas att budskapet har gått fram, och att vi snart i denna kammare kan få konkreta förslag från rådet på hur vi kan gå vidare tillsammans i detta arbete.
Herr talman! Trots det goda ledarskapet är livet ingen dans på rosor.
I vissa stater respekteras exempelvis inte den grundläggande rätten till utbildning och bruket av det egna språket.
I Baskien där vi, trots alla problem, kan välja undervisningsspråk åt våra barn, har den spanska högsta domstolen fastslagit att det är olagligt för kommunerna att slå sig samman för att främja språkets utveckling, ett tydligt exempel på hur man våldför sig på lagtolkningarna med politiska intentioner och att inte alla rättigheter respekteras i dag i Europeiska unionen.
Och vad kan sägas angående tendensen att tala om mänskliga rättigheter tusentals kilometer bort, medan man på hemmaplan agerar på motsatt vis eller graderar ståndpunkterna utifrån politiska eller kommersiella intressen?
Chirac talar om rättigheterna för inuiter i Quebec, men blundar för de lingvistiska rättigheterna i Frankrike.
Man anklagar Jospin för att kalla Hisbollah vid dess rätta namn, samtidigt som man uttalar sig dogmatiskt om andra typer av organisationer och skryter om ett antiterroristsamarbete med Spanien.
Den spanske presidenten talar om Tjetjenien som om det vore en inrikesfråga, och blir därigenom en objektiv allierad till utrotningen av det tjetjenska folket.
Vi kan inte i något avseende hålla med om detta sätt att betrakta politiken, som slås ut av ett oförfalskat och kallt hyckleri.
Slutligen gäller, för de baskiska medborgarna som jag företräder, inga ursäkter om inrikesfrågor eller politiska möjligheter.
För oss finns det, här och utanför unionen, personer, medborgare med omistliga rättigheter som vi vill grunda vår samlevnad på.
Den italienska konstitutionen föreskriver högtidligt att inresa i och vistelse på italienskt territorium är förbjudet för de före detta kungligheterna av huset Savoyen, för deras makar och manliga arvingar.
Den italienska konstitutionen är resultatet av den stora historiska överenskommelsen mellan alla de demokratiska krafter som deltog i kampen mot fascismen och i det nationella befrielsekriget.
Det är oacceptabelt att Europaparlamentet kan uppmana till en kränkning av denna konstitution, som är en av de mest demokratiska och avancerade konstitutionerna i världen.
I sammanhanget kan det vara på sin plats att påpeka att medlemmarna i huset Savoyen inte bara stödde den fascistiska diktaturens framväxt, stödde den fascistiska aggressionen mot det demokratiska Spanien och det imperialistiska, fascistiska kriget mot Etiopien, utan de godkände alliansen med Hitlers rasistiska regim och tillämpade till och med de skamliga raslagarna mot de italienska judarna.
Efter att ha hjälpt till att föra Italien och hela Europa in i ett katastrofalt världskrig flydde de från Rom och lämnade på ett skamligt sätt de italienska trupperna åt sitt öde, utan vara sig order eller ledning i samband med vapenvilan med de allierade.
Huset Savoyen har dessutom aldrig velat erkänna republikens suveränitet och det faktum att valet av en republikansk statsform är definitivt och sanktionerat av konstitutionen.
Det får inte råda någon tvekan, herr talman och kära kolleger, eller osäkerhet när det gäller att tillbakavisa den begäran som så oväntat formulerats här om att kränka den italienska republikens konstitution.
Det får med andra ord inte råda någon tvekan om att det inte finns någon plats för ättlingarna till den italienska kungafamiljen i mitt land.
Herr talman! Dessa två betänkanden av Ludford och Haarder avslöjar sannerligen hur lidelsefullt somliga tycks försöka efterapa ­Förenta staterna i fråga om det som är minst värdefullt för vår samhällsutveckling.
Jag har noterat tre särskilt betecknande punkter.
Vi uppmanas att diversifiera vår personal etniskt, vilket i första hand innebär att vi skall göra en etnisk indelning av personalen.
Jag som till exempel tillhör den parisiska etniska gruppen, oroar mig för hur vi skall få tillräckligt många företrädare i unionens instanser och hur man på ett bra sätt skall kunna skapa etniska register, så att man skall kunna vaka över denna etniska diversifiering.
Vi skall upprätta kontrollerade och sanktionerade register, med andra ord föra en rasbaserad diskrimineringspolitik enligt den masochistiska version av rasism som kallas positiv diskriminering.
Vi uppmanas också att erkänna alla nya religiösa samfund och självklart ge dem samma rättigheter och tillerkänna dem samma ställning som de religioner vilka grundas på bibeln.
Detta är ett obehagligt eko av det beslut som fattades i går i Europeiska gemenskapernas domstol i Luxemburg, vilket ger Scientologikyrkan nöjet att behandlas precis som alla europeiska religioner.
Slutligen föreslår man att homosexuella par skall ges samma rättigheter som familjer.
Men då glömmer man det faktum att familjen har erhållit sina rättigheter från staten och nationerna, eftersom de uppenbart möjliggör statens och nationernas fortsatta existens och därmed har ett allmänintresse.
Herr talman! Precis som varje vår, mellan plommon- och körsbärsträdens blomning, får vi nu se den moraliska och intellektuella smakfullhetens modeuppvisning, vilken åberopar sig på en kamp mot Satan, hans meniga och hans verk, eller snarare - enligt det helgade uttrycket - mot främlingsfientlighet, rasism och antisemitism.
Eftersom jag är en universitetslärare som undervisar i Fjärran Österns språk och civilisationer, vilka jag tillägnade mitt liv innan jag gick in i politiken, och en f.d. dekanus vid en fakultet där man undervisar i 28 utländska språk och civilisationer, anser jag mig inte vara främlingsfientlig.
Men jag kan bara säga att alla dessa förment antirasistiska pratsjukdomar uppvisar gemensamma drag, varav den främsta av alla är intellektuell inkompetens och den andra en frihetsberövande funktion.
Intellektuell inkompetens: de termer som används är inte ens definierade. Vad är rasism?
Vad är främlingsfientlighet? Vad är nationalism?
Vad är extremism? Vad täcker dessa begrepp?
Vilka är deras filosofiska ursprung?
Vilka doktriner bär på dem?
De som anklagas för detta, förtjänar de denna förödmjukelse?
Ingen vet eller vill veta. För om man tydliggjorde deras konturer skulle man försvaga deras verkliga användbarhet: att med själ och hjärta delta i ett slaganfall genom att, likt en besvärjelse, upprepa samma förväxlingar och hota de orättfärdiga med att ställa dem på djävulens sida.
Vad det i realiteten handlar om, är att på ett bedrägligt sätt likställa patriotiska känslor med expansionistisk nationalism, en legitim protest mot emigrationspolitiken med främlingsfientlighet, nationernas önskan att bevara sin identitet med rasism.
Allt detta är absurt.
Rasism är en vilja att befästa en ras överlägsenhet över en annan.
Vem är rasistisk i Europa i dag?
Främlingsfientlighet är att förkasta en utländsk närvaro.
Ni kan bedöma den som moraliskt förkastlig, men politiskt sett borde ni reflektera över det faktum att främlingsfientlighet i dess bokstavliga bemärkelse ligger till grund för alla de nationella frihetsrörelser som vi har visat vår uppskattning för i andra tider.
Vad beträffar antisemitismen, som tycks vara på väg att återuppstå i Europa, varför äntligen inte ställa oss de verkliga frågorna?
Det förslag som vänsterfilosofen Jean-Paul Sartre utvecklade i en bok, enligt vilken juden i allt väsentligt är en antisemitens artificiella skapelse, är uppenbart falsk, liksom denne filosofs övriga tänkande, men skulle inte motsatt tes kunna stämma, dvs. att vissa judiska kretsar har ett behov av antisemitismen för att existera, för att trygga deras identitet och även för att grunda deras moraliska, politiska och till och med finansiella makt?
Det är i alla fall vad intellektuellt ärliga och modiga judar menar, och de går så långt som till att beklaga det snedvridna i att endast använda sig av judeförföljelsen under andra världskriget, vilken allmänt sett benämns med den vaga och religiösa termen "shoah", en ständig, besatt och ibland sinnesförvirrad erinran för politiska och finansiella ändamål som inte längre har något att göra med att tillbe de döda och hedra minnet av dem.
Men problemet med den påstådda antirasismen är inte sanningssökandet, och inte heller stödet... Herr Schulz!
Min familj har aldrig accepterat någon tysk kapo, det är inte med er den kommer att börja göra det!... som sagt, inte heller stödet till invandrarna.
Nej, det handlar om att den kväver all den tveksamhet som nationerna skulle kunna hysa inför förstörelsen av deras identitet.
Den antirasistiska religionen har sina dogmer, sina präster, sina inkvisitorer, sina häxprocesser.
Historien kommer att utdela en hård dom mot dem som förespråkar denna infama ideologi, som vi är stolta över att ständigt bekämpa.
Den engelske filosofen John Locke sade en gång att ett land utan lag är ett land utan frihet.
Femtio år efter undertecknandet av Europakonventionen om mänskliga rättigheter, tjugo år efter slutakten i Helsingfors, tio år efter Berlinmurens fall och ett år efter Amsterdamfördragets ikraftträdande, finns det fortfarande konstitutionella bestämmelser i hjärtat av Europa som hör till medeltiden - bestämmelser som inte har en plats i ett modernt Europa.
Till exempel tvingades Victor Emmanuel av Italien att lämna sitt hemland som ett oförstående nioårigt barn, och han har under 53 år inte kunnat återvända.
Om han seglar från sitt hem på Korsika i riktning mot den italienska territorialvattengränsen, mobiliseras med hjälp av modern satellitteknik kustbevakningen, som med hjälp av högtalare beordrar honom att vända tillbaka.
Hans tjugoåttaårige son har bara varit i Italien en gång, då hans plan omdirigerades till Milanoflygplatsen på grund av dåligt väder.
Planet omringades av polis, och han fick order att inte lämna planet.
Vad har han att göra med vad hans farfarsfar gjorde under fascisteran? I en opinionsundersökning nyligen ansåg 80 procent av italienarna att dessa människor borde tillåtas återvända utan förbehåll.
Ingen av dem utgör något tänkbart hot mot den italienska staten.
Detta är inte, som vissa har försökt göra gällande, en fråga som berör bara några få människor; den berör själva hjärtat av Europeiska unionens åtagande att respektera konventionen om mänskliga rättigheter, de egna fördragen och rättsstatsprincipen.
Det talas mycket om en stadga för grundläggande rättigheter.
Sådant tal kommer att ljuda väldigt ihåligt, om detta parlament inte först gör allt det kan för att ta itu med nuvarande kränkningar av fördragen.
Jag talar som en person med en djup och varaktig kärlek för Italien och dess folk, men jag säger här i dag till er, och till Italiens president Ciampi, att Italien varken hade den moraliska eller den lagliga rättigheten att underteckna Amsterdamfördraget innan landet hade avlägsnat denna den mest påfallande kränkningen av konventionen från den egna konstitutionen.
Detta gäller även för Österrike, där man krävde att Otto von Habsburg skulle förneka sin egen identitet och avsäga sig rättigheter som han och medlemmarna hade rätt till för att han skulle få komma in i Österrike.
Rättigheterna i fördraget är i mina ögon inte villkorliga.
I fördraget diskrimineras inte enskilda familjer, och fördraget kränks därmed.
Rättigheten att komma in i, leva och dö i sitt eget land är en grundläggande, okränkbar rättighet, och jag hoppas att detta parlament kommer att värna den.
Jag rekommenderar därför kammaren punkterna 41 och 42.
Herr talman! Respekt för de mänskliga rättigheterna ligger till grund för Europeiska unionen.
Det står så i fördragen och så säger vi oss också ständigt att det är.
Därför är det bra att Europaparlamentet varje år lägger fram en rapport om respekten för de mänskliga rättigheterna i Europeiska unionen själv.
Fastän jag bara varit ledamot av parlamentet sedan förra året så vet jag att behandlingen av detta årliga betänkande om mänskliga rättigheter de senaste åren alltid hängt samman med mycket politisk uppståndelse och förvirring.
Den uppståndelsen är också berättigad med tanke på ämnet men inte förvirringen.
Därför gläder jag mig också åt att årets betänkande är mycket balanserat och sakligt, förutom då ett enda olycksfall i arbetet, som kollega Schulz redan tagit upp och som vi här då och då måste lyssna till föraktliga manifestationer från.
Lyckligtvis kan vi genom knackningar i bordet ge till känna att vi inte accepterar det.
Förutom det vill jag tacka föredraganden, Bertel Haarder, så mycket för hans insatser och för det konstruktiva samarbete som jag haft med honom som skuggföredragande för den socialdemokratiska gruppen.
Diskussionerna med honom har fördjupat mina insikter i ämnets komplexitet och jag vill framför allt här och offentligt hylla honom för hans öppna inställning.
När det gäller innehållet i betänkandet så vill jag ta upp några punkter.
Är det inte mer än ironiskt att just asyl- och migrationsfrågor, en av toppfrågorna på den politiska dagordningen i Europa, fått en så tydlig återklang i det här betänkandet?
Borde inte den europeiska inställningen till asyl och migration egentligen leda till färre kränkningar av de mänskliga rättigheterna på det här området?
Att ställa den frågan är att besvara den.
Det är viktigt att vara vaksam även med avseende på respekten för Europas stora minoriteters mänskliga rättigheter.
Personer ur de här grupperna, ofta ekonomiskt sårbara, löper stor risk att råka ut för diskriminering.
Verkligheten är den att miljoner människor i vårt rika och privilegierade Europa lever i fattigdom.
I betänkandet beskrivs problematiken runt fattigdom och eftersatthet med rätta i människorättstermer och det tycker jag är ett steg i rätt riktning i den här diskussionen.
I betänkandet ägnas också mer uppmärksamhet än tidigare år åt frågan om jämlik behandling av kvinnor och män och lika behandling av olika relationsformer och levnadssätt.
Fria val som människor gör i sitt privatliv och som inte skadar någon annan borde respekteras och garanteras i enlighet med principen om jämlik behandling.
Kampen är i det här avseendet långt ifrån avgjord, vilket framgår av vissa ändringsförslag.
Herr talman! Det finns fortfarande många, även här i kammaren som det framgår av debatten, som vill privilegiera äktenskap och familj och på det sättet även öppet förolämpa och diskriminera var och en som gör ett annat val i sitt privatliv.
Min partigrupp däremot värderar jämlikhetsprincipen högt.
Mänskliga rättigheter är nämligen till för alla.
.
(DA) Herr talman! Jag tackar för den breda uppslutning bakom de huvudsakliga dragen i detta betänkande.
De mänskliga rättigheterna handlar ju om något vi har gemensamt över parti- och landsgränserna, och därför är det viktigt att vi i parlamentet uppnår en bred enighet i denna fråga, för en rättighet kan inte betraktas som universell om halva parlamentet är emot den.
Jag vill särskilt tacka Swiebel, både för hennes vänliga ord i dag, men även för det intensiva samarbete vi har haft och som givetvis har gett henne ett avsevärt inflytande.
Jag kan tala om för henne att jag också ser fram emot att rösta för de ytterligare ändringsförslag som hon har lagt fram och som vi skall rösta om i morgon.
Samtidigt vill jag tacka Pirker och Palacio.
Jag tackar för den breda uppslutningen bakom detta betänkande.
Det är bra, anser jag, just i år när de mänskliga rättigheterna har hamnat så högt uppe på dagordningen i Europeiska unionen.
Slutligen vill jag tala om för Krarup att han får lov att hålla tillbaka sina glädjeyttringar över ändringen i punkt 61, för där finns det ett fel.
Tio ord har ramlat bort ur den danska versionen.
Om han läser den engelska versionen får han ta del av den egentliga ordalydelsen.
Herr talman! Kina utsätts för kritik i föreliggande betänkanden.
Jag instämmer i denna kritik, trots att jag därmed som ordförande i delegationen för förbindelserna med Kina tar risken att få ännu ett protestbrev från Beijing, där man frågar om Europaparlamentet driver en fientlig kampanj mot Kina.
Med stöd i Malmströms och Haarders betänkanden kan jag med kraft svara: " Nej, vi driver ingen kampanj mot Kina, utan för mänskliga rättigheter - överallt."
Betänkandena riktar kritik mot ett tjugotal länder utanför Europa samt mot nästan alla EU-länder och kandidatländer.
Jag tänker faktiskt översända betänkandena till den nationella folkkongressen i Beijing, till deras EU-kommitté, och tipsa dem om att göra något liknande.
Varför inte en självkritisk rapport från den nationella folkkongressen om mänskliga rättigheter i Kina, och en rapport om mänskliga rättigheter i världen och i EU, sett med kinesiska ögon?
Det är ju faktiskt en dialog om mänskliga rättigheter som vi skall föra med kineserna.
Då måste ju kineserna "dialogera" och inte bara protestera.
Herr talman! Vi oroas särskilt av den skenheliga, selektiva tillämpningen av de mänskliga rättigheterna i utövandet av Europeiska unionens utrikespolitik, framför allt när de används som förevändning för att berättiga olika typer av inblandning, även militär.
Samtidigt blundar Europeiska unionen för grova kränkningar av de mänskliga rättigheterna - naturligtvis för att främja sina imperialistiska intressen.
Ett påfallande exempel är unionens hållning gentemot den turkiska regimen.
Invasionen nyligen av Kosovo, som fortsätter, som ägde rum med minoriteternas rättigheter som förevändning, liksom de osannolika kraven som ställs på Jugoslavien, utgör typiska exempel på hur den militära inblandningen har upphöjts till allmän princip för den internationella rätten, på bekostnad av principen om nationell suveränitet.
Dessutom kränker i själva verket Europeiska unionens inrikespolitik en rad grundläggande mänskliga rättigheter.
De politiska och sociala rättigheterna drabbas, individens rättigheter och de demokratiska friheterna trampas ned.
Resultaten av denna politik syns redan i det faktum att de extrema rasistiska fascistkrafterna förstärks - och inte bara i Österrike.
Av betänkandet om bekämpning av rasismen framgår dock att man inte har dragit de nödvändiga slutsatserna.
Vi uppmanar folken att intensifiera sin kamp mot den nedmontering av deras genom hård kamp och stora uppoffringar uppnådda rättigheter som deras självutnämnda frälsare genomför och att vända den nuvarande utvecklingen, som bara deras utsugare tjänar på.
Herr talman! Eftertanke, måttlighet och varsamhet är de tre ord som kännetecknar det utmärkta arbetet av Haarder som jag framför mina gratulationer till.
I synnerhet jag, som har fått äran att arbeta med honom i samband med årliga betänkanden om mänskliga rättigheter, vet hur svårt det är.
Jag önskar att han får det han ber om, nämligen ett brett stöd från parlamentet och jag hoppas att han lyckas uppnå detta.
Det förtjänar han verkligen.
Herr talman, Haarder sade i början av sitt första anförande, att det inte är Europa som har uppfunnit de mänskliga rättigheterna, och det är sant.
Men det som är kännetecknande för Europa är att man genom att överföra de mänskliga rättigheterna från den privata till den offentliga sfären och gett dem ett berättigande har förvandlat dem till den flagga, det identitetsmärke som kännetecknar oss som européer.
Det har talats om försvaret av de mänskliga rättigheterna och jag vill i dag poängtera tanken att den naturliga följden av erkännandet av de mänskliga rättigheterna är erkännandet av möjligheten att utöva dessa.
Och till alla de aspekter som har tagits upp i den här frågan, och som jag stöder, vill jag lägga ytterligare en: om dem som inte kan utöva sina rättigheter för att de är utsatta för påtryckningar från vissa makter, från vissa organisationer.

För att nämna endast ett exempel, nyligen hade vi medlemmarna i forumet från Ermua här och jag kan påminna om att dessa finns på hela den politiska skalan, från vänster till höger; det är intellektuella, det är män och kvinnor som lever i Baskien och inte kan utöva sina rättigheter, inte kan göra bruk av yttrandefriheten, för att de ständigt är utsatta för påtryckningar från ETA:s politiska gren, det vill säga från Herri Batasuna.
Som exempel kan nämnas skrämselpropagandan förra söndagen i syfte att avskräcka baskerna från att rösta.
Som tur är visade det baskiska samhället prov på mod - man måste själv uppleva detta för att förstå vilket mod som krävs - och slöt enade upp framför valurnorna.
Herr talman, jag slutar där jag började: vi måste i den här församlingen högt och ljudligt uttala att den främsta konsekvensen beträffande de mänskliga rättigheterna är försvaret av deras utövande - ett fullt försvar av deras utövande - gentemot allt och i synnerhet mot de makter och organisationer som hindrar yttrandefriheten.
Herr talman! Jag vill tala en kort stund om Ludfords betänkande om bekämpning av rasism i Europeiska unionen.
Det är ett mycket viktigt ämne.
Det är av avgörande betydelse för byggandet av ett Europa i fred och harmoni, ett Europa som är enat i sina målsättningar och tillfreds med sig själv och sina medborgare.
Det är sannerligen vad vi, på denna sidan kammaren, anser.
Det är syftet med detta betänkande.
Men det verkar som om PPE-DE, liksom andra på den motsatta sidan, absolut inte vill det.
Vi hörde för en liten stund sedan ett skandalöst tal av Gollnisch på hans partis vägnar.
Palacio, som just är på väg att lämna kammaren, har sagt att mänskliga rättigheter behövs både på det allmänna och det privata planet.
Men ändå försöker de, med sina ändringsförslag till Ludfords betänkande, dela upp Europa och göra miljoner av våra bröder och systrar från de etniska minoriteterna till andra klassens medborgare.
Det är det tydliga syftet med de ändringsförslag som har lagts fram i Hernandez Mollars och hans kollegers namn, och det är någonting genomgående i alla ändringsförslagen från PPE-DE - det så kallade Europeiska folkpartiet, som med sina ändringsförslag i själva verket avslöjar sig som ett parti för vissa människor men inte för alla.
Med PPE-DE:s ändringsförslag försöker man dela familjer.
I ändringsförslagen finns invändningar mot familjeåterförening.
Med deras ändringsförslag 12 försöker de ta bort formuleringen om behovet av familjeåterförening i Europa.
Det verkar som om PPE-DE inte erkänner att de etniska minoriteterna känner sig utanför valprocessen.
De anser inte att Europas mångfaldiga etniska natur skall avspeglas i Europaparlamentet och i de nationella parlamenten.
Det är syftet med ändringsförslag 13.
Med ändringsförslaget tas detta bort från betänkandet.
De är emot etnisk mångfald, och de erkänner inte de bidrag som ges till vårt samhälle från alla människor som lever i det.
De erkänner inte att alla har en roll att spela i valprocessen.
Vi kan inte klaga på vad som sker i ansökarländerna, så länge ändringsförslag som detta läggs fram i Europeiska unionen.
Inte heller, verkar det, tycks man i PPE-DE anse att etniska minoriteter bör uppmuntras till att rösta.
Med deras ändringsförslag 21 tas uppmaningen om att uppmuntra de etniska minoriteterna att delta i valen, att rösta eller ställa upp som kandidater, bort.
Är det vad vi vill?
Jag tror inte det.
Vi, på denna sidan kammaren, förkastar den ståndpunkten helt och hållet.
Vi kommer att offentliggöra PPE-DE-gruppens ståndpunkt och deras ändringsförslag, oavsett om dessa antas eller inte.
Vi beklagar djupt den linje som Hernandez Mollar och hans kolleger har lagt fram.
Vi uppmanar den liberala gruppen att ta avstånd från sina kopplingar till PPE-DE i ändringsförslagen, eftersom det har visat sig att det finns rasistiska tendenser i partiet.
Om ändringsförslagen från PPE-DE till detta betänkande skulle antas, kommer vi att motsätta oss hela betänkandet.
PPE-DE:s ändringsförslag försvagar betänkandet och skulle göra parlamentets ståndpunkt sämre än vad den är för närvarande.
De skulle göra betänkandet så svagt att vi inte skulle kunna stödja det.
Det skulle vara ett steg tillbaka.
Så, jag uppmanar alla kolleger att förkasta de ändringsförslag som har lagts fram av Europeiska folkpartiet och deras kolleger långt till höger.
Herr talman! Jag tackar alla dem som har talat om mitt betänkande.
Jag skulle bara vilja klara upp ett par missförstånd.
För det första sägs det inte på något ställe i betänkandet att bekämpning av rasism betyder att det inte skall finnas några kontroller av invandringen.
I betänkandet sägs att sådana kontroller inte bör vara rasdiskriminerande och att de bör undvika att ge bränsle åt främlingsfientliga attityder eller fientlighet mot etniska minoriteter.
Hänvisningen till ökade rättigheter för tredjelandsmedborgare avser, naturligtvis, rättigheterna för dem som är lagligen bosatta.
För det andra, angående religion och identitet, har det hävdats att det inte finns någon exklusivitet.
Jag instämmer med Schulz.
Kristendomen har varit en viktig bidragsgivare till de europeiska värderingarna, men den har inget monopol på dem.
För det tredje har det talats om kvoter.
Inte på något ställe i detta betänkande nämns kvoter.
Som liberal, är jag mot kvoter.
För det fjärde, angående Österrike, har det sagts att vi inte bör ta upp Österrike med tanke på betänkandets tidsram.
Detta betänkande är den årliga debatten om rasism år 2000.
Det behandlar situationen i dag.
Jag välkomnar Oostlanders kommentarer, och jag välkomnar hans stöd för betänkandet.
Som ett välvillig gest kommer jag att godta fem små ändringsförslag från PPE-DE, tillfälligtvis dock inget av de som Evans nämnde.
Jag hoppas innerligt att fler ledamöter i PPE-DE-gruppen kommer att stödja detta betänkande.
Herr talman! Något som i mina ögon inte har betonats tillräckligt hittills i debatten är demokrati och subsidiaritet.
Många av de grymheter på Balkan som vi talade om tidigare och mycket av rasismen och antisemitismen grundar sig i att samhällen överallt inte har getts möjlighet att, i linje med subsidiaritetsprincipen, inom de egna samhällena utveckla den demokrati som människor överallt behöver om de inom de egna regionerna och nationerna skall kunna utveckla och skapa sociala rättigheter, rättvisa, respekt för minoriteter, samlevnad mellan olika folkslag och respekt för alla raser och folkslag.
I enlighet med artikel 3 b i Maastrichtfördraget, herr talman, är subsidiariteten fortfarande begränsad till förhållandet mellan Europeiska unionen och medlemsstaterna.
Regioner och statslösa nationer ignoreras.
Människor inom de egna samhällena drabbas därför.
De är oförmögna att upprätta de strukturer som behövs för att de mänskliga rättigheterna skall kunna blomstra och rasismplågan för alltid kunna avlägsnas.
I min egen nation, Wales, till exempel, har vi inget bemyndigande att fastställa våra egna lagar för att bemöta rasismen och försvara de mänskliga rättigheterna.
Principerna om sammanhållning och ansträngningarna för att begränsa fattigdomen och depraveringen i våra samhällen är ett väletablerat koncept i Europeiska unionen.
Det måste emellertid omfatta respekt för minoriteter överallt, om det skall inspirera världen i dess ansträngningar för att utrota rasismen och försvara de mänskliga rättigheterna.
Ett varmt tack till föredragandena för det arbete de har utfört.
Det blir allt viktigare att låta våra ord följas av handling.
Bristen på respekt för de mänskliga rättigheterna, rasism, främlingsfientlighet och antisemitism finns inte bara på andra kontinenter, det finns också här, i våra liv och i våra institutioner.
Rasistiska och främlingsfientliga åsikter uttalas även i detta parlament.
Vi måste utgå från oss själva om vi skall kunna skapa en värld där alla kan hjälpas åt.
Våra ingripanden i de länder som förnekar förekomsten av mänskliga och sociala rättigheter - för kurderna, palestinierna, tjetjenerna eller för de afghanska kvinnorna - får bättre kraft om det inte finns något hyckleri i vårt agerande.
Det finns många Haider i Europa.
Haider är man - och jag ger bara ett litet exempel - om man, vilket skedde i Rom i förra veckan, med borgmästarens tillstånd utan åtskillnad deporterar bosniska romer och jagar iväg dem utan hjälp till konflikthärdar, skiljer barn från sina mödrar, bröder från systrar - de jagades i väg utan att ens få tid att ta med sig något - om man skiljer barn från sina skolor, barn som fötts i Italien, som nu är integrerade och som är omtyckta av sina klasskamrater.
Man är en Haider när man, som högeroppositionen och även den nya centern har gjort i Rom, uppviglar befolkningen till hat och förhindrar kommunen att ge romerna en skyddad fristad med vatten och belysning.
Detta säger jag utan att ett ögonblick försöka urskulda det olagliga beteendet hos många romer eller hos många invandrare.
Jag vill med alla kunna dela känslan av att i våra länder är ingen en främling.
Därför stöder jag särskilt de förslag som ingår i resolutionerna: för att ge styrka och stöd åt alla de goda krafter som tillämpar en kultur av samlevnad och medborgarskap.
Herr talman! Jag vill framför allt koncentrera mig på enskilda aspekter i Belderbetänkandet, som är en bra analys av den aktuella situationen i anslutningskandidatländerna.
Vad beträffar dessa kandidatländer bör vi, vilket har nämnts tidigare, undvika att ge intryck av att vi från deras sida kräver högre standarder än vad vi själva uppfyller.
Vi får inte jämföra de verkliga förhållandena där med våra perfekta rättstexter, utan med realiteterna i våra länder; eljest kommer kandidatländerna att få en negativ utveckling.
Det är säkert oomtvistat att de anslutningsvilliga länder som för kort tid sedan återfick t.ex. sin självständighet, som Estland, Lettland och Litauen har rätt att börja med att definiera och diskutera sin egen nationella identitet.
På grund av att den kommunistiska diktaturen av naturliga skäl inte främjat någon pluralistisk diskussionskultur förefaller oss vissa former av uttryck för nationell identitet som överdrivna eller indirekt rentav som riktade mot minoriteterna i det egna landet eller i något grannland.
Vi bör inte på förhand utan vidare fördöma dessa fenomen från en hög moralisk ståndpunkt så länge det är fråga om temporära uttryck på vägen mot en självförståelse.
Emellertid bör vi ge dessa länder den konkreta hjälp som är nödvändig på deras väg in i EU, så att detta nödvändiga finnande av sig själva inte i första hand baseras på en negativ avgränsning från minoriteter eller grannar.
Jag vill anföra läget i Estland och Lettland som exempel på en utveckling i relationerna mellan två folkgrupper som ingalunda är någon självklart positiv utveckling.
Inte självklar med hänsyn till den historiska belastningen i form av rättsvidrig ockupation och deportationer, en målmedvetet bedriven befolkningsomflyttningspolitik i dessa länder samt undertryckande av uttrycket för nationellt självbestämmande fram till slutet av 1980-talet.
Att det på de ryska stridsvagnarna som drog sig ur 1994 mycket ofta stod "Vi kommer tillbaka!" var inte heller ett bidrag till främjande av förståelsen mellan balter och ryssar.
Trots dessa belastningar har det sedan den åter uppnådda självständigheten inte kommit till ett endaste fall av våldsamma sammandrabbningar mellan befolkningsmajoriteten och -minoriteten.
Vi bör därför ge esterna och letterna vårt tydliga erkännande för att de trots allt hållit huvudet kallt och varit öppna för våra argument, vad gäller anpassning av den relevanta lagstiftningen till de europeiska standarderna.
Jag anser därför att den uttryckliga uppmaningen i punkt 14 i Belderbetänkandet inte behövs, en punkt som uppmanar till fortsatta åtgärder för integration av den ryska minoriteten.
Just detta äger redan rum.
Genom att uttryckligt nämna det väcks i stället det oriktiga intrycket att så icke är fallet.
Herr talman! Det är ett faktum att det under de senaste åren, parallellt med de ökande invandringsströmmarna, har utvecklats ett klimat präglat av fördomar och att det rasistiska våldet har blivit allt mer frekvent, och det till och med har växt fram politiska partier som har den rasistiska ideologin som grund.
Det håller alltså på att skapas ett samhällsklimat, vilket visade sig denna morgon på en sida i vårt parlament, som låter förstå att vi ännu inte fullständigt har uppnått skydd för den mänskliga värdigheten, respekt för det avvikande, demokratiska värderingar och social solidaritet.
Av den anledningen måste våra ansträngningar att öka respekten för de mänskliga rättigheterna och att skapa ett rättvis samhälle där människor lever i en kreativ samexistens införlivas i ett brett spektrum politiska strategier och åtgärder som skall ha som mål att förbättra de ekonomiska och sociala förhållandena för alla samt att bekämpa arbetslöshet, fattigdom och social utslagning.
Den nya mångkulturella verkligheten i Europa måste åtföljas av en politik som säkerställer att invandrare och olika sociala grupper och minoriteter integreras i det sociala, politiska och sociala livet i de nationella samhällena.
Naturligtvis behöver vi en gemensam europeisk asyl- och invandringspolitik, men den måste grunda sig på europeiska humanitära värderingar.
Även utbildningssektorn är naturligtvis viktig, och utbildningen för invandrarnas och zigenarnas barn måste förbättras avsevärt.
Samtidigt uppmanar vi medierna att hjälpa till att bekämpa fördomarna, genom att visa upp skönheten hos dagens multietniska och mångkulturella samhällen.
Självfallet måste inom denna ram även de människor som av samvetsskäl vill avstå till exempel från att göra militärtjänst respekteras.
Jag skulle också vilja ta tillfället i akt att försäkra Europaparlamentet om att det problem som tidigare fanns i Grekland inte längre existerar, efter antagandet av en ny lagstiftning, som tillämpas sedan den 1 januari 1998.
Det som togs upp i fråga om detta i Haarders i övrigt enastående betänkande saknar i dag följaktligen grund.
Jag vill uttrycka min upprördhet inför det faktum att Förenta staterna, det land som är mäktigast i världen och som gör anspråk på att förkroppsliga civilisationens avantgarde, tillämpar dödsstraffet i en nästan industriell skala.
Bortsett från risken för rättsliga misstag - vad skall man tänka om ett samhälle som för att hämnas låga och barbariska handlingar begångna av individer ställer upp ett helt juridiskt materiellt maskineri för att avsiktligt och kallblodigt begå en lika barbarisk handling, om inte att detta samhälle antar ett beteende värre än det som det fördömer?
Att kräva att dödsstraffet avskaffas överallt är ett minimum då man gör anspråk på att försvara de mänskliga rättigheterna.
De som dömts till döden väntar ofta under många år i de amerikanska fängelserna på att domen skall verkställas.
Jag skulle mera särskilt vilja protestera mot det hot om avrättning som vilar över Leonard Peltier och Moumia Abou Djamal, båda två offer för en komplott från en polis och en rättsapparat som är sönderruttnade av rasism, och båda två har i realiteten dömts till döden för sina politiska idéer.
Efter att ha genomlidit 26 respektive 18 år med den tortyr som denna väntan i dödskorridorerna är, måste de omedelbart friges.
Eftersom vi nu har kommit fram till omröstningen avbryts debatten som återupptas kl. 15.00.
OMRÖSTNING
.
(FR) Fru talman! Jag skulle helt enkelt vilja vara noggrann och tydlig angående de framlagda ändringsförslagen: det finns 29 stycken plus ett förslag om att förkasta den gemensamma ståndpunkten.
Det säger sig självt att jag som föredragande stöder ändringsförslagen från utskottet för miljö, folkhälsa och konsumentfrågor.
I övrigt vill jag säga att jag också stöder alla de ändringsförslag som syftar till att återupprätta den ståndpunkt som Europaparlamentet antog vid första behandlingen.
Däremot, och här uttrycker jag mig i egenskap av föredragande, vill jag att det skall stå klart att jag inte kan stödja de ändringsförslag som avviker alltför mycket från den ståndpunkt som antogs vid första behandlingen.
Detta gäller särskilt ändringsförslagen 17, 16 och 19.
Självklart kan jag inte heller stödja förslaget om ett förkastande, vilket Europeiska enade vänstern har ingivit, och då avser jag ändringsförslag 8.
Tack, herr Lannoye.
Dessa klargöranden var mycket tydliga.
Efter omröstningen:
.
(FI) Fru talman! Jag vill göra er uppmärksamma på ett översättningsfel i ändringsförslag 18 och 30.
De ansvariga tjänsteenheterna har informerats om detta, och man har också nämnt detta i den omröstningslista som delats ut till oss, men jag skulle vilja påminna om det så att man observerar det vid omröstningen.
Det stämmer, fru Myller.
Man meddelar mig att språktjänsterna redan har underrättats om dessa misstag.
Vi kommer således att kunna påpeka det när det blir dags.
Före omröstningen om ändringsförslag 18
I båda, såväl i ändringsförslag 18 som i 30, skall det stå "inte överskrida de kritiska belastningarna".
I stället för ordet överskrida står det uppnå, vilket är en helt annan sak.
Mycket bra, alla har nu förstått.
(Parlamentet antog lagstiftningsresolutionen.)
Gemensamt resolutionsförslag om Europeiska rådets extra möte den 23 och 24 mars 2000
(Parlamentet antog resolutionen.)
Fru talman!
Ärade kolleger! Jag vore mycket tacksam om vi kunde fatta beslut om resolutionen från kollegan Caroline Jackson i utskottet för miljö, folkhälsa och konsumentfrågor, det klarar vi på tre-fyra minuter.
Jag vore mycket tacksam om vi kunde göra det nu.
Jag tror inte att vi bör förlora mer tid i den här frågan.
Jag skall rådgöra med kammaren.
Fru talman! Jag vill ber er notera att de franska socialister som är närvarande inte kommer att delta i omröstningen.
De anser inte att den framlagda begäran är rättvis. De önskar att miljödirektiven tillämpas och integreras i EU:s politikområden, men det skall ske utan urskiljning, dvs. inte endast direktiven om Natura 2000 och flyttfåglar.
De anser också att tillämpningen av direktiven sorterar under lagen, rättvisan, kommissionen och EG-domstolen.
De vill därför inte delta i denna omröstning, som de anser vara partisk.
I vilket fall som helst vet vi ännu inte om vi kommer att rösta nu på förmiddagen, eftersom jag skall rådgöra med kammaren om den frågan.
Fru talman! Jag vill påminna er om att ni sade att den senaste omröstningen skulle vara den sista, och jag vill även påpeka att denna resolution, som är resultatet av en olycklig sammanslagning av två muntliga frågor där man vänder sig emot parlamentets arbetsordning och vanor, har orsakat stora problem i alla grupper och jag tror inte att det här är bästa sättet att åtgärda dessa.
Kära kolleger! Jag tror att vi måste se klart på saker och ting.
I början av omröstningen sade jag att vi skall gå så långt som till Europeiska rådets möte i Lissabon. Det sade jag klart och tydligt.
Jag sade att vi kommer att avsluta kl. 13.15 och vi har respekterat denna timing.
Jag tror att vi måste hålla oss till det som har beslutats.
Fru talman! Jag är ej införstådd med beslutet.
Det står kammaren fritt att besluta om vi skall rösta härom nu eller ej, och därför ber jag om omröstning om vi skall rösta.
(Talmannen rådgjorde med kammaren, som beslutade att avbryta omröstningarna.)
Fru talman! Jag ville inte avbryta omröstningen när jag kom en aning sent.
Är det möjligt att begära att klockorna ringer litet tidigare?
Folk på tolfte våningen hade det väldigt svårt att hinna i tid till omröstningen, eftersom hissen stannade på varenda våning, och vi kunde inte komma hit snabbare.
Hissen var full av vice talmän, kvestorer och alla möjliga slags människor på väg ned från tolfte våningen.
Just precis, fru Banotti.
Vi noterar det.
Röstförklaringar
Andrabehandlingsrekommendation (A5-0047/2000) av Lannoye
Fru talman! Genom att lägga fram ändringsförslag har vi försökt ge ett bättre skydd till de konsumenter som vill veta om de erbjuds äkta choklad eller en produkt som i stället för kakaosmör även innehåller fett av annat ursprung.
De här ändringsförslagen antogs tyvärr inte.
Vi är därför fortsatt bekymrade över kakaoproducenterna i tredje världen.
Vi förutspår att, trots möjliga förbättringar för producenter av andra vegetabiliska fetter, det globala bokslutet för tredje världen i varje fall kommer att ge ett negativt resultat.
Det är beklagansvärt att undersökningen av det nya direktivets konsekvenser för de sydliga länderna inte genomfördes i förväg.
I fortsättningen är choklad inte längre en produkt som helt består av kakaosmör.
I vissa delar av unionen använde man namnet choklad redan när det var fråga om ersättningsprodukter.
Vi beklagar att enhetliggörandet skedde till nackdel för konsumenten, för kakaoproducenterna och dikterades av vinstbegär.
Fru talman! "Ett livsmedelsämne framställt av rostade eller malda kakaobönor tillsammans med socker, vanilj och andra aromater", detta är den traditionella definitionen av choklad som ni i dag kan finna i ordböckerna.
Men nu framträder en annan: "en äldre beteckning för en autentisk, hälsosam kvalitetsprodukt, som tidigare framställdes enligt en uråldrig tradition och som fortfarande är förknippade med ett antal förtjusande gammalmodiga nostalgier.
Används i dag för att beteckna en produkt av svart, brun, vit eller någon annan färg, med vegetabiliskt eller industriellt fett, eller något annat, under förutsättning att slutresultatet finner en marknad, företrädesvis internationell".
Så ser i själva verket det nya direktiv ut som läggs fram till oss i dag, vilket tillämpas till det yttersta, och som mycket väl skulle kunna ersätta den definition på choklad som vi känner till, men det är ju sant att ersättningsprodukterna är en specialitet för en industriell lobbygrupp som tycks ha inspirerats av detta förbluffande direktiv.
Ännu en gång verkar det som om lagen om alltings kommersialisering, med andra ord djungelns lag, har föredragits framför försvaret av konsumenterna, de små och medelstora företagen och våra traditionella...
(Talmannen avbröt talaren.)
Herr talman! Jag vill här ta ordet efter den katastrofomröstning som ägde rum för en stund sedan, och jag är inte särskilt stolt över det vi har röstat igenom.
Jag tror man måste erinra om att Europaparlamentet har tagit på sig ansvaret att ändra chokladens själva innehåll genom att godta andra vegetabiliska oljor och fett än kakaosmör.
Jag skulle vilja säga att Europaparlamentet absolut inte är i fas med den allmänna opinionen, av ett antal skäl.
För det första är parlamentet inte konsekvent i förhållande till konsumenternas efterfrågan på en tydlig märkning.
Vi har inte gett dem en sådan märkning när det gäller choklad.
Parlamentet är inte heller i fas med den alltmer betänksamma opinionen mot genetiskt modifierade organismer (GMO).
Med tre röster när har vi just sagt nej till att förbjuda GMO i choklad.
Dessutom har vi struntat i försiktighetsprincipen genom att säga nej till föregående konsekvensstudier om vilken inverkan detta direktiv kommer att få för producentländerna, etc. Ingenting har gått igenom.
Frågan man kan ställa sig är vem som verkligen gagnas av manipulationen och...
(Talmannen avbröt talaren.)
Herr talman! I vår omröstning i dag känner jag smaken av segerns sötma för de brittiska chokladproducenterna i deras kamp för att få god brittisk choklad erkänd runtom i Europa som den utsökta, högkvalitativa produkt den är.
Segrare är inte bara de brittiska chokladtillverkarna, utan även chokladkonsumenterna runtom i Europa, som nu kommer att vara fria att vältra sig i och njuta av Dairy Milk, Galaxy och Milky Way efter egen smak.
Tydlig märkning kommer att göra det möjligt för konsumenterna att välja och njuta av den choklad som de föredrar.
Deras smaklökar kommer inte längre att förfördelas av Europas chokladpolitik.
Även utvecklingsländerna är segrare.
Denna lagstiftning tar hänsyn till de behov som världens fattigaste odlare har.
De tillåtna vegetabiliska fetterna kommer att vara av tropiskt ursprung, och det kommer även att genomföras en granskning av direktivets effekter efter tre år.
Bäst av allt är att direktivet kommer att leda till en ökad total chokladförsäljning, och därigenom öka marknaden för utvecklingsländernas exportprodukter.
Alla "chocoholics" kan nu mumsa i sig med gott samvete, med vetskapen att de gör sitt för tredje världen.
Jag är övertygad om att ni håller med om att EU, i det förflutna, har lyckats ställa till med en riktig Twix i denna fråga.
Vissa regeringar har nästan slagit knut på sina Snickers i försöken att skydda de egna chokladindustrierna.
För dessa har emellertid en riktigt Crunchie tid inletts, och de kan slicka i sig av den Creme Egg som de nu får sig serverad.
Det är hög tid att Europaparlamentet visar chokladsnobbarna två Cadbury's Fingers.
. (EN) Det är nu sexton år sedan chokladdebatten startade i Europaparlamentet.
Jag anser att vi inte överhuvudtaget borde ha blivit inblandade i detta direktiv.
Debatter om nationella smaker och produkter erbjuder alltför stort utrymme för löjeväckande diskussioner.
Konsumenterna väljer utan hänsyn till vad EU gör, och det är inte mer än rätt.
Nationell chauvinism har alltför ofta visat sig i chokladdebatten.
. (FR) Brysselkommissionens direktiv om att låta choklad innehålla ett antal vegetabiliska fetter, som inte är lika dyra som kakaosmör, tjänar uppenbarligen intressena hos de fem multinationella bolag som delar på tre fjärdedelar av den europeiska marknaden.
I den mån produkten som oegentligt kallas choklad inte ens kommer att vara billigare, vinner konsumenten inte i pris vad den förlorar i information om chokladens beskaffenhet.
Även om vi inte delar den protektionistiska oro som döljer sig bakom försvaret av "riktig choklad", ser vi inga skäl att rösta för direktivet från Bryssel.
. (FR) Efter mer än två års velande antog rådet i oktober 1999 en gemensam ståndpunkt om direktivet om kakao- och chokladprodukter.
I föreliggande version skyddar texten varken konsumenternas, de traditionella chokladtillverkarnas eller kakaoproducenternas intressen, och garanterar inte heller kvaliteten på choklad.
I själva verket banaliseras bruket av andra vegetabiliska fetter än kakaosmör; man föreskriver inte en rigorös konsumentinformation och bryr sig inte särskilt mycket om att det saknas tillförlitliga analys- och mätmetoder vad gäller de fetter som ingår i choklad.
Förslaget tillmötesgår således inte på något sätt de farhågor som uttrycktes av Europaparlamentets ledamöter i samband med omröstningen vid första behandlingen den 23 oktober 1998.
Denna text lämnar fältet fritt för industriell produktion av motsvarigheter till kakaosmör baserade på palmolja, vilka kostar långt mindre än kakao.
Antas denna text orsakas ett dramatiskt inkomstbortfall för de elva miljoner människor som försörjer sig på kakao i Västafrika och för samtliga producentregioner.
För att lättare få oss att svälja denna bittra mixtur har man ansträngt sig för att ge texten en social bismak, genom att påstå att det nu blir möjligt att försvara intressena för de fattigaste länder som producerar bassiasmör, såsom Mali och Burkina Faso.
Men det finns inga garantier när det gäller chokladindustrins bruk av illipeolja, som under alla omständigheter endast kan ersätta kakaosmöret med högst 50 procent.
Det här handlar om en i hög grad artificiell motsättning mellan kakao- och bassiasmörproducenter, mellan fattiga och ännu fattigare länder.
Detta förslag till direktiv ger framför allt uttryck för de multinationella chokladföretagens ståndpunkter, och när allt kommer omkring är det endast deras intressen som med säkerhet kommer att försvaras.
Jag kan således inte vara nöjd med det.
Därför stöder jag fullt ut de ändringsförslag som prioriterar de traditionella chokladtillverkarnas farhågor, konsumenternas intressen och framtiden för de miljoner bönder som producerar kakao.
. (FR) Jag vill först gratulera föredraganden till den uthållighet han har gett prov på i detta "chokladärende".
Jag skall kort erinra om de stora dragen i den här frågan.
1996 föreslog Europeiska kommissionen en ändring av direktivet från 1973, som beviljade Förenade kungariket, Irland och Danmark ett undantag från den gällande normen, vilket innebar att de kunde ersätta en del av kakaosmöret med andra vegetabiliska fetter, upp till 5 procent av den totala vikten.
I samband med att fler länder anslöt sig till unionen har de stater som tillåter andra vegetabiliska fetter än kakaosmör blivit sju, med Finland (som tillåter 10 procent), Österrike, Portugal och Sverige.
De åtta andra förbjuder det (Belgien, Frankrike, Grekland, Italien, Luxemburg, Nederländerna, Spanien, Tyskland).
Förslaget i fråga syftar således till att ge medlemsstaterna i allmänhet möjlighet att tillåta andra vegetabiliska fetter än kakaosmör i chokladprodukter, med max 5 procent av den slutliga produktens totala vikt.
Detta väckte givetvis stundtals stormiga debatter, och framför allt återupplivades konsumenternas berättigade oro.
Konsumenterna, som för några år sedan kände sig särskilt hotade av detta, då Europa försökte påtvinga oss "europrodukter" med hjälp av harmoniseringsdirektiv, har nu visat sin vilja att försvara sina kulinariska traditioner.
En räddningsaktion har tagit form, med syftet att främja såväl kvalitet som mångfald på livsmedelsområdet.
I det här ärendet kan man inte bestrida att de medlemsstater som använder vegetabiliska fetter i stället för kakao har rätt att saluföra sina produkter, det som återstår att ta reda på är om det är legitimt att saluföra dem under beteckningen "choklad".
Det faktum att andra vegetabiliska fetter ersätter kakaosmör väcker frågan om att skydda chokladens beskaffenhet.
Vi måste därför styra denna marknad med tillräckliga garantier, givetvis för konsumenterna, men också för kakaoproducenterna.
Vi måste kräva:
en analysmetod som gör det möjligt att fastställa den exakta mängden andra vegetabiliska fetter än kakaosmör, vilket Europeiska kommissionen inte hade föreskrivit.
Detta krav har tyvärr inte införlivats i rådets gemensamma ståndpunkt, men jag anser fortfarande att det är en nödvändig förutsättning för att regeln om 5 procent skall respekteras.
en mycket tydlig märkning för konsumenternas del, så att de kan göra sina inköp med full sakkännedom,
att beteckningen "kvalitetschoklad " skall begränsas till de produkter som innehåller kakaosmör,
att de vegetabiliska ersättningsfetterna skall begränsas till tropiska fetter som inte utvinns genom bruk av enzymiska framställningsprocesser och som inte är ett resultat av genetisk ingenjörskonst,
en bedömning av vilka konsekvenser denna åtgärd får för utvecklingsländernas kakaoexport.
Jag skriver helt och hållet under på de ändringsförslag som föredraganden har ingivit.
Jag är faktiskt en konsument som är mån om den traditionella chokladens kvalitet och smak.
Jag anser för övrigt att konsumentskyddspolitiken, som upphöjts till ett politikområde inom gemenskapen, inte kan sammanfattas med livsmedelssäkerhet och hälsoskydd.
Den måste syfta till att främja livsmedel med kvalitet, vilket ingår i en mer allmän filosofi, nämligen livskvalitet!
.
(FR) Detta förslag till direktiv från 1996 går inom ramen för genomförandet av den inre marknaden, och kommissionen ger därmed medlemsstaterna rätten att tillåta annat vegetabiliskt fett än kakaosmör i chokladvaror, med max 5 procent av den slutliga produktens totala vikt.
Förslaget föreskriver också att de chokladvaror som innehåller vegetabiliska fetter skall kunna saluföras i alla medlemsstater, under förutsättning att produkten förses med en innehållsförteckning.
I likhet med föredraganden anser jag att vi bör återgå till parlamentets första behandling från 1997 och inte tillåta denna tillsats och saluföring.
Jag anser fortfarande att man måste begränsa beteckningen "kvalitetschoklad" till de chokladvaror som inte innehåller vegetabiliska ersättningsfetter och att man bör förorda en studie om konsekvenserna för utvecklingsländernas kakaoexport, och slutligen önskar jag fortfarande en tydlig och noggrann märkning för konsumenterna.

Detta är en principiell ståndpunkt som är svår att förhandla om, eftersom det handlar om försvaret av kvalitetsprodukter och de konsumenter som vi alla är.
Därför uppmanar jag kammaren att rösta för föredragandens ändringsförslag, och därigenom uttala sig mot ståndpunkten från utskottet för miljö, folkhälsa och konsumentpolitik.
. (FR) Det här är upp- och nedvända världen.
I ett Europa som skriker ut sin vilja att skydda konsumenten och som talar om kvalitets- och äkthetsmärken, har vi nu framför oss en gemensam ståndpunkt från rådet som hellre förvanskar en hittills kvalitativ produkt - choklad - än stöter sig med de multinationella livsmedelsföretagen.
Borde man förresten bli förvånad, eftersom samma Europa producerar galna kor, får med scrapie, dioxinförgiftade höns, importerar hormonbehandlat kött och genmodifierade spannmål?
Visserligen "informerar" man konsumenten om att den produkt som inhandlas är förvanskad. Men vilket hyckleri!
Vilken information! Med mycket små bokstäver och ett obegripligt språkbruk på förpackningens baksida.
Ni har för vana att göra vad som helst i era dogmers namn; fri rörlighet, fri konkurrens och frihandel.
Men för Guds skull, gör inte längre vad som helst med våra gastronomiska traditioner, våra kvalitetsprodukter och regionala varor.
Spela inte längre med livsmedel.
Det skulle vara ett verkligt framsteg.
Ni har säkert förstått det: mina kolleger i den samordnade europeiska högern och jag själv kommer att rösta för "nollalternativet", inga andra vegetabiliska fetter än kakaosmör i choklad.
. (FR) Hade ni trott det?
Mer än 25 år efter Europaparlamentets första debatt om choklad är jag återigen inblandad i en diskussion om den stora frågan som består i att ta reda på om en produkt kan kallas choklad om den inte uteslutande har framställts av kakaosmör.
I dag liksom för 25 år sedan splittrar frågan parlamentet i den utsträckning att min grupp inte har upprättat en omröstningslista och gruppdisciplinen inte gäller, vilket jag under liknande omständigheter tycker är mycket bra.
Jag kunde således uttala mig fritt för den lösning som jag tyckte verkade bäst för dem som tillverkar riktig choklad, den choklad som tillfredsställer gourméer, som anser att en katt skall kallas katt och choklad choklad, så länge den faktiskt tillverkas av kakaosmör.
Jag beklagar verkligen att man inte har kunnat komma överens om den lösning som för mig föreföll mest rimlig, nämligen att beteckningen "choklad" förbehålls de produkter som innehåller 100 procent vegetabiliska fetter utvunna av kakao, och att andra tillsatta vegetabiliska fetter skall vara tydligt angivna på den aktuella produktens förpackning, för att informera och inte vilseleda konsumenten, givetvis under förutsättning att man garanterar att dessa produkter får saluföras på den inre marknaden.
När det gäller choklad såväl som andra områden, finns det olika kulturer och traditioner, det vet vi.
Alla smaker finns i naturen.
Vid sidan av aspekten "produktens smak och kvalitet", finns självklart aspekten "utvecklingspolitik".
De associerade länderna, AVS-länderna, fruktar inkomstförluster på ungefär 160 miljoner dollar om våra stora industriella tillverkare skulle komma att använda andra vegetabiliska fetter upp till 5 procent, en siffra som har slagits fast men som inte går att kontrollera.
Eftersom saker och ting ser ut som de gör, hade jag föredragit att den gemensamma ståndpunkten förkastades, på samma sätt som jag föredrar en god traditionell choklad framför en industriellt tillverkad produkt som inte går att kontrollera.
Tyvärr har en liten majoritet inom parlamentet inte uttalat sig på ett sådant sätt att konsumenterna skall kunna njuta av god och äkta choklad.
.
(PT) Vi avvisar på förhand principen om en allmän tillåtlighet för alla medlemsstater, av chokladframställning med en annan fetthalt än kakaosmörets.
Detta av skäl som handlar om skyddet för de kakaoproducerande ländernas legitima intressen och även försvaret för konsumenterna.
Det är klart att en sådan åtgärd oundvikligen får negativa konsekvenser för de kakaoproducerande länderna, till vilket kan läggas, som avgörande skäl för vår ståndpunkt, att man inte ens överväger en studie om åtgärdens konsekvenser för de kakaoproducerande utvecklingsländerna.
Emellertid utgör fastställandet av en gräns på fem procent för andra vegetabiliska fetter - ej kakaosmör - av chokladtillverkning av ännu en prejudicerande fara då det på sikt kan leda till, inte bara ett användande högre procent än vad som nu har beslutats, utan kan också öppna portarna i framtiden för en tillverkning av choklad med andra fettyper, inklusive, och inom gränsen, genetiskt modifierade fetter.
Det är alltså klart att vi måste fastställa en analysmetod som gör det möjligt att fastställa en effektiv och rigorös kvantitet av dessa fetter i chokladtillverkningen, förutom att kontrollera den icke obligatoriska märkningen som åtminstone på ett tydligt sätt skulle kunna skilja den genuina chokladen, som bara innehåller kakaosmör, från den som innehåller andra fetter.
. (FR) Detta direktiv förändrar själva definitionen av choklad, som vi anser bör tillverkas av kakaobönor och -smör.
Vi har inte rätt att vilseleda konsumenten genom att använda beteckningen choklad för produkter som inte behöver ha tillverkats av kakao.
Konsumenterna kräver en klar och tydlig information.
De står inte längre ut med att bli bedragna.
Dagens omröstning sträcker sig mycket längre än till problemet med choklad. Det är medborgarnas förtroende som står på spel.
Därför har jag röstat för samtliga ändringsförslag som syftar till att förbättra detta direktiv, vilka presenterades av utskottet för miljö, folkhälsa och konsumentfrågor.
. (DA) Grunden för välfärden i EU är konkurrensen.
Och syftet med att anta ett nytt direktiv om kakao och chokladvaror är just att förbättra konkurrensen i EU.
Vi måste vara mycket försiktiga när det gäller livsmedelspolitik och konsumentskydd.
Men här är det inte tal om hälsa eller miljöskydd.
Här är det enbart tal om huruvida vi skall tillåta att det utan några hälsorisker skall få råda fri konkurrens i chokladbranschen, så att alla chokladproducenter kan sälja sin choklad i samtliga EU-länder, inte bara i de sju länder som tills vidare tillåter de omdiskuterade vegetabiliska fettämnena.
Från konsumenternas sida är det enbart en smakfråga.
Det kan därför inte vara riktigt att politikerna skall få avgöra vad konsumenterna skall ha rätt att välja mellan.
Varorna skall erbjudas, och det skall framgå vad de innehåller, och i övrigt får vi förlita oss på konsumenternas egen bedömningsförmåga.
Något annat kan vi absolut inte göra.
Konsumenterna kan säkert själva avgöra vad som smakar bäst!
När vi som i dag noterar ett betydande motstånd mot förslaget här i parlamentet, kan det inte uppfattas som annat än ett försök att bromsa konkurrensen från vissa chokladproducenters sida.
Om man ser varifrån motståndet kommer är det nämligen uppenbart att det tvärs över alla partigränser kommer främst från de länder som redan på förhand skyddar sin chokladindustri utifrån rådande bestämmelser.
.
(FR) Trots Paul Lannoyes lovvärda insatser har jag personligen inte röstat för den text vi nu behandlar, vilken syftar till att tillåta 5 procent vegetabiliska fetter i choklad, eftersom detta är urtypen för en europeisk förordning som möter oförståelse från medborgarnas sida och banar vägen för europeisk skepticism.
Trots att en förpliktelse om en klar och otvetydig märkning hade varit tillräckligt för att alla typer av choklad som finns i Europa skall kunna saluföras, föreslår man oss en av dessa groteska kompromisser, som vi känner till hemligheten med: det kommer inte att bli 0 procent vegetabiliska fetter som i åtta av länderna och det kommer inte att bli 10 procent som i de andra, nej, man har huggit av vid 5 procent överallt i Europa! 5 procent vegetabiliska fetter, vilket givetvis är omöjligt att kontrollera.
Detta är en stor fördel för industrin, som snart kommer att översvämma marknaden med en billig efterbildning av choklad och för övrigt framkalla en prishöjning på äkta choklad, som kommer att ha upphöjts till en lyxprodukt för privilegierade konsumenter.
Kommer man i framtiden att harmonisera innehållet i ketchup, senap, charkuterier, ostar, öl eller pizza i den inre marknadens namn, i syfte att främja en enhetlig smak enkom för att underlätta livsmedelsbranschens "business"?
Även om det med omsorg om folkhälsan är berättigat att utfärda lagar om produkters tillverkningsmetoder och spårbarhet, är det inte motiverat att påtvinga hela Europa en gastronomisk "maokostym" och därigenom endast ta hänsyn till storindustrins intressen.
Trots att uppbyggnaden av den inre marknaden är ett sätt att stärka Europa i den internationella konkurrensen, får den inte upphöjas till en totalitär dogm och tränga in i vårt privatlivs alla dimensioner.
Särskilt gastronomins och de Europeiska matvanornas mångfald är en del av vårt arv och vår kultur, om det så beror på lokala specialiteter som står utanför den inre marknaden.
Européerna vill inte ha ett Europa med en standardiserad konsument som utfordras fritt på en stor likriktad inre marknad.
De förväntar sig stora politiska ambitioner av Europa, snarare än småaktiga och oviktiga förordningar.
. (FR) Det nya "chokladdirektivets" missöden illustrerar framför allt gemenskapens extremt tröga och långsamma lagstiftningsprocess.
Vid Europeiska rådets möte i Edinburgh 1992 lanserades idén om en "förenkling" av direktivet från 1973, men det var först 1996 som det ledde fram till ett förslag från kommissionen och först 1997 som parlamentet behandlade det för första gången.
Och det krävdes ytterligare nästan två och ett halvt år för rådet att fastställa en gemensam ståndpunkt, som vi i dag behandlar.
Ledde en så lång utarbetning åtminstone till en användbar text?
Svaret är klart negativt.
Det nya direktivet uppfyller inte någon nödvändighet.
Direktivet från 1973 definierade klart och tydligt, utan några som helst tvetydigheter, vad choklad är för något: en produkt som består av socker och kakao.
För att ta hänsyn till matvanorna i vissa länder i norr, föreskrevs ett antal undantag.
Situationen var således tillfredsställande.
Varför ändra på den?
Varför tar man i realiteten itu med att omstörta direktivet från 1973, med förevändningen att "förenkla" det?
Skulle gemenskapens regelverk därmed inte längre vara okränkbart?
I själva verket ändrar man på direktivets innehåll under påtryckningar från fem multinationella bolag (Nestlé, Suchard, Mars, Cadbury och Ferrero), som redan delar på 70 procent av den europeiska marknaden, men för vilka den nuvarande dubbla lagstiftningen fortfarande utgör ett hinder för produktionen.
En fabrik som har uppförts i Frankrike kan till exempel inte tillverka choklad som inte uppfyller de franska normerna, dvs. att choklad inte får innehålla andra vegetabiliska fetter än kakaosmör.
Men för dessa multinationella bolag handlar det framför allt om att minimera kostnaderna för sina råvaror. Om det så sker till priset av att chokladens innehåll förvanskas.
Kakaosmöret står för 8 till 9 procent av det totala priset för choklad.
Bassiasmöret är värt en tredjedel av priset för kakaosmör, och palmolja kostar tio gånger mindre.
Genom att anta en lista över ersättningar för kakaosmör och föreskriva en procentsats, öppnar det nya direktivet ett kryphål, och det är det centrala.
I framtiden räcker det med att öka denna procentenhet och exempelvis lägga till soja till de vegetabiliska fetter som föreslås i dag.
Bassiasmöret kommer då att ha spelat ut sin roll som alibi och de som producerar bassiasmör kommer att få känna av de effekter som kommer att drabba kakaoproducenterna i form av prissänkningar, på grund av ett direktiv där man helt försummar konsekvenserna i fråga om utveckling och cyniskt nog skjuter upp en konsekvensstudie på obestämd tid.
För att nå sina mål - att till ett lägre pris tillverka och sälja en falsk choklad under beteckningen choklad i hela unionen - har dessa multinationella bolag inte gett upp förrän undantagen från 1973 har blivit regel, med förakt för de mindre chokladtillverkarnas och kakaoproducenternas intressen.
Den gemensamma ståndpunkten uppfyller till fullo deras krav med förslaget att upphöja undantaget till en enhetlig och obligatorisk regel för samtliga 15 medlemsstater, ett undantag som motsvarade en livsmedelssed begränsad till vissa länder.
Höjer man på det sättet åtminstone krav- och kvalitetsnivån för samtliga medlemsstater?
Knappast.
Snarare motsatsen.
Anpassningen sker som vanligt efter den minsta gemensamma nämnaren.
Det som generaliseras är en lägre grad av kvalitet för att man slutligen skall kunna införa en standardiserad europeisk smak, till nackdel för kvaliteten på smaken.
Och ansvaret för kvalitetsbeviset åligger paradoxalt nog den traditionelle chokladtillverkaren som - om han nu blir trygg av detta - inte är förbjuden att ange att han inte har tillsatt andra vegetabiliska fetter än kakaosmör!!!
Gör den nya texten åtminstone det möjligt för konsumenten att med lätthet skilja på äkta och falsk choklad?
Nej, direktivets text är en oärlig text, eftersom det föreskriver möjligheten att i framställningen av choklad tillsätta en ytterst precis andel (5 procent) andra vegetabiliska fetter än kakaosmör, samtidigt som var och en vet att vi inte förfogar över någon tillförlitlig analysmetod för att kontrollera detta.
Kommissionen fastställer således en procentenhet som den vet är omöjlig att kontrollera.
Detta kallas bedrägeri.
Texten innehåller också oärliga bestämmelser i fråga om märkning.
Vid första behandlingen antog parlamentet lämpligt nog, på Paul Lannoyes initiativ, ett ändringsförslag som föreskrev en skyldighet att på produktens framsida klart och läsbart ange att varan innehåller andra vegetabiliska fetter än kakaosmör.
Rådet godtog inte detta ändringsförslag och konsumenten kommer därför inte att få korrekt information.
I alla länder och för alla konsumenter som månar om äkta choklad, kommer choklad numera att kunna täcka, och det fullt lagligt, en fullständigt förvanskad produkt.
Till fördel för en mekanism inom gemenskapen som ständigt leder till att var och ens ansvar urvattnas, ändrar man på detta sätt definitionen på en grundläggande livsmedelsprodukt, med det enda syftet att låta ett antal multinationella bolag maximera sina vinster!
Chokladälskare, skänk era påskägg en andäktig njutning!
Det blir sista gången som ni kan vara försäkrade om att de har tillverkats av riktig och äkta choklad, chokladen innan den stora harmoniseringen.
Och efter chokladen, vems tur är det sedan?
- (FR) Märkning, när du håller oss...
Här har vi ett distinkt märke på europeisk nivå som vi önskar ge ny kraft.
Precis som det franska märket NF Environnement tillämpas det frivilligt, dvs. det är tillverkarnas uppgift att begära om det.
Det grundas på principen om en övergripande strategi, som tar hänsyn till produktens hela livscykel.
Alla nationella märken bör emellertid inte ställas i bakgrunden.
Konsumenter och köpare har sina egna koder och har fått ett förtroende för de logotyper som de känner till.
Viljan att tränga undan nationella logotyper skulle än en gång förvirra medborgaren som bor i Europeiska unionen och som är förlorad bland innehållsförteckningar, kvalitetsmärken, logotyper, referenser till regioner... en skog av anvisningar.
Man tror sig nästan ha en chokladkaka framför sig...
Eftersom vi är måna om att försvara de små och medelstora företagen när det gäller att få tillgång till gemenskapens miljömärke, vilket bör införas, ger vi vårt stöd till föredraganden.
.
(EN) Fru talman! Jag stöder helhjärtat Europas ansträngningar för att bli en ekovänlig kontinent.
Denna åtgärd är ytterligare ett bevis på EU:s åtagande att göra sin framtoning litet grönare.
Sedan 1992 har Euroblomman varit ett kännemärke för miljövänliga produkter, för allt från tvättmaskiner till skrivpapper.
Industrin ligger emellertid en bit efter konsumenterna i fråga om entusiasm för gröna varor.
Åtgärderna som ingår i denna treåriga strategi bör dock förhoppningsvis göra även tillverkarna intresserade.
I kampen för att rena vår planet har den brittiska labourregeringen, naturligtvis, gått i främsta ledet.
I Kyoto, till exempel, fick vice premiärminister John Prescott mot alla odds till stånd ett avtal om minskning av de globala utsläppen.
Storbritannien är redan på god väg att nå sitt mål att minska koldioxidutsläppen med 20 procent till år 2010.
Utan att nöja sig med det, har regeringen nyligen höjt målet till 60-70 procent till år 2050.
Denna kammare borde sporra andra medlemsstater att försöka följa Storbritanniens exempel.
De kommer att få en chans att anta utmaningen vid det kommande uppföljningskonferensen efter Kyoto i Haag i november.
Att skydda planeten innebär naturligtvis mycket mer än att bara rena atmosfären.
Det innebär att skydda den naturliga miljön även på marken.
Återigen går den brittiska labourregeringen i täten.
Till exempel kommer dess proposition nyligen om vilda djur att erbjuda ett bättre skydd för utrotningshotade arter än någonsin tidigare.
Dessutom kommer en "allemans"lagstiftning att ge den brittiska allmänheten friheten att njuta av och uppskatta vårt vackra landskap.
Fru talman! Samstämmiga åtgärder måste omedelbart vidtas på lokal, nationell och europeisk nivå för att rena våra marker, våra vatten och vår luft.
Euroblomman är bara en beståndsdel i den bredare miljöstrategi som är nödvändig för att rädda vår planet.
Våra medborgare vill se konkreta åtgärder.
De vill inte höra tomma ord från politikerna.
Genom att utnyttja potentialen i Euroblomman, kan vi alla bidra till en renare, grönare värld.
Andrabehandlingsrekommendation (A5-0056/2000) av Blokland
. (EN) Blokland tar med rätta upp allvarliga frågor beträffande avfallshanteringen, inklusive förbränningen.
Då jag kommer från ett land där man gräver ned över 90 procent av avfallet, drar jag slutsatsen att en lämpligt kontrollerad förbränning både är nödvändig och ofrånkomlig.
Den irländska regeringens engagemang för en seriös återanvändning och sortering av avfallet är långt ifrån påtagligt.
Avfallssortering, inbegripet användning av organiskt avfall till kompostering, måste prioriteras i varje avfallsstrategi.
. (FR) Frågan om avfall är en mycket komplex uppgift och lobbyismen är betydande.
Därför har Europeiska unionen antagit en övergripande strategi för att bemöta denna stora utmaning på miljö- och hälsoområdet.
Det direktiv vi debatterar i dag går inom ramen för den frågan, eftersom det syftar till att reglera värmebehandling av farligt och icke-farligt avfall.
Jag måste personligen säga att jag alltid har oroats av att se förbränning av farligt och icke-farligt avfall behandlas i samma lagstiftning.
Jag gav uttryck för mina farhågor redan vid första behandlingen.
En majoritet har beslutat om samförbränning, vilket inte tillfredsställer mig.
Därför kämpar jag i dag för att man skall vidta åtgärder för att garantera att utsläppsnormerna för farligt avfall inte försämras.
Alla vet att volymen avfall som skall förbrännas kommer att öka inom Europeiska unionen.
1990 förbrändes 31 miljoner ton kommunalt avfall, och siffran kommer att ligga över 56 miljoner det här året.
Det finns flera skäl till det, vilka har att göra med att volymen producerat avfall har ökat och att kvantiteten avfall som transporteras till soptippar har minskat.
Men man vet att avfallsförbränning förorsakar utsläpp av ämnen som allvarligt förorenar luften, jorden och vattnet, och som därmed är hälsovådliga.
De förorenande ämnen som släpps ut är både beroende av vilka avfall som behandlas och av vilken teknik som används för att behandla dem.
Därför är vi särskilt oroade över utsläpp av tungmetaller, dioxiner och furaner.
Debatten har särskilt tagit form kring samförbränningsanläggningar.
Jag vill erinra om att dessa anläggningar använder farligt avfall som bränsle för energialstring och tillverkning av materiella produkter.
Visserligen anger de tillämpliga bestämmelserna i direktivet att användningen av farligt avfall skall begränsas till maximalt 40 procent av de bränslen som används. Denna procentenhet är alltför hög!
Man bör tillämpa särskilt strikta kontrollnormer för den här typen av anläggningar och dessa normer bör vara lika strikta som dem som gäller för förbränningsugnar.
För övrigt vill jag insistera på det faktum att ett utbrett utnyttjande av farligt avfall inte bör få oss att finna oss i produktionen av den typen av avfall.
Det finns faktiskt en synnerligen stor risk för att vi i morgon får höra att man har investerat i samförbränningsanläggningar och att man nu måste få dem att förränta sig!
Jag vänder mig redan nu med bestämdhet mot de argument som kommer att leda till en ökad volym transporter av farligt avfall, med alla de risker som det innebär för miljön och säkerheten.
Samtidigt som jag sammanfattningsvis vill erinra om att man måste bestraffa överträdelser och att man måste hjälpa de myndigheter vilkas förbränningsugnar uppfyller normerna, måste man insistera på det faktum att vår prioritet är och bör förbli att förebygga produktion av avfall, vare sig det är farligt eller inte.
. (EN) Europeiska unionen har under de senaste åren gått i främsta ledet i fråga om att utarbeta nya strategier för avfallshantering.
Målet med det direktiv som vi diskuterar här i dag är faktiskt att minska förbränningens negativa effekter på miljön och på människors hälsa genom att betydligt minska utsläppsnivåerna för flera av de värsta luftföroreningarna.
Med direktivet eftersträvar man även att kontrollera avfallsdumpningen i våra vattensystem.
Detta betänkande ligger nu framför oss i den andra behandlingen.
Jag noterar att en av rekommendationerna från Europeiska rådet är att om en anläggningsoperatör som bränner icke-farligt avfall avser att börja bränna farligt avfall, måste han först erhålla ett integrerat tillstånd för förebyggande och kontroll av föroreningar.
Jag tycker att detta är ett särskilt förnuftigt förslag.
Det är mycket viktigt att Europeiska unionen är mycket aktiv i fråga om att få nya förslag om avfallshantering på plats.
I Europa genereras ett kilo avfall per person och dag.
Två miljarder ton avfall genereras varje år inom EU.
Europeiska unionen är på det klara med en aspekt av vårt avfallshanteringsproblem.
Framtiden för avfallshanteringen ligger inte i att lokala myndigheter runt om i landet söker efter nya platser för jordtäckta soptippar.
Det finns en allmänt växande medvetenhet om de jordtäckta soptipparnas miljöpåverkan.
Det kommer inte att räcka med mindre än en övergripande omsvängning från användning av jordtäckta soptippar till mer helhetliga avfallshanteringsstrategier.
Europeiska unionen stöder fullständigt de stränga, ambitiösa men uppnåeliga mål för återvinning och återanvändning som den irländska regeringen har fastställt.
Dessa mål, som skall nås under de kommande femton åren, inbegriper följande:
· Att 50 procent av den totala mängd hushållsavfall skall tas om hand på annat sätt än genom deponering.
· Att den mängd biologiskt nedbrytbart avfall som i dag läggs i jordtäckta soptippar skall minskas med minst 65 procent.
· Att avfallshanteringsanläggningar med miljövänlig teknik som kan ta hand om upp till 300 000 ton biologiskt nedbrytbart avfall årligen skall utvecklas.
Alla dessa åtgärder speglar en ändrad allmän opinion i frågan om avfallshantering.
De jordtäckta soptipparnas tid närmar sig sitt slut, och de måste ersättas av mer miljövänliga tekniker.
Det finns ett enhälligt stöd för denna syn i Europeiska unionens alla femton medlemsstater.
.
(FR) Den imponerande mängden avfall som genereras av våra industrialiserade urbana samhällen utgör otvivelaktigt en av de stora utmaningar som Europeiska unionen måste anta under det 21:a århundradet: planeten drunknar gradvis och omärkligt och varje år är det inte mindre än 2 000 miljoner ton avfall som produceras av medlemsstaterna i vår gemenskap.

Under dessa omständigheter är det otänkbart att se på avfallshantering enligt lagen om minsta möjliga direktkostnader: den blomstrande industri (tiotusentals arbetstillfällen, miljarder euro) som faktiskt breder ut sig utifrån detta växandebehov kommer utan tvivel att behöva uppfinna mycket för att fullgöra sitt uppdrag på ett korrekt sätt, bland annat genom att undvika att i sin tur förorena med upparbetning som täckmantel: förbränningen släpper ut partiklar av tungmetaller och dioxiner i luften, reningen genererar icke-önskvärda restprodukter och vissa återanvända material har inte funnit sin marknad.
Det bästa möjliga skyddet för miljön och hälsan förutsätter således viktiga framsteg som bör förverkligas genom lagstiftning om avfallshantering, men denna lagstiftning är fortfarande långtifrån införlivad, enligt en färsk rapport från kommissionen.

Det finns därför anledning att driva medlemsstaterna och deras industrier till att snabbt göra de anpassningar som krävs - för staternas del att anpassa den nationella lagstiftningen till försiktighetsprincipen och miljöskyddet, och för industriernas del att anpassa deras tekniker för att bli av med och inte förflytta föroreningsproblemet - men samtidigt vore det klokt om Europaparlamentet skisserade realistiska vägar mot mål som kan uppnås, i stället för att låta sig ryckas med av lyriska böjelser och idealistiska formuleringar till förfång för dess trovärdighet: när det gäller miljö är det genom att gå via det direkt möjliga som man behåller möjligheten att nå det hållbart önskvärda.

Därför har UEN-gruppen inte stött de ändringsförslag som är omöjliga att tillämpa i våra stater och vilkas förutsägbara ekonomiska konsekvenser skulle visa sig vara mycket ödesdigra.
I övrigt hoppas jag, även i egenskap av lokal förtroendevald, att en sammanslagning och förenkling av gemenskapens direktiv skall lätta upp och tydliggöra den regelordning som regionala planer för avfallshantering skall förhålla sig till.
Antagandet av detta direktiv om avfallsförbränning, som kommer att tillämpas från år 2005, förbättrar på ett avsevärt sätt den nuvarande ramen för avfallshantering i Europa och främjar mycket viktiga kriterier som folkhälsan och försvaret för medborgarnas rättigheter.
Om detta direktiv trädde i kraft omedelbart, vilket tyvärr sker först år 2005, skulle det göra praktiskt taget omöjliggöra för den portugisiska regeringen att fortsätta sin samförbränningsstrategi.
I vilket fall som helst, då det är ett direktiv som sätter upp höga tekniska, juridiska och processuella restriktioner för alla förbränningsprocesser och samförbränningsprocesser i Europa, kommer det att visa tydligare att den strategi Portugal följer är djupt felaktig.
Så att även om det vore min önskan att vi hade kunnat införa ännu hårdare restriktioner för förbrännings- och samförbränningsprocesserna kan jag inte låta bli att gratulera till de uppnådda resultaten, eftersom detta direktiv:
1 - Fastställer hårdare gränsvärden för utsläpp, främst av koloxider och stoft.
2 - Jämför, förbränningsanläggningar och samförbränningsanläggningar på gränsvärdesnivå,, och avslutar undantagen som de senare hade.
3 - Anger, utan någon mån av tvivel att förbränning och samförbränning bara får användas som sista utväg, efter att alla andra tekniska möjligheter har uttömts.
4 - Fastställer mycket stränga villkor för den allmänna avfallshanteringen, för förbrännings- och samförbränningsanläggningarnas placering och storlek, som skall uppfyllas innan tillstånd ges för någon anläggning.
5 - Utökar befogenheterna för behöriga myndigheter att ingripa om anläggningarna inte skulle uppfylla gränsvärdena.
6 - Minskar drastiskt möjligheten att använda avfall från samförbränning och förbränning främst i civilt byggnadsmaterial.
7 - Inför kontinuerliga obligatoriska dioxinmätningar för förbrännings- och samförbränningsprocesser.
8 - Utökar medborgarnas medverkan i beslutsprocessen angående anläggningarnas placering.
9 - Inför en obligatorisk publicering av årliga miljörapporter med redovisning av resultat angående uppfyllande av gränsvärdena.
10 - Begränsar påtagligt befintliga dispenser för anläggningar i cementugnar.
11 - Fastställer, för första gången, ett gränsvärde för ammoniakutsläpp (NH)3), med tanke på den försurning detta kemiska ämne leder till i atmosfären.
. (FR) Förslaget till direktiv om avfallsförbränning är ett komplext och tekniskt ärende, vars såväl miljörelaterade och ekonomiska konsekvenser noggrant måste avvägas.
Efter första behandlingen satte Europaparlamentet i hög grad sin prägel på debatterna genom att föreslå en sammanslagning av de två direktiven om förbränning av hushållsavfall och förbränning av farligt avfall.
I dag anser jag att den gemensamma ståndpunkt som rådet har presenterat för oss är en bra kompromiss, som jag kan skriva under på.
Jag skulle ändå vilja ta upp en särskild punkt, nämligen samförbränning i cementugnar, och därmed motivera min negativa röst till två ändringsförslag.
Å ena sidan första delen av ändringsförslag 25 i bilaga II, där man fastställer utsläppsgränsvärden för cementindustrin, särskilt värdet på 15 mg/m3 för stoft.
De flesta medlemsstater har i dag gränsvärden på 50 mg/m3.
I en nyligen genomförd analys av kostnader och vinster har kommissionen kommit fram till att värden på 30 mg/m3 är den bästa kompromissen.
Att införa normer på 15 mg/m3 skulle medföra en orimlig miljökostnad och skulle inte vara lönsam.
Och å andra sidan ändringsförslag 14 om definitionen av kommunalt avfall, där man återinför en definition av blandat kommunalt avfall, samtidigt som en sådan redan finns i artikel 3.3.
En dålig tolkning av denna artikel skulle kunna leda till att man inte använder sig av kommunalt avfall i cementugnar. Men just den här typen av behandling föreskrivs i flera offentliga myndigheters avfallsplaner.
Denna omröstning fjärmar mig inte från min miljöhänsyn, eftersom samförbränning i cementugnar inte är särskilt miljöskadligt: cementugnar är i själva verket underställda strikta utsläppsregler.
Dessutom är samförbränningen ibland en viktig del av vissa staters eller regioners avfallspolitik som har acceptabla ekonomiska och miljömässiga villkor.
. Att skärpa reglerna för förbränningsanläggningar är i hög grad önskvärt.
Det är dock tveksamt om man bör uppställa samma typ av regler för anläggningar ämnade för osorterat avfall som för anläggningar som endast är avsedda att hantera vissa avfallsfraktioner, dvs. avfall som är sorterat.
Anläggningar för osorterat avfall kräver mer avancerad utrustning.
När dylika krav uppställs för alla typer av förbränningsanläggningar, kan effekten bli att sopsortering motverkas och att återvinning och återanvändning försvåras, inklusive kompostering av det organiska avfallet.
Vi svenska kristdemokrater vill därför uppmana kommissionen att noga beakta dessa synpunkter under det fortsatta arbetet med sop- och avfallsfrågor.
.
(FR) Det är i egenskap av borgmästare som jag har studerat detta betänkande, eftersom kommissionens förslag huvudsakligen avser en förstärkning av den gällande lagstiftningen om förbränning av kommunalt avfall, något som i förbigående visar hur nyttigt det är för en ledamot i Europaparlamentet att kunna utöva det mycket komplementära mandatet som borgmästare, en möjlighet som den nuvarande franska regeringen har för avsikt att förbjuda oss på ett såväl orättmätigt som absurt sätt, för det ligger inte i någons intresse att koppla bort parlamentsledamöterna från samhället i övrigt.

Direktivets mål är lovvärt: det gäller att förhindra och minska de negativa effekterna av förbränning och samförbränning av avfall.
Men vi kan inte stödja det förslag som syftar till att samtliga anläggningar skall lyda under samma normer.
Det är inte på det sättet som vi kommer att kunna behandla frågan om förbränningsanläggningarnas överkapacitet i Europa.
Föredraganden medger detta: vissa typer av avfall är lättare att behandla inom en samförbränningsanläggning.
Vi anser att vissa av de ändringar som föreslås i den gemensamma ståndpunkten i realiteten riskerar att störa moderniseringen av befintliga anläggningar och att bestraffa samförbränning av farligt avfall i cementugnar, vilket i huvudsak rör Frankrike och Belgien.
I fråga om kommunalt avfall vill jag formulera flera synpunkter.
För det första är det inte lämpligt att skapa förvirring när det gäller definitionen av "blandat kommunalt avfall" i samband med samförbränning.
Att sammanblanda "delvis separerat avfall" med "obehandlat blandat kommunalt avfall", som i ändringsförslag 14, riskerar att påverka avfallssorteringen, som vi försöker utveckla och som ger upphov till restprodukter eller fraktioner som kan samförbrännas.
Om man å andra sidan ändrade artikel 7.4 och tog bort beteckningen "obehandlat" från kommunalt avfall, skulle det innebära att man förbjöd samförbränning av fraktioner sorterat kommunalt avfall (papper, kartonger...) som inte skulle kunna återanvändas om de inte samlades in separat.
Vi kan slutligen inte acceptera sänkningen av tröskeln på sex ton per timme - befintliga förbränningsanläggningar ovan denna tröskel skall underställas ett gränsvärde för utsläpp i luften med 200 mg/m3 för NOx - eftersom de lokala myndigheternas planering för att anpassa befintlig utrustning genomförs enligt denna tröskel (se bilaga V a).

Även om vi vet att förbränning inte är en perfekt lösning, utgör det ett viktigt framsteg för många kommuner, som för övrigt har gått med på att göra stora investeringar för att utveckla en modern kommunal serviceförvaltning i fråga om hushållsavfall och sammanpressat avfall.
Det måste man ta hänsyn till även om man givetvis måste fortsätta att reflektera och forska.
Avfallshanteringsindustrin kommer utan tvivel att behöva genomföra stora förändringar i framtiden för att undvika att i sin tur orsaka föroreningar.
Vi måste följaktligen utveckla bredare strategier för avfallshantering och aktivt gynna forskning och utveckling inom detta ytterst viktiga område för våra lokala myndigheters liv och framtid.
. (EN) Det är i mina ögon obegripligt, med tanke på hans UKIP-allierades anti-Brysselhysteri, att Blokland har lyckats framställa ett sådant överreglerat monster till betänkande.
Men dessa förslag kommer åtminstone att göra det möjligt att bli av med det antieuropeiska avfall som Blokland och UKIP torgför på ett miljövänligt sätt.
Målet med dessa förslag är att förbättra luftkvaliteten och skydda människors hälsa.
Förbränning är ofta den effektivaste och säkraste metoden att ta hand om avfallet.
Ibland kan emellertid farliga kemikalier, som till exempel dioxiner, frigöras vid förbränningen.
Det är därför absolut nödvändigt att dessa biprodukter övervakas och hindras från att komma ut i miljön.
Tekniken för att rena gaser från förbränningsanläggningar finns redan.
Vi måste bara se till att den används.
De förnuftiga åtgärder som kommissionen har föreslagit bör uppmuntra användningen av denna teknik.
Jag tycker att UKIP:s skenhelighet är häpnadsväckande.
Jag uppmanar UKIP att förklara för sina egna anhängare hur de kan vara allierade med en sådan uppenbar anhängare av EU-styrd överreglering.
Medan de ger sig ut för att vara motståndare till eurokrati, är det utan tvekan i själva verket anhängare till eurokrati.
Jag fruktar att det kommer att vara en enkel match att städa upp miljön jämfört med uppgiften att övertala UKIP att städa upp i sitt eget hus.
Förlorarna kommer tyvärr att vara våra medborgare.
. (FR) Att döma av de gamla romarnas texter skapade avfallselimineringen problem redan i det antika Rom, även om deras avfall senare har gjort generationer arkeologer lyckliga.
På den tiden var de flesta avfallen biologiskt nedbrytbara, vilket är långt ifrån fallet i dag.
Vi har talat om choklad.
Här har vi således ett konkret sätt att illustrera följande fråga; en chokladförpacknings väg från soptunnan på förbränningsfabriken till upptäckten att det produceras giftiga gaser vid förbränningen av aluminiumfolien.
När det gäller avfallshantering konfronteras vi med en mycket viktig utmaning.
Trots det tror jag att vissa länder inte är förberedda för detta, varken materiellt eller intellektuellt.
I dag ansvarar 300 förbränningsanläggningar för en tredjedel av de hushållsavfall och sammanpressat avfall som behandlas av den franska parken med elimineringsanläggningar.
Förbränningen genererar förorenande utsläpp: stoff, metaller och dioxiner som det är nödvändigt att kontrollera, vilket sker tack vare ett rökgassystem.
Bestämmelserna om utsläppsbegränsning har gradvis stärkts.
Självklart krävs det åtgärder för att regler skall respekteras, eftersom man måste skydda hälsa och miljö, men när det gäller samförbränning vill vi inte att tillämpningsområdet och definitionen av samförbränningsanläggningar ändras.
Vi måste akta oss för att befästa vissa av dessa bestämmelser och göra andra för invecklade, och därigenom väcka misstro gentemot den europeiska miljölagstiftningen, som förespråkar en sak och sedan en annan, vilket försätter vissa yrkesgrupper och industrier i osäkerhet.
Genom att förändra den lagstiftning som tillämpas på samförbränning eller specifik behandling av farligt avfall, riskerar man å andra sidan att skapa snedvridna kostnader, kanske till och med en omotiverad "avfallsturism".
Det föreligger en verklig risk för att en sektor gynnas framför andra på grund av dåligt anpassade gränsvärden, samtidigt som vi behöver fyra förbränningssektorer: den som är specialiserad på farligt avfall, icke-farligt avfall, samförbränning respektive förbränning i anpassade förbränningsanläggningar.
Jag vill fästa mina kollegers uppmärksamhet på en annan punkt, som visserligen är sekundär.
Men enligt min mening krävs det informationsinsatser till följd av sammanslagningen av dessa direktiv.
Folk har faktiskt intrycket att specialavfall, farligt avfall, icke-farligt avfall, kommunalt avfall; allt blandas och behandlas gemensamt i samma ugn på samma anläggning.
För dem framstår avfallssortering därför som något onödigt.
Det krävs således ett verkligt informations- och förklaringsarbete.
Betänkande (A5-0062/2000) av Davies
. (FR) I denna debatt om luftkvalitet diskuterar vi, med utgångspunkt i Daviesbetänkandet, problemet med ozon i luften.
Alla specialister är överens: det är absolut nödvändigt att höja normerna för luftkvalitet för att medborgare i hela Europeiska unionen skall skyddas effektivt mot de risker som ozon i luften medför för hälsan.
Ozonens effekter för hälsan är varierande: irritation i ögon, näsa och hals, problem i luftvägarna, hosta och huvudvärk.
Ozonet förorsakar även astmaanfall, nedsatt lungfunktion och ökade reaktioner i bronkerna.
På lång sikt kan det till och med orsaka ett för tidigt åldrande i lungorna.
Detta konstaterande är minst sagt skrämmande, och det är därför jag med största tillfredsställelse välkomnar detta förslag till direktiv!
Det syftar till att ändra den befintliga gemenskapslagstiftningen om ozon, i enlighet med kraven i rådets direktiv 96/62/EG om bedömning och förvaltning av luftkvaliteten.
Detta direktiv fastställer långsiktiga mål såväl som delmålvärden.
Det introducerar också en regelram som syftar till att skydda människors hälsa och miljön.
Slutligen uppmanas medlemsstaterna att övervaka ozonkoncentrationen liksom att meddela resultaten till allmänheten.
Direktivet kommer således att bli ett referensinstrument för ozonnivån i luften.
För att fastställa långsiktiga mål föreslår kommissionen att man skall använda de riktlinjer för luftkvalitet som antogs av Världshälsoorganisationen 1997.
Det främsta målet är att förhindra att dessa tak överskrids och därmed att undvika skadliga effekter för människors hälsa och miljö.
Men i kommissionens förslag finns inget datum då dessa tak skall förverkligas.
Det måste beklagas.
I första hand etableras målvärden.
Målet består i att så långt det är möjligt uppnå dem till år 2010.
Dessa värden grundas också på WTO:s riktlinjer, men man går med på att de kan överskridas ett visst antal dagar per år.
Det bör understrykas att kommissionens förslag inte beaktar de förändringar som skulle kunna bli följden av gemenskapens åtaganden i fråga om klimatförändringar.
Dessa föreskriver en minskning på 8 procent för växthusgaser.
Och skall dessa åtaganden respekteras, måste medlemsstaterna vara mer ambitiösa då det gäller målvärdena för minskade ozonnivåer.
Sammanfattningsvis är jag relativt nöjd med texten i detta förslag till direktiv, eftersom den utgör en viktig etapp för att förverkliga det huvudsakliga mål som har fastställts inom ramen för det femte handlingsprogrammet för miljön: att aldrig överskrida de kritiska nivåerna på ozon i luften.
Betänkande (A5-0063/2000) av Myller
. (FR) I dag debatterar vi ett lagstiftningsförslag som rör oss alla direkt, eftersom det syftar till att förbättra luftkvaliteten.
Det gäller ett förslag till direktiv om nationella utsläppstak för vissa luftföroreningar (ett direktiv som lyder under ramdirektivet om luftkvalitet).
Det går inom ramen för gemenskapens femte åtgärdsprogram för miljön.
Det främsta målet är att begränsa försurning, eutrofiering och bildandet av ozon för att bättre skydda miljön och människors hälsa mot de skadliga effekter som förorsakas av försurning, markeutrofiering och ozon i troposfären.
De tak som anges i denna text måste respekteras senast år 2010.
Med det perspektivet måste medlemsstaterna utarbeta program för att gradvis minska sina årliga nationella utsläpp och redovisa om detta för kommissionen före slutet av år 2002.
Programmen måste revideras och uppdateras år 2006.
De är också skyldiga att till år 2010 förbereda och regelbundet uppdatera förteckningar över utsläpp och nationella utsläppsprognoser för SO2, NOx, COV och NH3.
Dessa förteckningar och prognoser måste årligen överlämnas till kommissionen.
Föredraganden har lagt fram ändringsförslag som syftar till att stärka förslaget.
Hon föreslår bland annat att man bör fastställa striktare normer för utsläpp av de fyra förorenande ämnena i fråga.
Principiellt sett kan jag inte annat än ansluta mig till dessa förslag.
När det handlar om hälsa och miljö måste man visa sig ambitiös om man vill göra anspråk på att förbättra situationen.
Men att placera ribban för högt kan visa sig vara kontraproduktivt.
Det är därför jag för närvarande anser att det är bättre att hålla sig till de mål som har etablerats i internationella konventioner, i vetskap om att man kommer att kunna se över taken mot bakgrund av förverkligade mål.
För övrigt riktar betänkandet en begäran till kommissionen om att föreslå nya ändringsförslag till direktivet före år 2004.
På så sätt kan kommissionen se över de tak som fastställts i denna text, delmiljömålen och de nya åtgärder som vidtagits för att garantera att taken respekteras.
Dessa eventuella ändringar gör det möjligt att anta direktivet om tekniska och vetenskapliga framsteg samt att eventuellt nå målen år 2010.
Det är enligt min mening en bra kompromiss.
Föredraganden föreslår även att man bör fastställa måldatum då de fastslagna målen skall nås; det förefaller nödvändigt.
För utan en tidsfrist blir texterna alltför ofta avsiktsförklaringar som inte följs upp.
På samma sätt bör man snarast inrätta en regel om sanktioner att tillgripa för brott mot direktivets bestämmelser.
Vi är för att EU genom ramlagstiftning skapar fasta gränsvärden inom miljöområdet, då de flesta miljöproblem är generella och gränsöverskridande.
Medlemsländerna har olika traditioner och förutsättningar, varför de själva skall ansvara för genomförandet så att de gemensamma målen kan uppnås på ett fullgott sätt.
Vi har valt att rösta emot ändringsförslagen 16 och 17, eftersom dessa förslag på ett alltför generellt och onyanserat sätt befriar små medlemsländer från att behöva uppnå de fastlagda miljömålen.
Resolutionsförslag angående Europeiska rådet i Lissabon
.
(FR) Ambitionen om full sysselsättning, ett begrepp som åter kommer upp på dagordningen i takt med att en viss tillväxt har kommit tillbaka, är förvisso en lovvärd avsikt, men det kommer att bli svårt att uppnå utan att angripa arbetslöshetens verkliga orsaker.
Vi vet alla att det trots tillväxten inte skapas tillräckligt med arbetstillfällen i Europa.
De som skapas präglas också av osäkerhet, i synnerhet när de avser kvinnor och ungdomar.
Vi måste gå längre än till avsiktsförklaringar, hur positiva de än är.
Inför ytterst starka sociala förväntningar är det brådskande att fastställa mätbara och kontrollerbara mål.
Jag skulle verkligen önska att man åtar sig en förpliktelse mot bakgrund av de förslag som min grupp har formulerat i resolutionen, till exempel genom:
att lansera en process för en arbetstidsförkortning, utan vare sig lönesänkningar eller flexibilitet,
att revidera direktiven om europeiska företagsråd och kollektiva uppsägningar, i syfte att stärka arbetstagarnas och deras fackliga organisationers rättigheter och befogenheter, bland annat i händelse av företagsfusioner och omstruktureringar,
att på gemenskapsnivå inrätta en skatt på spekulativa kapitalrörelser och en förstärkt bekämpning av bedrägerier och skatteflykt.
Jag beklagar verkligen att man inte engagerar sig för en ny typ av hållbar utveckling, som grundas på en mer rättvis fördelning av rikedomar, en ökad köpkraft för hushållen och en stimulans av offentliga och sociala investeringar.
Av alla dessa skäl kommer vi inte att rösta för den gemensamma resolutionen.
.
(FR) Portugal, Europeiska unionens ordförandeland under första halvåret 2000, har beslutat att i slutet av denna månad anordna ett extra möte för Europeiska rådet i Lissabon, vilket skall koncentreras på följande problematik: "Sysselsättning, ekonomiska reformer och social sammanhållning - mot ett innovationens och kunskapens Europa".
Jag kan inte annat än att glädja mig åt ett sådant initiativ!
Arbetslösheten, fattigdomen och den sociala utslagning som följer därav är plågor som vi måste ta livtag på!
För det ändamålet förefaller det nödvändigt att utarbeta en konsekvent och framför allt samordnad strategi i alla medlemsstater!
Vi måste först och främst förse oss med ambitiösa mål.
De som räknas upp i det portugisiska ordförandeskapets dokument är: att återgå till full sysselsättning; en stabil tillväxt; en genuin social sammanhållning; lika möjligheter; att bekämpa fattigdomen.
Precis som rådets ordförande Guterres betonade, har vi haft förmågan att samordna vår ekonomiska politik för att ombesörja eurons införande.
Europeiska unionen måste nu anta utmaningen och gå tillväga på samma sätt genom att föreslå riktlinjer i sysselsättningspolitikens och den sociala integreringens tjänst!
Jag gläder mig också åt idén att slå fast kvantitativa mål och måttstockar att uppnå, bland annat för en årlig genomsnittlig tillväxt på EU-nivå (3 procent) och för sysselsättningsgraden (70 procent).
Som ett komplement anser jag det nödvändigt att inrätta ett öppet system för justering av resultaten, i syfte att bedöma medlemsstaternas förverkligade framsteg i förhållande till dessa mål, med hjälp av en öppen metod för inbördes utvärdering och samordning.
I ordförandeskapets dokument insisteras också på att det krävs en förstärkning av den sociala konvergensen och en modernisering av våra sociala trygghetssystem.
Den nödvändiga förutsättningen är givetvis en garanti om en hög sysselsättningsgrad.
Det förutsätter att det skapas arbetstillfällen, särskilt inom tjänstesektorn, men inte vilka arbeten som helst, utan arbeten med kvalitet.
Detta förutsätter också att sysselsättningen upprätthålls i Europa, samtidigt som den senaste tidens tendens har varit massiva och systematiska uppsägningar.
Det förutsätter att arbetskraften anpassar sig till den nya informationstekniken.
Jag skriver således till stor del under på det här programmet.
Jag hoppas att dessa mål kommer att ta sig uttryck i konkreta och ambitiösa mål vid toppmötet i Lissabon, mål som kan tillmötesgå de europeiska medborgarnas legitima förväntningar!
. (EL) Ytterligare ett toppmöte, denna gång på initiativ av det portugisiska ordförandeskapet, ger, i namn av att "främja" förslag och åtgärder som stöder sysselsättningen och bekämpar arbetslösheten, sitt bidrag till intensifieringen och förstärkningen av den nyliberala och monetaristiska politik som är skyldig till dagens beklagliga situation, som går stick i stäv med varje social- och sysselsättningspolitik värd namnet och som leder till en dramatisk ökning av arbetslösheten, arbetsotryggheten olika former av diskriminering, den sociala utslagningen och fattigdomsutbredningen.
Det är en motsägelse, en ironi, en skenhelighet, det är en förolämpning för arbetstagarna att sänkta arbetskostnader, en fullständig avreglering och anpassning av arbetsmarknaden, en ökningen av de informella anställningsformerna - allt för att öka företagens konkurrenskraft - föreslås som åtgärder för att bemöta arbetslösheten.
Den fortsatta tron på och förstärkningen av stabilitetspakten, den prioritering som ges till de monetära konvergenskriterierna och socialpolitikens totala anpassning efter finansiella kriterier och krav är exakt de saker som först borde ändras och undanröjas, om vi skulle vilja tala om en verklig sysselsättningspolitik.
Beskattningen av de spekulativa kapitalrörelserna, avvecklingen av skatteparadisen, bekämpningen av bedrägerier och skatteflykt, omfördelningen av förmögenheter och löneinkomster, kontrollen av företagsstödet och ett omedelbart stopp för de åtgärder som underlättar omstruktureringar, sammanslagningar och företagsflyttar som leder till massavskedanden, utvecklandet av ett socialskydd som grundar sig på solidaritet och som är oberoende av kommersiella och ekonomiska intressen, skulle ha högsta prioritet om sysselsättningen verkligen befann sig i centrum för EU:s uppmärksamhet, i stället för, som nu, frågan hur man skall "sockra det beska pillret", för att vilseleda arbetstagarna och begränsa de sociala reaktionerna mot unionens arbetarfientliga och människofientliga ekonomiska och sociala politik.
Om målet var att höja arbetstagarnas levnadsstandard, att öka deras köpkraft och att få fram fasta anställningsplatser, skulle man öka de offentliga och sociala investeringarna, arbeta hårdare för lika möjligheter och bekämpa varje form av diskriminering som existerar i samband med tillträdet till sysselsättning och förhållandet mellan arbetsmarknadens parter, man skulle sätta stopp för den politik som grundar sig på privatiseringar, låga löner och brist på socialt skydd, flexibla och tillfälliga anställningsformer och en fortsatt utestängning av kvinnor, unga och handikappade från arbetsmarknaden.
Vad man vill uppnå med riktlinjerna för den ekonomiska och sociala politiken, vad som i själva verket eftersträvas för arbetstagarna, är emellertid en lägsta fattigdomsnivå och inte en lägsta välståndsnivå.
Välståndet är avsett för storkapitalet, som ser guld och gröna skogar öppna sig, vilket leder till att det blir ännu mer otyglat, att arbetsmarknaden, i namn av att man vill öka produktiviteten och konkurrenskraften, skakas om ytterligare, att grundläggande landvinningar och sociala rättigheter angrips allt hårdare och att uppfattningen att dagens (anti­)sociala stat bara måste tillhandahålla folket det allra nödvändigaste, på barmhärtighetsnivå, förs fram.
De över 60 miljoner människorna som är offer för långtidsarbetslöshet och social utslagning, men även de europeiska arbetstagarna i övrigt, har inte för avsikt att visa sig, som ni förtvivlat försöker övertala dem, "anpassningsbara", "solidariska", "fogliga" och "samarbetsvilliga" inför sådana alternativ.
Ni kommer att möte dem - olydiga, omedgörliga och orubbliga - när de kämpar för och begär heltidssysselsättning och fast sysselsättning, ett socialpolitikssystem som omfattar trygghet, hälsa, pension, skydd för de arbetslösa, reella lika möjligheter, högkvalitativ utbildningen och en verklig yrkesutbildning, ni kommer att möta dem när de kämpar för ett socialt, demokratiskt och solidariskt Europa, ett arbetstagarnas, ett människornas Europa.
Där kommer ni att möta även oss, när vi kämpar tillsammans med dem.
(Sammanträdet avbröts kl. 13.35 och återupptogs kl. 15.00.)
Mänskliga rättigheter, rasism, främlingsfientlighet och antisemitism (fortsättning)
Kära kolleger! Nästa punkt på föredragningslistan är fortsättningen på den gemensamma debatten om de fyra betänkanden som rör de mänskliga rättigheterna, rasism, främlingsfientlighet och antisemitism.
Fru talman, jag vill uttryckligen tacka Belder för hans betänkande.
Rasism, främlingsfientlighet och antisemitism är ett betungande problem även inom Europeiska unionen.
Att bekämpa dem hör till de gemensamma målen för nästan samtliga politiska grupper i detta parlament.
Parlamentet är villigt att på många olika områden förhålla sig diplomatiskt tillbakadraget, dock inte i denna fråga!
Det är också bra så.
Belder vet att utskottet och jag hade önskat att de specifika problemen i ansökarländerna hade nämnts uttryckligen.
I några ändringsförslag av Ludford försöker man rätta till detta. Jag kommer därför att ställa mig bakom dessa förslag.
Behandlingen av de sociala orsakerna till rasism i ansökarländerna samt av de ytterst betydelsefulla sociala och sysselsättningspolitiska följderna av en konsekvent antirasistisk politik tycks mig vara av alltför allmänt slag.
Att Belder var villig att tydligt ta upp frågan om antisemitism hör till de viktigaste resultaten av diskussionsprocessen. Tack också för det, herr Belder.
Tittar man igenom de skilda yttrandena från kommissionen, parlamentet, Europarådet och granskningsmyndigheten i Wien så blir man varse att antisemitismen återfinns som en viss och särskilt farlig form av rasism i många rubriker, dock enbart i rubrikerna.
Det saknas nästan helt och hållet analyser och särskilda program för att bekämpa den.
Vad gäller kommissionens program i ansökarländerna, herr kommissionär, måste man rentav helt utelämna "nästan".
Jag anser det vara en försummelse som inte kan accepteras och vänder mig speciellt till er i denna fråga.
Antisemitismen är tveklöst vida utbredd, den existerar ofta latent - ett förhållande som försvårar att man tar itu med den.
I förmiddags tvingades vi här i parlamentet uppleva en av dess vedervärdigaste former, när det urgamla påståendet att judarna själva vore skyldiga till antisemitismen upprepades.
Att ta itu med detta borde för oss och för kommissionen vara en särskild och mycket, mycket angelägen uppgift!
Fru talman! Rådets presentation av EU:s första årsrapport om mänskliga rättigheter var ett välkommet bidrag till den pågående debatten.
Jag välkomnar särskilt den information som rapporten innehåller om dialogen mellan EU och Kina om mänskliga rättigheter.
Samtidigt som denna dialog kan spela och spelar en roll för att förändra synen på människorättsliga frågor i Kina, kommer den bara att bära frukt om Europeiska unionen talar och handlar som en enhet.
Allt för ofta i det förflutna har EU-medlemsstater tillåt Kina att utöva utpressning mot dem.
Vid tidigare möten i FN:s kommission för mänskliga rättigheter i Genève, när somliga medlemsstater har tagit upp den skrämmande människorättsliga situationen i Kina, har de dragit sig tillbaka en efter en på grund av hot om handelssanktioner från Kinas sida.
Att kapitulera för Kina var både omoraliskt och fegt.
Det var omoraliskt att prioritera handelsintressen högre än de mänskliga rättigheterna, och det står i skarp kontrast mot vårt tillvägagångssätt när det gäller de bilaterala avtal som vi har med utvecklingsländer.
Det var dessutom fegt.
Historien har genomgående visat oss att det rätta är att stå upp mot översittare.
Försök att kompromissa tolkas alltid som svaghetstecken av översittare, och Kina är en sådan översittare.
Vi ser det i Kinas reaktion på den berättigade internationella oron över den människorättsliga situationen i landet.
Kina behandlar omvärldens åsikter med förakt.
Vi såg det återigen under Nationella folkkongressens möte i Beijing i förra veckan.
Landets krigiska ton mot Taiwan är oacceptabel och en direkt inblandning i Taiwans presidentval.
Dess arroganta behandling av Falun gong-anhängare och oliktänkande kan inte heller tolereras.
I Genève, liksom på andra platser, borde EU ta varje chans att på ett gemensamt sätt uttrycka sitt missnöje.
På samma gång som jag starkt stöder Kinas anslutning till Världshandelsorganisationen, borde vi låta Kina smaka på sin egen medicin.
Vi borde använda dessa förhandlingar som ett maktmedel, för att säkerställa att Kina inte bara lyssnar till EU:s oro över landets fortsatta kränkningar av de mänskliga rättigheterna, utan att det även vidtar åtgärder för att förbättra situationen.
Fru talman, mina kära kolleger! För att stärka skyddet av de mänskliga rättigheterna i unionen, är det viktigt att vi framför allt bryr oss om de svagaste, dvs. i första hand de fattigaste.
Den främsta kränkningen av de mänskliga rättigheterna är att inte låta var och en leva ett värdigt liv.
Vi bör vägledas aven respekt för individen och denna respekt bör innebära att individer och familjer inte får brytas ned av misär, att barn inte rycks från sina föräldrar på grund av misär, att den grundläggande föreningsrätten inte förvägras dem som inte ens har rätt till ett arbete.
Målet är att skapa livsvillkor som passar alla medborgare.
Var och en måste skyddas från fattigdom och utslagning.
Var och en har rätt till utbildning, kultur och hälsa.
Var och en har rätt till en värdig bostad och en inkomst som medger en skälig levnadsstandard.
Vi måste hävda att vi inte accepterar misären.
Vi måste hävda att var och en har rätt till fysisk och mental integritet och att denna integritet förutsätter en rätt till ett värdigt liv.
Skulle broderskapstanken kunna bli det 21:a århundradets nyckelbegrepp?
Behovet av drömmar är levande i varje mänsklig varelse, och det är broderskapet som i dag uttrycker kärnan i våra förväntningar för de fattigastes skull.
Det är broderskapet som ger solidariteten en mening, vilken förkastar utslagning och ensamhet och möjliggör en respekt för skillnader.
Det är broderskapet som bör genomsyra de fattigastes rättigheter.
Vårt sekel kommer att bli framstegens sekel, ett sekel då de allra galnaste utopier kommer att förverkligas.
Broderskapet ingår i dessa utopier, och det är tillsammans, mina kära kolleger, som vi kommer att förverkliga dem.
Fru talman, ärade ledamöter! Vi skall än en gång ägna en del av vår tid i kammaren åt ett av de ädlaste ämnena i vårt parlamentariska arbete, försvaret för de mänskliga rättigheterna, vilket uttryck de än tar sig och var i världen det än handlar om.
Jag vill gratulera ordförandeskapet till beslutet att diskutera dessa fyra betänkanden gemensamt.
Det är riktigt att vi inte har tid att ägna varje betänkande vederbörlig tid, men faktum är att vi inte, när vi diskuterar de mänskliga rättigheterna utanför - i övriga världen -, utesluter en seriös analys av vad som bör göras hos oss själva, på Europeiska unionens område.
Det är lyckligtvis sant att vi inte inom EU finner de grova orättvisa kränkningarna som vi bekymrar oss för i andra länder, men det är också så att vi även i våra medlemsstaterna måste förbättra respekten för dessa rättigheter, ekonomiska och sociala rättigheter, civila och politiska rättigheter, med särskild betoning på respekt för privatlivet och skydd av personuppgifter samt barns, kvinnors och invandrares rättigheter.
När det gäller polisvåld, våld i fängelserna och kampen mot rasism och främlingsfientlighet, återstår ännu mycket att göra.
När det gäller respekten för tredje land är det viktigt och angeläget att Europeiska unionen har en gemensam strategi som bör utarbetas av rådet med deltagande från detta parlament, och vilken konsekvent bör prägla Europeiska unionens alla politikområden, framför allt utvecklingssamarbetet.
Det är inte meningsfullt, att vi i realpolitikens namn, är mer krävande i en riktning än en annan, att vi bemöter vissa länder mer tillmötesgående än andra, och att vi fortsätter en samarbetspolitik med länder som inte respekterar människors grundläggande rättigheter, där rättsstaten inte fungerar och där allvarliga oegentligheter passerar utan straff.
Om vi fortsätter att politiskt och ekonomiskt stödja länder där detta sker, är vi medbrottslingar till regimer som inte respekterar de mänskliga rättigheterna och där vi verkligen kan fråga oss om gemenskapsstödet når den befolkning vars utveckling vi vill stödja, eller om det bara går till några av deras ledares flärd, rikedom och hemliga konton.
Fru talman!
Mina damer och herrar! Behåller man en smula fördomsfritt betraktande kan man konstatera att det i den breda huvudfåran med säkerhet inte finns det minsta spår av rasism i parlamentet.
Om man ändå tvistar om ett rasismbetänkande i detta parlament, så beror det inte på parlamentet utan snarare på betänkandet.
I betänkandet framförs t.ex. inte bara berömvärda saker om kampen mot rasismen, utan vissa ämnen tas upp som rösträtten för medborgare i tredje land i vissa länder eller rätten att bli tjänsteman - tillträdet till offentlig tjänst - frågor där man kan tycka vad man vill, något som dock inte har det minsta med rasism att göra.
Och just på dessa punkter blir detta betänkande också till ett ohederligt lappverk - det vill jag tydligt understryka.
Här tar man kampen mot rasismen, som vi alla är förpliktade att utkämpa, och gör den till ett smutsigt politiskt mynt som slumpas bort och missbrukas. Därför kan vi inte bifalla betänkandet i dess nuvarande form.
Jag är bestämt emot att man på detta sätt bagatelliserar rasismen, när man som sagt på detta sätt gör den till föremål för politiska dispyter.
Det är vår allvarliga kritik mot detta betänkande.
Alla är vi emot rasism. Alla lämnar vi vårt bidrag till kampen mot den.
Det borde finnas en bred majoritet för detta i parlamentet.
Det går ju inte an att en sida i kammaren ockuperar detta begrepp och för en politisk kamp därmed; i stället måste vi hålla fast vid att ett ämne som detta skall utformas så att alla kan godkänna det, vilket inte är fallet här.
Fru talman! Jag gratulerar de fyra föredragandena till deras arbete, framför allt baronessan Ludford, för att hon går vidare med arbete som jag, bland andra, hjälpte till att påbörja för nästan ett och ett halvt decennium sedan med den första undersökningskommittén om rasism och fascism i Europa, vars föredragande, faktiskt, var en framstående medlem i den kristdemokratiska gruppen och i Nea Dimokratia, Dimitrios Evregenis, om vars arbete Le Pen har sagt att han kommer att ta till alla till buds stående medel för att förhindra att det omsätts i handling.
Jag vill göra två kommentarer om betänkandena som vi har framför oss; en om Belders betänkande, som innehåller en version av ett ändringsförslag som jag har lagt fram angående behandlingen av de rysktalande minoriteterna i Estland och Lettland.
Jag anser att det hör hemma här.
Vad som hände för 15 år sedan i Österrike vara att Haider i själva verket förföljde den slovensktalande minoriteten där.
Väldigt få av oss ville stå upp och säga någonting då.
Vi måste tala om för esterna och letterna att om de fortsätter denna behandling, kommer deras utsikter att gå med i Europeiska unionen att minska avsevärt.
För det andra finns det till Ludfords betänkande en serie ändringsförslag som har lagts fram av kristdemokraterna och som hotar en serie punkter som ursprungligen fanns i Evregenis betänkande för 15 år sedan - och som då godkändes av kristdemokraterna - om ändringen av tjänsteföreskrifterna, för att göra det möjligt för medlemmar av etniska minoriteter att ingå i Europeiska gemenskapernas personal.
Vad jag inte förstår när det gäller rösträtt, när det gäller val av kandidater från etniska minoriteter, är om de inte har något institutionellt minne eller om, en mer beklaglig utveckling, deras politiska ståndpunkt har ändrats.
Fru talman! Jag liksom min grupp stöder med entusiasm Haarders betänkande om mänskliga rättigheter, eftersom vi där har funnit en mycket bra linje till vilket det finns många goda skäl.
Min grupp och jag har dock stora förbehåll mot Ludfordbetänkandet, därför att det under etiketten kamp mot rasism och främlingsfientlighet diskuteras åtskilliga politiska åtgärder som inte har någonting att göra med en analys och som inte har något att göra i detta betänkande; naturligtvis finns det där också många andra åtgärder vilka vi absolut ställer oss bakom.
Jag säger er också vilka punkter vi inte kan acceptera och varför.
Det är de punkter som ligger utanför den angivna tidsperioden för betänkandet 1997/98.
Och när Sarah Ludford menade att betänkandet skulle befatta sig med år 2000 måste hon ju ha kvaliteter som fjärrskådare, för det året ligger ju fortfarande framför oss.
För det andra vänder vi oss mot alla punkter som argumenterar mot den grundläggande principen om solidaritet.
Kollegan Nassauer har redan hänvisat till att man här kräver ingrepp i tjänstemannarätten.
Här måste man fråga författaren om hon har försökt att etablera sig som tjänsteman i t.ex.
Marocko. Sättet på vilket man antar tjänstemän i ett medlemsland är uteslutande en sak för det medlemslandet, och på samma sätt är det med polisen.
För det tredje tar man upp frågor som inte hör hemma i detta betänkande som t.ex. rösträtten för medborgare i tredje land vid Europaval eller kommunalval.
Denna senaste punkt är väldigt viktig för mig.
Jag som österrikare kan inte acceptera ett betänkande som på ett mycket okvalificerat sätt och högst orättfärdigt vänder sig mot mitt land, Österrike, och som uttryckligen välkomnar och stöder en partipolitiskt motiverad aktion och orättfärdiga bojkottåtgärder från de fjortons sida.
Det är åtgärder som i slutändan slår mot ungdomarna, näringslivet, sporten och befolkningen i mitt land Österrike. Sådant har ingenting att göra i betänkandet.
Betänkandet håller inte vad rubriken utlovar!
Fru talman! Tack herr Haarder för ett i grunden mycket fint arbete.
På en punkt måste jag däremot få säga att jag inte håller med föredraganden.
När jag läste den danska versionen av Haarders betänkande, trodde jag för ett ögonblick att Haarder hade blivit klokare med åren, och jag hade även noterat att det numera föreligger en dom från den danska högsta domstolen, som fastslår att så kallade "exklusiva avtal" inte strider mot de mänskliga rättigheterna.
Jag trodde och hoppades att jag skulle vara överens med Haarder i poängterandet av den enskildes rätt till medlemskap i fackliga föreningar.
Men när man läser betänkandet på andra språk, inser man att Haarder inte har blivit klokare, annars döljer han det väl.
I vissa otydliga formuleringar verkar det som att föredraganden fortsätter sitt korståg mot den danska modellen, som innebär att arbetstagaren och arbetsgivaren kan avtala att endast medlemmar i en viss fackförening får anställas inom en viss verksamhet.
Ingen berövas rätten till arbete, ingen berövas rätten att bli medlem i en fackförening, men enskilda individer kan inte dra nytta av omfattande arbetsmarknadsavtal utan att själva vara medlem i den fackförening som har ingått avtalen.
Haarder går längre än så i sitt angrepp, för han försöker indirekt stärka de fackföreningar som inte godkänner de kollektiva kampåtgärder som har bidragit till att skapa den välfärd och de mänskliga rättigheter som vi har ägnat hela dagen åt att debattera.
Fru talman! Ni har inte ropat upp Hernández Mollar, som hade bett mig hålla anförandet i hans namn.
Därför ber jag, fru talman, att ni ger mig Hernández Mollars två minuter, så att jag kan framföra hans bidrag och i anslutning till det de fyra minuter som jag har rätt till, om ni inte har något emot det.
Då övergår jag alltså till att framföra Hernández Mollars inlägg.
Ärade ledamöter, fru talman! En debatt om främlingsfientlighet och rasism är alltid en debatt med djupgående politiska och sociala konsekvenser.
Ludfords betänkande innehåller punkter som är högst godtagbara och som vilken demokrat som helst kan och bör ratificera, men det rymmer även andra punkter som sträcker sig bortom den politiska och även den juridiska stringensen.
Europeiskt medborgarskap är ett abstrakt begrepp som saknar juridisk potential.
Medlemsstaterna avgör medborgarnas politiska rättigheter i enlighet med sina egna demokratiska lagar, på samma sätt som sker i många av ursprungsländerna för de medborgare som emigrerar till europeiska länder.
Att kräva en politisk medverkan i de lokala, nationella och europeiska valen, eller till och med tillgången till offentliga poster för utländska medborgare i medlemsstaterna utan att ens föreslå principen om reciprocitet, är att passera gränsen för den politiska realismen och juridiska stringensen.
Ett förslag i det avseendet kan omöjligen godtas och därför ber jag Ludford dra tillbaka detta, så att vi kan rösta för hennes betänkande.
Främlingsfientlighet och rasism bekämpas genom utbildning, integrering på arbetsmarknaden och i samhället, genom att faktorer som boendemiljö, hälsa och samhällsservice uppmärksammas, men låt oss inte tillämpa en simpel demagogi i en fråga som i synnerhet kräver allvar och stringens.
Så långt Hernández Mollars inlägg.
Nu påbörjar jag mitt anförande, fru talman.
Förekomsten av en arsenal med grundläggande civila, ekonomiska, sociala och politiska rättigheter, som alla garanteras i författningen och av den offentliga makten, är en av de främsta faktorerna i den moderna västerländska civilisationen.
De olika stadgar och förklaringar om rättigheter som har stakat ut den europeiska amerikanska politiska historien till att börja med och sedan världshistorien är milstolpar som har förädlat mänsklighetens kollektiva tillvaro och med kristna värderingar och ljuset från upplysningstiden fört den framåt till dagens demokratiska ideal.
Europeiska unionen har alltid betraktat respekten för de mänskliga rättigheterna som en av grundtankarna som givit inspiration och man har snidat in dessa i titelbladet till de fördrag som upprättar gemenskapen.
Utan denna oåterkalleliga komponent för vår moraliska uppfattning av samhällsorganisationen skulle unionens existens vara utan betydelse, för bortsett från att bilda ett vidsträckt område med ekonomisk frihet, vill de femton medlemsländernas medborgare mer än något annat ge den övriga världen ett exempel på ett samvetsgrant iakttagande av dessa rättigheter.
Men denna bestämda och entydiga vilja bör utövas inom juridikens och i synnerhet förnuftets ramar.
De medborgare från stater som inte är medlemmar i unionen och som har sin lagliga hemvist i våra länder skall behandlas på samma villkor som medborgarna i medlemsstaterna, vad beträffar möjligheten till utbildning, hälsa och samhällsskydd.
Och detta med full respekt för deras religiösa övertygelse och kulturella särdrag.
Minsta antydan till rasism, intolerans eller främlingsfientlighet måste redan från början hejdas oavsett i vilken medlemsstat den uppstår.
En sak är de fast bosattas villkor i administrativ bemärkelse, en annan är medborgarnas politiska villkor.
Unionens medborgare är i politiskt avseende medborgare i vissa av medlemsstaterna, vilket ger dem rätt att engagera sig politiskt och i synnerhet att rösta i valen, att tillsättas på representativa poster genom val eller att få fast anställning inom den offentliga förvaltningen.
Det artificiella skapandet av ett europeiskt medborgarskap där de tidigare och oumbärliga villkoren för medborgaren i en medlemsstat ignoreras, skapandet av ett europeiskt medborgarskap som flyter ovanpå författningarna i de länder som utgör unionen, utan varken rättslig eller politisk grund, ett medborgarskap som förhastat tilldelas passinnehavare från tredje land, även om de skulle vara fast bosatta, orsakar förvirring och innebär en risk för kränkningar av rättigheterna för de femton medlemsstaternas inhemska befolkning.
Europeiska unionen måste vara ett område med ett generöst mottagande, ett område som är öppet för alla som kommer för att med sina insatser och sitt arbete bidra till det allmänna välståndet eller som söker asyl eller skydd till följd av förtryck eller förföljelse.
Men det politiska fulla medborgarskapet måste erhållas i enlighet med det som fastställs i lagstiftningen i respektive medlemsstat.
I sin berömda föreläsning i Sorbonne "Vad är en nation", varskoddes vi av Ernest Renan: "Låt oss inte överge den grundläggande principen om människan som ett förnuftigt och moraliskt väsen framför hennes anknytning till det ena eller andra språket, hennes tillhörighet till den ena eller andra rasen, hennes delaktighet i den ena eller andra kulturen".
Många av de europeiska tragedierna under 1900-talet bottnar i att man har glömt bort detta kloka råd.
Låt oss därför friska upp minnet och tänka på den väg som Renan pekar ut, men utan förnuftsvidriga överdrifter med tvivelaktig moral.
Fru talman!
Jag vill gärna uttrycka min uppskattning för betänkandet av kollega Belder. Det vill jag gärna ta upp i dag.
I betänkandet tas flera relevanta punkter upp.
De är verkligen många för frågan om rasism och diskriminering i kandidatländerna kräver stor uppmärksamhet.
Jag hoppas att kandidatländerna i EU gör något av de rekommendationer som tagits upp i betänkandet. Jag hoppas att våra framtida partner, utvidgningsländerna, snabbt kommer att ansluta sig till det gemensamma åtgärdsprogrammet mot diskriminering som inom kort kommer att behandlas här i parlamentet.
Jag vill dock inrikta mitt bidrag på situationen för romerna, eller zigenarna som de också kallas.
Många romer i kandidatländerna lever under mycket miserabla förhållanden.
De har flera gånger om utsatts för olika slag av diskriminering.
Under den kommunistiska regimen underkastades de en assimileringspolitik, därefter, efter 1989, överlämnades de mer eller mindre åt sitt öde.
Under lång tid ägnades inte heller mycket uppmärksamhet åt deras öde, men lyckligtvis ringde Europarådet som första instans i varningsklockan.
Nu har även kommissionen, i ljuset av utvidgningen, börjat prioritera deras problem.
I de berörda kandidatländerna har också flera regeringar börjat agera när det gäller den här punkten. Den plötsliga tillströmningen av zigenargrupper i några medlemsstater har också flera av oss lagt märke till.
Parlamentet vill gärna få mer insikt i och översikt över alla åtgärder och föresatser från Europeiska unionens och kommissionens sida och ber därför kommissionen om ett sammanhängande program, utifrån en förstärkt samordning, med målsättningar och med tidtabeller.
Vi vill att Europeiska unionen mer direkt engagerar sig för att göra något åt romernas problem.
Inte bara Europeiska kommissionen utan även parlamentet borde ägna det mycket mer uppmärksamhet.
I första hand utifrån ett bredare handlingssätt.
Det handlar inte bara om att bekämpa diskrimineringen och förändra människornas inställning.
Orsakerna till diskrimineringen måste också åtgärdas.
Regional utveckling och en bra socialpolitik är oumbärligt för det ändamålet.
Romerna bor ofta i områden där alla har det svårt.
Vi vill ha en angreppspunkt utifrån ett lokalt perspektiv.
Nyckelrollen för att lösa romernas problem ligger hos lokala samhällen och lokala myndigheter.
På den nivån måste förbättringsprogrammen åstadkommas, organiseras inom områdena utbildning, bostäder och arbete på ett sådant sätt att hela befolkningen drar nytta av det.
Lokalt samarbete är därmed också ett bra vapen mot fördomar och diskriminering.
Det är endast på lokal nivå som den negativa kedjan av eftersatthet och diskriminering kan brytas.
En annan viktig sak är romernas egna bidrag.
Det är också ett nyckelord, tycker jag.
Romerna måste kunna satsa mer själva.
De måste bli direkt engagerade och göras medansvariga för att förbättra sina förhållanden.
Ett officiellt erkännande av romerna som minoritet kan, enligt min åsikt, bidra till en större politisk självständighet.
Det behövs också fler specialåtgärder inriktade på en mentalitetsförändring.
Benägenheten att diskriminera sitter ofta djupt, även i myndighetsapparaten.
Särskild uppmärksamhet måste ägnas åt det förhållandet.
Jag yrkar också för ett starkare samarbete mellan Europeiska unionen och Europarådet.
Vi måste på ett bättre sätt utnyttja den expertis som utvecklats där.
Slutligen skulle jag vilja betona att det främst också behövs snabba och synliga resultat.
Många åtgärder dras igång med mycket god vilja, även Europeiska unionen är mycket aktiv.
Det är i sig beundransvärt.
Samtidigt skulle jag dock vilja be kommissionen att sträva mot snabba och synliga resultat med sikte på den första utvidgningen av Europeiska unionen, så att vi kan visa våra egna medborgare att vi gjort något åt det.
Vissa investeringar tar mycket tid i anspråk och det dröjer länge innan de får effekt men andra saker som till exempel bostäder och sysselsättningsåtgärder kan snabbare ge synliga resultat.
Romernas problem måste nu åtgärdas i kandidatländerna själva, det är ju där de här människorna bor.
Och det så snabbt som möjligt, också för att förhindra att det blir vårt problem om några år.
Herr talman! Mänskliga rättigheter, grundläggande friheter och rättsstaten är utgångspunkt och slutmål för all politik.
Vi anser att de är självklara, men i det så civiliserade Europa verkar det inte som om det skulle vara så.
Haarder har beskrivit situationen i de femtom medlemsstaterna och resultatet är att det verkligen återstår mycket att göra. Låt mig nämna ett par exempel.
Det är inte godtagbart, närmast oroande, att vissa länder fortfarande fördöms av Amnesty International på grund av bristande respekt för de mest grundläggande mänskliga rättigheterna.
Det är absurt att vissa medlemsstater, bland vilka dessvärre återfinns mitt eget land, döms av Europeiska domstolen för de mänskliga rättigheterna på grund av de alltför utdragna rättsprocesserna.
Det är också oförenligt med alla principer för mänskliga rättigheter att vissa medlemsstater fortfarande har och tillämpar landsförvisning som straff.
Om Europeiska unionen vill bli större och utvecklas till ett enhetligt referenssystem för det internationella samfundet så är det, det är sant, nödvändigt med en stark och samordnad reaktion från de europeiska institutionerna, men det är också nödvändigt att var och en av oss ser längre än till sina nationella politiska intressen och ser till hela unionens bästa och röstar på ett sätt som visar att vi tar ett både politiskt och, framför allt, medmänskligt ansvar i de här frågorna.
Vi vet alla att det här betänkandet inte kommer att bli bindande för våra regeringar; så länge som stadgan om mänskliga rättigheter inte är färdig och så länge som den inte införs bland fördragstexterna, kan våra slutsatser inte bli annat än en uppmaning till medlemsstaterna.
Vårt politiska ansvar bör emellertid göra det möjligt att överkomma det hindret.
Nu när unionen försöker inrätta en självständig militär styrka som kan sättas in på platser där rättsstatens principer ifrågasätts och när Köpenhamnskriterierna ingår som en integrerad del i det gemensamma regelverk som kandidatländerna måste införa, så kan vi inte acceptera att situationen när det gäller de mänskliga rättigheterna inom de femton medlemsstaterna fortfarande är så olika.
Vi måste gå längre och stimulera våra regeringar att verkligen bli européer fullt ut.
Många som har talat före mig har redan sagt: Europeiska unionen är inte, kan inte vara och får inte vara enbart en ekonomisk union.
Europeiska unionen är något betydligt mer djupgående, den har gemensamma rötter och en gemensam dröm som vi måste kämpa för, framför allt när det gäller medborgerliga fri- och rättigheter.
Herr talman! Vi skulle kunna kalla dagens sammanträde en hyllning till de mänskliga rättigheterna.
Vissa människor med baktankar skulle kunna säga att Europa botar sina skuldkänslor.
Jag anser att Europa blåser nytt liv i sina förhoppningar och i sina framtidsutsikter.
Frågorna om de mänskliga rättigheterna utgör det viktigaste kapitlet och fundamentet i den europeiska utvecklingen.
Och från någonting sådant får vi inte under några omständigheter göra avsteg.
Vi begär av ansökarländerna, och av andra länder runt om i världen, att de skall uppfylla olika kriterier.
Till exempel när det gäller dödsstraffet.
Men ändå finns det en allierad, Amerika - jag säger det som en internationell sarkasm ­, i vilket dödsstraffet både existerar och tillämpas.
Jag säger detta för om vi vill bygga ett Europa som stöder sig på humanismens principer, får Europa aldrig göra eftergifter i frågor av politisk egennytta, dock med ett moget sätt i framtiden.
Alla de fyra betänkanden som vi skall rösta om är bra.
Det behövs vissa förbättringar, och jag tror att hela parlamentet kommer att bidra utan egoistiska hänsyn och utan baktankar.
Särskilt Belders betänkande, i vilket ansökarländerna behandlas, är ett mycket bra betänkande, och jag hoppas att det i slutändan kommer att bli ännu bättre.
Och kvalitetens frestelse leder mig, både för att jag deltar och för att jag instämmer, att läsa två förslag om två ansökarländer.
Om Cypern: Denna kandidat uppfyller Köpenhamnskriterierna.
I förbigående kan sägas att man inte gjort några framsteg beträffande att övervinna landets politiska delning.
Om Turkiet: Vad gäller Turkiet meddelas i rapporten inga framsteg beträffande den principiellt viktiga kurdiska frågan.
Landet uppfyller kort sagt alltså ännu inte Köpenhamnskriterierna.
Vi vill se Turkiet anslutas till Europeiska unionen.
Men vi kan inte göra avsteg från våra principer för någon.
Fru talman, herr rådsordförande, mina herrar kommissionärer! Angående Belderbetänkandet vill jag framför allt säga en sak: Betänkandet är utmärkt, mycket allvarligt och mycket viktigt.
Jag vill helt och hållet stödja det. Det ställer sig på en bas av europeiska grundvärden och riktar dem mot rasism, främlingsfientlighet och antisemitism.
Jag tror att den som ställer sig på basis av dessa grundläggande värden inom Europeiska unionen också får rikta kritik utåt där dessa grundläggande värden utsätts för kränkningar.
Därför tror jag att debatten som förs i samband med den österrikiska regeringen, om den förs på ett allvarligt sätt, är så betydelsefull därför att den handlar om just detta, om kampen för dessa grundläggande värden och om att företräda dem inåt och utåt.
Det finns olika grupperingar i ansökarländerna, i kandidatländerna, vilka i en särskilt hög grad förtjänar vårt hänsynstagande, vår uppmärksamhet.
De första jag vill omnämna, vilket för övrigt redan skett, är frågan om romerna och sinti, en mycket stor befolkningsgrupp, där vi måste allvarligt överväga hur vi skall kunna integrera dem i samhällena på ett förnuftigt sätt.
Därvid måste man också medge att det finns problem, eftersom romerna och sinti själva har olika föreställningar om hur en sådan integration kan fungera.
Men vi måste hjälpa dem i utbildningsfrågan.
Vi måste hjälpa dem att finna arbeten, och vi måste åstadkomma en stor mängd upplysningsarbete för att det som nyligen hänt ej skall upprepas - det var en i ordets sannaste bemärkelse instängning och avskiljning av romer och sinti från den övriga befolkningen i en kommun.
Den andra gruppen jag vill nämna är kurderna.
Turkiet - ett kandidatland, även om vi ännu inte bedriver förhandlingar med det - erkänner inga minoriteter, och i synnerhet inte den kurdiska minoriteten.
Jag anser att denna tanke är felaktig och en motsägelse mot Europarådets förklaringar.
Men till och med om man inte erkänner kurderna som en minoritet och om man inte är beredd att ge dem kollektiva rättigheter, så måste Turkiet erkänna att landet kränker den kurdiska befolkningens individuella rättigheter och även den kulturella friheten, yttrandefriheten samt de ekonomiska fri- och rättigheterna.
Därför anser jag det vara en mycket viktig aspekt att vi ger kurderna hjälp så att de på ett förnuftigt och fredligt sätt kan komma till sin rätt.
Också detta utsägs entydigt i Belders betänkande.
En tredje grupp som jag särskilt vill erinra om befinner sig framför allt i Estland och Lettland, det är de ryskspråkiga minoriteterna.
Jag kan förstå många av argumenten jag hört i de baltiska länderna, att det nämligen är svårt att utan vidare ge de minoriteter som inte är inhemska utan kommit med en ockupationsmakt en jämlik behandling och acceptera dem.
Det finns många känslomässiga hinder för att göra det, men det är ändå viktigt att dessa steg tas, och delvis har det ju redan skett.
Dessa måste emellertid fortsätta, liksom det förflutna inklusive det som minoriteterna blivit utsatta för till följd av ockupationsmakten också måste övervinnas, så att det kan uppstå en ny gemensam framtid som inkluderar de ryskspråkiga befolkningen i de baltiska länderna.
Den 7 april invigs Europeiska övervakningscentrumet mot främlingsfientlighet och rasism i Wien.
Själv har jag för min grupps räkning bett talmannen i kammaren att beakta detta datum, eftersom jag rent objektivt anser det vara ett mycket viktigt datum, oberoende av den aktuella situationen i Österrike.
Det är min förhoppning att centret får stöd och mycket publicitet och uppmärksamhet, inte bara på själva invigningsdagen utan att parlamentet liksom rådet och kommissionen med kraft kommer att understödja centret under kommande år.
Herr talman, kära kolleger!
Jag är positiv till Haarderbetänkandet i dess helhet, inklusive punkt 38. Jag har med andra ord en avvikande åsikt jämfört med den socialistiska arbetsgruppen, som jag trots allt tillhör, eftersom jag anser att de fyra punkter som tas upp under punkt 38 - de alltför långa häktningstiderna, de alltför utdragna processerna, frånvaron av en åtskillnad mellan åklagar- och domarkarriärerna, risken att politiskt styrda domare i sina undersökningar ägnar sig åt politik - allt detta är faktorer som bör få oss att tänka efter och leda till att vi röstar för betänkandet.
För övrigt inledde jag denna kamp redan när jag var justitieminister i Italien och i den kampen hade jag vid min sida den viktigaste, den mest berömda, den främste bland italienska domare, Giovanni Falcone, som, i likhet med mig själv och i likhet med er, hävdade nödvändigheten av att hålla domarkarriären åtskild, inte för att straffa dem - vilket är uppenbart - men för att passa de skilda uppgifterna för den som är undersökande, och därmed anklagande part, och den som i stället skall döma, och som därmed måste kunna vara en garant för balans och opartiskhet.
Att Europaparlamentet ingriper i denna fråga är för mig vare sig ett missbruk eller en överdrift; jag tycker snarare att det motsvarar uppfattningen och visionen om en europeisk rättvisa - balanserad och garanterad framför allt vad gäller de offentliga myndigheternas goda funktion.
Fru talman, ärade ledamöter! Jag skall försöka att inte bli så lång i detta inlägg.
Jag anser att debatten i dag varit av största betydelse och att de olika ståndpunkter som har uttryckts i behandlingen av de olika betänkandena bidrar med några intressanta frågor, en del av dem är ganska polemiska, andra betonar motsägelsefulla aspekter, en del har ibland varit överens om formen, men troligen inte med innehållet.
Hur som helst anser jag att de fyra betänkandena som i sin helhet är av största betydelse och tar upp problem som är mycket aktuella för oss alla, speciellt i en tid då Europeiska unionen, både på inrikes- och utrikesnivå, är inriktad på att ge innehåll åt och understryka en samling grundläggande värden som i grunden är ingredienser som kan ligga till grund för unionens egen politik.
Vi anser att det är omöjligt att fördjupa frågan i Europeiska unionen om vi inte är beredda, även hos oss, att ge en gemensam modell av principer och se till att dessa principer också blir den viktiga grunden i vår egen utrikes projektion.
Jag sade utrikes projektion och jag sade intern dimension.
Vi har talat mycket här i dag, direkt eller indirekt, om den hållning som intagits gentemot Österrike, och detta har emellanåt skett relativt känslomässigt, jag skulle till och med vilja säga på ett förståeligt känslomässigt sätt, från personer från detta land.
Då det portugisiska ordförandeskapet, Portugals premiärminister, å Europeiska unionens 14 länders vägnar uttryckt dess ståndpunkt för de bilaterala förbindelserna med Österrike, skulle jag vilja att följande står helt klart: vi har ingen negativ kritik mot hur Österrike har skött sig på det internationella planet och särskilt inte av hur det har uppfyllt sina plikter och skyldigheter inom ramen för Europeiska unionen.
Denna punkt är obestridlig: Österrike är ett land som har uppfyllt sina åtaganden i Europeiska unionen.
Men vi måste förstå en sak, och det är avgörande för hur vi skall se på den europeiska situationen: vi är alla österrikiska medborgare.
I dag, i Europeiska unionen, är medborgarskapet ett europeiskt medborgarskap.
Den österrikiska medborgaren är portugisisk medborgare.
En portugisisk medborgare är österrikisk medborgare.
Det finns inga frågor som är det egna landets när vissa ideologiska och vissa politiska krafter propagerar för och förespråkar en viss typ av ideologi, även om de sedan eventuellt, av taktiska skäl, kan backa vad gäller vissa åsikter.
Man kan inte anse detta vara likgiltigt för de övriga länderna.
I dag arbetar vi på ett europeiskt område, ett gemensamt område som också försöker följa en samling grundprinciper varav många understryks i de betänkanden vi debatterar här.
Vi måste ha ett europeiskt perspektiv på dessa frågor och vi kan inte systematiskt fly undan med subsidiariteten som alibi, och säga oss att dessa frågor är av nationell karaktär, och att det handlar om inblandning i ett visst lands inre angelägenheter.
Det är inte sant.
Som jag sade, de österrikiska inrikesfrågorna är Europeiska unionens inrikesfrågor.
När vi säger att agerandet på den österrikiska politikens område måste följa de grunder och principer som Europeiska unionen försvarar, och Österrike också har lovat försvara i Europeiska unionen, anser vi inte att vi blandar oss i de inre angelägenheterna.
Oberoende av de känslomässiga frågorna och givetvis de effekter denna typ av situationer kan få, anser vi att det är nödvändigt att göra en djup reflektion om vad denna åtgärd innebär, en åtgärd som fått en bilateral dimension - det är lämpligt att säga det -, och som är en åtgärd, låt oss vara tydliga, för en förebyggande politik.
Vi tror att den förebyggande politiken kanske är den bästa formen för att i framtiden undvika dessa sjukdomar, och särskilt att gamla andar återuppstår i Europa.
När det gäller yttre förbindelser, fru talman, ärade ledamöter, anser vi att Europeiska unionen i dag har en ram som redan är fylld med de värden som en fördjupning, framför allt genom dessa betänkanden, helt visst kommer att garantera och förbättra.
Här finns flera frågor som är uppenbart kontroversiella. Det finns flera områden som har fått olika tolkningar.
När vi talar om rasism och att vi alla är emot rasism, en mening som är enhälligt accepterad av alla i denna kammare, vet jag inte om vi verkligen är eniga, om vi alla är för konkreta åtgärder för att bekämpa rasismen.
När vi alla säger oss vara emot främlingsfientlighet vet jag inte om vi alla accepterar aktiva integrationsåtgärder för utländska medborgare i Europeiska unionen och skyddsåtgärder för dessa medborgarna på unionens område.
Vi kommer för övrigt att få se ett intressant prov. Detta prov kommer att vara stadgan om grundläggande rättigheter för unionens medborgare.
Om det inom unionen finns en vilja att denna stadga skall utvidgas till att omfatta utlänningar som bor i unionen ger vi en signal om att vårt agerande mot främlingsfientligheten börjar redan i vår eget hus och inleds redan genom de åtgärder som vi själva beslutar att tillämpa på inrikespolitisk nivå.
Jag skulle dessutom vilja säga att när det gäller icke-diskriminering, och de olika former av diskriminering som de olika betänkandena tar upp, finns det uppenbart en uppsjö olika åtgärder.
Vi vet att det även i våra länders egna lagstiftningar finns stora skillnader i hanteringen av vissa av dessa frågor.
Men jag tror också att det sätt dessa frågor tas upp på i denna kammare, det sätt som betänkandena hjälper oss att diskutera dessa problem, ruskar om det kollektiva medvetandet och utgör en viktig faktor för att vi skall kunna fortsätta att fördjupa diskussionerna om denna typ av frågor.
Ett arbete som inte bara ligger på regeringarna, ett arbete som ligger lika mycket på icke-statliga organisationer, sociala och politiska lobbygrupper.
Frågan bör ligga kvar på vår dagordning och det är skälet till och det viktiga med denna debatt.
Slutligen, och för att avsluta mitt inlägg, skulle jag vilja peka på den åtgärdssamling som redan det förra europeiska rådet tog fram i denna fråga, de olika gemensamma åtgärderna som genomfördes.
Bland annat togs en samling initiativ fram i samband med Europaåret mot rasism 1997; och jag skulle vilja betona en mycket viktig faktor, och som vi nog ännu inte har redovisat helt: vad Amsterdamfördraget innehåller i denna fråga.
Det var inte lätt att enas: när vi förhandlade om Amsterdamfördraget, och jag deltog i dessa förhandlingar, var det svårt att enas kring att ta med den åtgärdssamling som i dag finns med i artiklarna 6 och 7.
Troligen är det, i enlighet med nuvarande erfarenhet, lämpligt att förbättra den som finns där, det vore lämpligt att förbättra denna uppställning.
Vi får se om vi under regeringskonferensen kan finna en enhällighet som innebär framsteg i denna fråga.
Men jag skulle också vilja peka på vikten av en händelse - som symboliskt nog kommer att äga rum i Wien den 8 april - vilket är invigningen av Europeiska övervakningscentrumet för rasism och främlingsfientlighet.
Detta centrum kommer att bli mycket viktigt, och jag tror att det också kommer att vara mycket viktigt för att få till ett samarbete mellan alla för att främja en effektiv kamp mot rasism och främlingsfientlighet inom Europeiska unionen, och är i grunden en utveckling av det vi kan kalla unionens "etiska pelare".
Detta är en union med principer, detta är en union vi måste fördjupa, och det kommer inte att finnas någon framtida politik om vi inte kan se till att dessa principer delas av den stora majoriteten i gemenskapsområdet.
.
(EN) Fru talman! I slutet av denna ytterst intressanta debatt bör jag kanske förklara uppdelningen, fördelningen av arbetet från kommissionens sida.
Jag har för avsikt att i första hand behandla Malmströms och Belders betänkanden, och min kollega, kommissionär Vitorino, kommer att behandla de två andra viktiga betänkandena, även om vi självklart kommer att överlappa varandra på vissa punkter.
Tillåt mig att börja med Malmströms betänkande.
Jag tycker att det första årliga betänkandet från det nya Europaparlamentet är grundligt och lägligt.
Läglig eftersom jag hoppas att den likaledes nya kommissionen före sommaruppehållet kommer att anta ett meddelande om mänskliga rättigheter i den externa politiken.
Det kommer att omfatta många av områdena i betänkandet, och alla Europaparlamentets rekommendationer utgör ett oerhört betydelsefullt bidrag till vårt arbete.
Jag kan inte svara på alla punkter i betänkandet i detta skede.
I stället kommer jag att arbeta vidare med dem, inbegripet diskussioner med Europaparlamentet, under de kommande månaderna, så att vi får meddelandet såsom vi vill ha det och så att det speglar de viktiga argumenten i detta betänkande.
Jag skall inledningsvis koncentrera mig på kvinnors och barns rättigheter, eftersom föredraganden har valt att rikta in sig på dessa viktiga frågor.
Det är ett lägligt val, med tanke på handlingsplattformen fem år efter Beijingkonferensen i år i FN:s Generalförsamling i New York.
I Beijing bekräftades att kvinnors rättigheter är allmänna mänskliga rättigheter och att kvinnor har en central roll att spela när det gäller att bygga demokratiska och rättvisa samhällen.
Detta avspeglas i det europeiska initiativet för demokrati och mänskliga rättigheter.
Kvinnor inkluderas uttryckligen som en målgrupp för stöd.
Åtgärderna omfattar en lång rad av frågor, från kvinnors deltagande i beslutsfattande på Balkan till stöd för kvinnliga hemarbetare i Elfenbenskusten.
Frågor som till exempel våld mot kvinnor har med rätta beskrivits som frågor om mänskliga rättigheter.
Som sådana bör de ges ett kraftigt stöd som en väsentlig del av vår utrikespolitik och vårt utvecklingsbistånd.
I Malmströms betänkande tas en del av den nakna sanningen om det våld som begås mot kvinnor i många former och på många nivåer i samhället upp.
Från våldtäktens fasor till könsstympning, från hemmet till fängelsecellen.
Våra program Daphne och Stop utgör stöttepelarna i kommissionens svar.
Med Daphne har vi stött informations- och erfarenhetsutbyte mellan icke-statliga organisationer och medlemsstater genom fler än 100 transnationella projekt.
Ett nytt Daphne-program för 2000-2003 antogs i december 1999 med en budget på 5 miljoner euro per år.
Som svar på en resolution från Europaparlamentet 1997 har kommissionen genomfört en kampanj för ökad medvetenhet om våld i hemmen i medlemsstaterna.
Vi bör använda vad vi lär oss under sådana kampanjer och dela den kunskapen med ansökarländerna, kanske inom ramen för Daphne.
Jag noterar det som sägs i betänkandet om det förfärliga bruket av könsstympning och om bristen på information om denna sedvänja.
Vi kommer i kommissionen att undersöka sätt på vilka vi kan bidra till att finna en lösning.
Kommissionen arbetar också tillsammans med andra för att stoppa den avskyvärda kvinnohandeln, som har tilltagit under de senaste åren.
1998 utarbetade vi ett meddelande om detta.
Tyngdpunkten då lades på förebyggande, forskning, upprätthållande av lag och ordning, kraftiga domar mot handlare samt stöd till offer.
Vi arbetar med detta, som de ärade medlemmarna känner till, tillsammans med icke-statliga organisationer, OSSE och kandidatländerna.
Vad beträffar barns rättigheter, har vi genom Stop-programmet medfinansierat 67 projekt som hör samman med handel och sexuellt utnyttjande av barn, och programmet har en budget på 6,5 miljoner euro för de första fem åren.
Ett nytt Stop-program är planerat att starta från och med i år, och det kommer att vara öppet för ansökarländer.
Om jag går vidare till mer allmänna frågor, nämnde jag det kommande meddelandet om mänskliga rättigheter och yttre förbindelser.
Mitt mål är att införa ett effektivare och mer sammanhängande synsätt på strategier och utgifter samt, i synnerhet, att förbättra förvaltningen av våra program på detta område.
Projekt som avser mänskliga rättigheter skiljer sig väldigt mycket från projekt som är avsedda för att bygga broar eller förbättra den grundläggande undervisningen.
Icke-statliga organisationer och partner i det civila samhället är nödvändiga för deras genomförande.
Projekten genomförs ofta under känsliga eller farliga förhållanden på fältet.
De som genomför projekten kan till och med få se sina egna rättigheter hotas, vilket utan tvekan är anledningen till att icke-statliga organisationer ofta känner sig en smula sårade av att de måste ge kommissionen en skolåda full med kvitton så snart de återvänder till kontoret.
Europeiska unionens budgetförfaranden, inklusive budgetförordningen, är, milt uttryckt, inte särskilt vänliga mot icke-statliga organisationer, vilket gör att frågan dyker upp: Bör vi sluta med att ge pengar till icke-statliga organisationer, eller bör vi ändra våra förfaranden?
Det förstnämnda är helt klart lika omöjligt som det skulle vara fullständigt oönskat.
Vi skulle inte kunna arbeta utan icke-statliga organisationer.
Att reformera våra förfaranden, av vilka många fastställdes av medlemsstaterna i en tid när icke-statliga organisationer nätt och jämnt existerade, kommer att ta tid, men vi arbetar på det, inte minst som en del av det övergripande reformpaketet.
Vi kommer tyvärr inte att få se en ändring över natten.
Detta leder in mig på budgeten och parlamentets förslag till en gemensam förklaring om årliga ökningar av utgifterna för mänskliga rättigheter.
Budgetens storlek kan inte skiljas från frågan om vår förmåga att förvalta den.
Annars kommer vi att ge allt för många löften som vi helt enkelt inte kan uppfylla; och när det gäller stöd till icke-statliga organisationer rör man sig ofta med små marginaler.
Brutna löften kan snabbt leda till konkurs.
Vi har ett antal eftersläpande projekt att slutföra, och vi har i det förflutna inte använt hela budgeten för mänskliga rättigheter, så jag skulle få det mycket svårt att försvara en ökning av utgifterna innan vi har fått ordning på detta.
Men jag vill klargöra en sak: Jag skulle så snart som möjligt vilja se att vi använder varje penny, vilket skulle göra det möjligt för oss att försvara att vi använder ännu mer.
Möjligheten att inrätta en byrå för mänskliga rättigheter, i enlighet med vad som förutsades i Wien och Köln, skulle kunna hjälpa oss här.
Jag anser att en sådan byrå bör vara operativ, inte rådgivande.
Jag kommer att utforska detta i meddelandet.
Potentialen för en byrå bör dessutom beaktas inom ramen för mer omfattande reformer av vårt externa bistånd och utåtriktningen som helhet.
Jag går nu över till de frågor som togs upp i Belders betänkande, som är ett svar på kommissionens meddelande om bekämpning av rasism, främlingsfientlighet och antisemitism i kandidatländerna.
Jag svarar på detta för egen räkning och för min kollega, kommissionär Verheugens, räkning.
Jag skulle vilja gratulera författarna till detta uttömmande betänkande.
Förvisso kritiseras i betänkandet bristen på konkreta förslag i kommissionens meddelande, men jag skulle vilja påpeka att meddelandet antogs efter kollegiets avgång i mars 1999, när kommissionen, milt uttryckt, inte hade särskilt goda förutsättningar att utarbeta nya förslag.
Jag hoppas att mitt svar kommer att ge en fingervisning om framtiden.
Kampen mot rasismen är en väsentlig del av unionens politik för mänskliga rättigheter och av föranslutningsstrategin.
Denna har två huvuddelar: kandidatländernas antagande och genomförande av gemenskapens acquis, inbegripet 1996 års Gemensamma aktion mot rasism och främlingsfientlighet, 1951 års Genèvekonvention och 1967 års New York-protokoll om asylsökande och flyktingar, samt en effektiv användning av våra samarbetsprogram.
Lagstiftningens förenlighet med avseende på minoriteter tas upp under granskningsförfarandet och under bilaterala diskussioner, liksom i associeringskommittéer.
Vi har till exempel sett närmare på språklagar i Litauen, Estland och Slovakien, ett ämne som har tagits upp under debatterna, samt på lagstiftning om romerna i Republiken Tjeckien och i Slovakien.
Dessa diskussioner har lett till konkreta resultat.
I den andra delen, våra samarbetsprogram, inbegrips de nationella Phare-programmen, Phares demokratiprogram och Meda-programmet.
I Phare har reformen av polis-, brottmåls- och asylsystemen getts hög prioritet, i linje med föredragandens förslag.
Denna reform hjälper till att få till stånd de nödvändiga attitydförändringarna inom olika institutioner.
Även målet att öka polisernas medvetenhet om rasism och främlingsfientlighet har inbegripits inom ramen för den europeiska läroplanen för utbildning av poliser i Central- och Östeuropa.
Vi kommer att fortsätta med sådana åtgärder.
Vi håller också dörren öppen för att utöka dem, om tillfälle ges.
Ett centralt mål som är gemensamt för Malmströms och Belders betänkanden är behovet att bygga vidare på våra förbindelser med icke-statliga organisationer i kandidatländerna.
Målet med det nya Access-programmet, som ersätter Lien- och partnerskapsprogrammen, är att stärka det civila samhället.
Avslutningsvis, angående romerna, vars situation har tagits upp av flera talare, strävar kommissionen efter att göra sitt stöd till romerska grupper mer sammanhängande.
Vi har för avsikt att delta i det möte som det europeiska övervakningscentrumet skall anordna, till vilket Europaparlamentets företrädare är inbjudna - ett möte som hålls för att stimulera idéer som skall förbättra Europeiska unionens hjälp till romerska grupper.
Dessa betänkanden omfattar oerhört viktiga frågor.
Det rör sig om frågor av allt större intresse för Europeiska unionens medborgare, eftersom de i medierna dagligen blir överösta med mängder av kränkningar av de mänskliga rättigheterna, som kan äga rum i Kaukasus, i Colombia, på Balkan, i Sierra Leone, i Kina och så vidare.
Jag ser fram mot att Europeiska unionen tar upp dessa kränkningar i FN:s kommission om mänskliga rättigheter i Genève, vars möte jag kommer att närvara vid den 27 mars.
Jag är tacksam mot parlamentet för dess lägliga bidrag.
Kommissionen och parlamentet har goda förutsättningar att arbeta tillsammans när det gäller mänskliga rättigheter.
Vi har goda förutsättningar att visa vägen för andra.
Jag ser särskilt fram mot att arbeta tillsammans med ledamöter från detta parlament för att se till att det meddelande som vi utarbetar senare i år blir en intellektuell och politisk ledstjärna i denna fråga och att det lyser upp vägen för diskussioner om dessa grundläggande frågor för icke-statliga organisationer, parlamentariker och andra.
.
(DA) Fru talman! Jag uppfattade min gode vän Seixas da Costas kommentarer som ett försvar av sanktionerna mot Österrike, och därför vill jag för ordningens skull fråga honom om han lade fram sitt förslag i egenskap av rådets ordförande, det vill säga å rådets vägnar, eller om det var å de fjorton regeringarnas vägnar.
Fru talman! För det första ville jag också fråga i vilken funktion hon har avgivit denna förklaring.
För det andra hänsyftade jag, när jag talade om subsidiaritet, till vissa ställen i betänkandet vilka berör de ingrepp som skall göras i nationalstaternas rättigheter, rättigheter som enligt fördraget entydigt hör till dessa staters uppgifter.
Min tredje anmärkning vill jag rikta till er, herr minister da Costa: Det som sker i ett av länderna i Europeiska unionen är av intresse också för de andra länderna, det är helt klart.
Det är ju inte minst av den anledningen som man blir medlem av Europeiska unionen, dessutom bör det understödjas att man inhämtar upplysningar och visar sig intresserad.
Dock att visa intresse innebär för mig också att man informerar sig på ett objektivt sätt om ett land och riktar kritik mot de ställen där det är berättigat samt tillgriper åtgärder när det verkligen har skett överträdelser och ej i förebyggande syfte eller rentav efter politiska synpunkter.
Herr förbundsminister, jag skulle gärna för min österrikiska delegations räkning erbjuda er att själv på plats inhämta dessa upplysningar, vilka ni och sannolikt åtskilliga andra - förmodligen alla 14 - inte har.
Om ni vill veta vilka det är som har valt detta parti vilket också har plats i regeringen, nämligen Österrikiska liberala partiet, så måste man konstatera att 50 procent av arbetarna som tidigare röstade på socialismen nu har röstat för detta parti, att hälften av ungdomarna har röstat på detta parti.
Det var inga högerextremister, sådana har vi säkert också i Österrike, kanske 3-5 procent, som tyvärr är fallet också i andra länder.
Men motiven skiljer sig åt, väljarna har i hög utsträckning helt enkelt röstat bort den gamla regeringen och socialismen och därför letat efter ett alternativ.
Om ni här kommer att uttrycka värdeomdömen så ber jag er att verkligen först informera er och rikta er kritik mot de ställen där det verkligen är motiverat och inte beror på förmodanden eller misstankar.
Fru talman!
Kollegan Pirker har inte sagt någonting om arbetsordningen, utan - smart som han är - hållit ett litet anförande på två och en halv minut under täckmanteln av ett förslag gällande arbetsordningen; detta måste man ha överseende med eftersom han är österrikare som därtill kommer från Kärnten.
Beträffande arbetsordningen vill jag säga att vad Pirker gjort ej hör till arbetsordningen.
Jag vädjar till rådets ordförande för min grupps räkning: Förbli, oavsett i vilken funktion, lika uppmärksam och kritisk mot rasism och främlingsfientlighet som ni har varit här hittills.
Fru talman! Jag tackar för detta tillfälle att än en gång klargöra på vilken grund jag gjorde dessa observationer.
Det är uppenbart att ståndpunkten från ordföranden för Europeiska rådet tillika Portugals premiärminister togs för Europeiska unionens fjorton länder, Österrike borträknat.
Den togs på en nivå som från början - jag fick tillfälle att klargöra den, den 2 februari, i det anförande jag gjorde inför Europaparlamentet - inte hade några effekter för gemenskapsapparatens arbete.
Därför har de tre reaktionsnivåerna från de 14 länderna gentemot Österrike en bilateral omfattning.
Omständigheten att rådets ordförande tar upp den är en fråga om ren samordning av de olika ländernas gemensamma ståndpunkt.
Jag upprepar och understryker på nytt det jag sade om Österrikes agerande på gemenskapsnivå hittills: jag anser att jag var tillräckligt klar när jag sade att Österrike har varit en lojal partner inom Europeiska unionen och att Österrikes agerande inte ifrågasatts, inte heller handlar det om någon typ av överträdelse från Österrikes sida av det som sägs i artiklarna 6 och 7 i Amsterdamfördraget.
Därför är de bilaterala sanktionerna av rent bilateral natur och ligger berör inte gemenskapens verksamhet.
Inget formellt område i Europeiska unionens verksamhet har påverkats av den österrikiska situationen under detta ordförandeskap.
Det finns informella områden som kan ha berörts, men på formell nivå deltar Österrike just nu i rådets arbetsgrupper, på ministernivå och när det gäller Europeiska rådet som snart skall äga rum.
När det gäller den politiska fråga som ledamoten tar upp och när det gäller medlemsstaternas ståndpunkt innan den österrikiska regeringen började arbeta, skulle jag vilja understryka en sak som ibland inte tillräckligt har betonats när det gäller denna österrikiska fråga: det är att inte heller för Österrike, inte heller för det österrikiska politiska livet är den nuvarande situation en business as usual.
Det är ingen tillfällighet att det näst största partiet i de österrikiska valen inte inbjöds att bilda regering.
Det är ingen tillfällighet att det största partiet inbjöds att bilda regering och att man därefter gick till det tredje största partiet.
Det är ingen tillfällighet att Österrikes president tvingar de båda parterna i regeringskoalitionen att göra ett uttalande om att ta ansvar för en grundläggande samling principer.
Det är ingen tillfällighet!
Det är för att den nuvarande situationen i det politiska livet inte heller i Österrike nödvändigtvis är business as usual och detta är orsaken till att, på samma sätt som österrikarna står tvivlande inför denna situation, vi har all rätt att hysa samma tvivel och uttrycka dem på ett bilateralt plan.
När det gäller Österrikes roll på gemenskapsnivå, om landet beter som en fullvärdig medlemsstat, så som det har gjort hittills, kommer ingenting att på gemenskapsnivå gå emot Österrike.
Den saken är klar.
Men på bilateral nivå måste vi ta ansvaret, rätten och skyldigheten att hålla ögonen på det vi anser vara ett åsidosättande av en förtroendefull miljö från vissa personer, en miljö de, på grund av påståenden de har gjort tidigare, på grund av de politiska förslag de har lagt fram, inte är någon garanti för.
Detta är en politisk punkt, ett politiskt ställningstagande, som vi har tagit konsekvenserna av på ett bilateralt plan, en nivå där ingen kan neka oss rätten att dra våra egna slutsatser om våra förbindelser med Österrike.
Vi beklagar att det måste bli så här och hoppas att en utvecklingen av situationen i Österrike gör det möjligt att agera på ett annat sätt.
.
(FR) Fru talman!
Som min kollega Chris Patten tydligt påpekade, är det min uppgift att framföra kommissionens ståndpunkt om de två andra betänkanden som behandlas denna eftermiddag: betänkandet Haarder och betänkandet Ludford.
Först och främst skulle jag vilja säga att kommissionen delar Europaparlamentets ståndpunkt, dvs. att den nya rättsliga situation som har uppkommit i och med Amsterdamfördraget ger unionen ökade befogenheter och ansvar i fråga om de mänskliga rättigheterna.
I det sammanhanget gläder sig kommissionen åt Europeiska rådets initiativ att utarbeta en stadga om de grundläggande rättigheterna i Europeiska unionen, vilken kommer att göra dessa rättigheter mer synliga, och även skapa, hoppas jag, en större rättssäkerhet, åtminstone om - vilket parlamentet önskar och, som jag redan nämnt, kommissionen - denna stadga blir ett bindande juridiskt instrument under rättsväsendets överinseende.
Mot den bakgrunden och i egenskap av kommissionsordförandens personlige företrädare inom det konvent som har i uppdrag att utarbeta denna stadga, ämnar jag försvara ståndpunkten att stadgan också skall omfatta medborgare från tredje land som lagligen bor på medlemsstaternas territorium.
Kommissionen konstaterar för övrigt med tillfredsställelse att våra och Europaparlamentets ståndpunkter i fråga om stadgans karaktär och innehåll ligger mycket nära varandra.
Det gäller den debatt vi hade i går om betänkandet Duff och Voggenhuber och det gäller också slutsatserna i betänkandet Haarder, som jag vill ge mina varma gratulationer.
Kommissionen delar angelägenheten om att man bör handla och inte endast ägna sig åt retorik, att man ger de normer som tillämpas i fråga om mänskliga rättigheter en viss samstämmighet, såväl av nationella domstolar som av domstolen för de mänskliga rättigheterna i Strasbourg eller Europeiska gemenskapernas domstol.
I det avseendet är det vår uppfattning att Europeiska unionens anslutning till den europeiska konventionen om de mänskliga rättigheterna med säkerhet kan tydliggöra den rättsliga hierarkin och ge en extern överinsyn av gemenskapsrätten, vilket för övrigt redan gäller för medlemsstaternas rättsordning.
I våra ögon, jag upprepar det, är denna anslutning inte oförenlig med en bindande stadga om de grundläggande rättigheterna.
När det gäller innehållet i betänkandet av Haarder kommer jag framför allt att koncentrera mitt bidrag till debatten om de sektorer som direkt lyder under mitt ansvarsområde inom kommissionen.
Jag tror att slutsatserna från Europeiska rådet i Tammerfors erbjuder en mycket tydlig politisk ram för Europeiska unionens politik i fråga om respekt för och främjande av invandrares rättigheter i bred bemärkelse.
Stats- och regeringscheferna betonade att den politik inom området för invandring och asyl som gemenskapen skall utveckla med Amsterdamfördraget som grund, bör vila på principer som är tydliga för medborgarna och som erbjuder garantier för dem som söker skydd i Europeiska unionen eller ber om att få tillträde till dess territorium.
I ordförandeskapets slutsatser definieras dessutom de fyra pelare som skall ligga till grund för den framtida gemensamma europeiska politiken i asyl- och invandringsfrågor: ett partnerskap med ursprungsländerna, en gemensam europeisk asylordning, en rättvis behandling av medborgare från tredje land och en mer effektiv förvaltning av invandringsströmmarna.
Jag skulle framför allt vilja betona Europeiska unionens behov av att anta en övergripande invandringsstrategi i vilken man tar itu med de politiska aspekterna, de mänskliga rättigheterna och utvecklingsfrågor i ursprungs- och transitländer och -regioner; och av att bekämpa fattigdomen, förbättra livsvillkor och sysselsättningsmöjligheter, förebygga konflikter, befästa demokratiska stater och respekten för de mänskliga rättigheterna, inbegripet minoriteters rättigheter.
Jag vill åter bekräfta att unionen och medlemsstaterna fäster stor vikt vid den obetingade rätten att begära asyl på grundval av en fullständig och övergripande tillämpning av Genèvekonventionen.
Jag vill också framhålla ambitionen att utveckla en handlingskraftig politik för en integrering av de medborgare från tredje land som bor lagligt på unionens medlemsstaters territorium.
Slutligen måste man erkänna att dessa åtgärder krävs för att garantera den sociala freden i medlemsstaterna, men att det också fordras en stärkt bekämpning av den illegala invandringen och ett garanterat rättsskydd för dem som faller offer för de kriminella nätverk som organiserar denna typ av invandring, och då särskilt uppmärksamma kvinnors och barns rättigheter.
Jag delar således föredragandens angelägenheter och, hoppas jag, parlamentets.
För att bemöta era och våra angelägenheter och Tammerforsmandatets krav, vill kommissionen uppmärksamma er på det faktum att vi under år 2000 ämnar lägga fram alla viktigare instrument för asylpolitiken för parlamentet och rådet: gemensamma förfaranden, en revidering av Dublinkonventionen samt det slutliga Eurodac-instrumentet.
Samtidigt har kommissionen för avsikt att i höst presentera ett meddelande om invandringspolitiken i Europeiska unionen för parlamentet.
Vi tror att man måste gå tillbaka till meddelandet från 1994 och aktualisera strategin för de frågor som hänger samman med unionens invandringspolitik, mot bakgrund av rådets slutsatser från Tammerfors.
Ärade ledamöter!
När det gäller de rättsliga tjänsternas otillräcklighet, vilket har betonats under debatten, räknar kommissionen inte med att ta itu med vissa av dessa teoretiska och praktiska frågor, som för övrigt är mycket intressanta, såsom strukturen på karriärvägarna inom nationella rättsliga myndigheter eller rättsprocessernas längd i vissa medlemsstater, eftersom jag tror att man framför allt måste respektera subsidiaritetsprincipen i den här frågan och erkänna att det är varje medlemsstats sak att välja mellan centrala alternativ.
Kommissionen vill i det avseendet betona att en grönbok om rättshjälp utgör ett bra bidrag till kravet på att fastställa gemensamma regler för skydd av åtalade, garantin om tolknings- och översättningshjälp i gränsöverskridande processer samt upprättandet av ett mer övergripande program för ett ömsesidigt erkännande av juridiska beslut.
När det gäller civilrätt anser vi att en överföring av flera civilrättsliga instrument till gemenskapspelaren vore ett effektivt sätt att garantera att de mänskliga rättigheterna verkligen skall kunna avgöras rättsligt.
Kommissionen har redan föreslagit att alla befintliga och icke gällande konventioner skall överföras till gemenskapspelaren, bland annat de som rör vidarebefordran av dokument, Brysselkonventionen II samt konventionen om konkurser.
Vi har också föreslagit att den mycket viktiga Brysselkonventionen från 1968, om civil- och handelsrättsliga besluts behörighet, erkännande och verkställande, skall göras om till en förordning.
Alla dessa instrument granskas för närvarande av rådet.
Även Förenade kungariket och Irland har beslutat att ansluta sig till medlemsstaterna, och Danmark, som inte har samma möjlighet att delta i det civilrättsliga samarbetet, söker också efter lösningar som nu studeras.
När det slutligen gäller de kapitel som avser barns och kvinnors rättigheter, tror jag mig kunna erinra kammaren om att kommissionen och jag själv har åtagit oss att till årets slut presentera ett åtgärdspaket om de här frågorna, även om de framför allt är ämnen som faller under medlemsstaternas behörighet.
Syftet med dessa åtgärder är att gå längre än vad den gemensamma aktionen från 1997 gjorde.
De kommer att avse definitioner, anklagelser och sanktioner som rör kampen mot människohandel för sexuellt utnyttjande och mot sexuellt utnyttjande av barn.
För att övergå till Ludfords betänkande, välkomnar jag verkligen detta tillfälle att svara på parlamentets betänkande om rasism och främlingsfientlighet.
Unionens åtagande att stödja grundläggande rättigheter och att bekämpa diskriminering klargjordes tydligt i Amsterdamfördraget, och detta utgör, för mig, en avgörande utveckling för det europeiska budskapet.
Med artikel 7 i Fördraget om Europeiska unionen införs nya befogenheter att agera i händelse av allvarliga och ihållande brott mot grundläggande rättigheter av en medlemsstat.
I artikel 13 i EG-fördraget föreskrivs åtgärder för att bekämpa diskriminering på grundval av kön, religion eller övertygelse, handikapp, ålder, sexuell läggning och - vilket är av störst betydelse för oss i dag i denna debatt - ras eller etniskt ursprung, där vi (för att klargöra den fråga som Brie ställde) inbegriper kampen mot antisemitism.
Många krafter samverkade för att nå en överenskommelse om artikel 13 vid den senaste regeringskonferensen, vilket rådets företrädare redan har påmint oss om, och kommissionen är fast besluten att hedra åtagandet i fördraget om ett samhälle fritt från diskriminering.
Det var anledningen till att vi lade fram vårt förslagspaket om bekämpning av diskriminering bara två månader efter det att vi tillträdde vårt ämbete förra året.
Mitt budskap i dag, i uppföljningen av Ludfords betänkande, är att vi fortfarande hoppas att parlamentet kommer att prioritera att lämna sina synpunkter på detta paket, så att vi kan anta de två direktiven och åtgärdsplanen i slutet att innevarande år.
Men jag tror dessutom att det på många håll finns en växande insikt om behovet av europeiska åtgärder mot rasism.
Jag tror att det är därför vi i artikel 13-förslagen kan gå framåt med större steg när det gäller rasdiskriminering än när det gäller de andra frågorna.
Vi kände att det var politiskt möjligt.
Vi hoppas uppriktigt att verkligheten inte kommer att krossa våra förhoppningar.
Som ni känner till består det förslagspaket som kommissionen har lagt fram av två direktiv och ett åtgärdsprogram.
De två förslagen till direktiv erbjuder en rättslig ram för lagligt tillämpliga rättigheter, inbegripet bestämmelser om ett antal nyckelfrågor, som till exempel skydd mot trakasserier, utrymme för positiva åtgärder, lämplig ersättning och genomförandeåtgärder.
De föreslagna direktiven kompletteras av ett förslag till åtgärdsprogram.
Vi vet att det, för att bekämpa diskriminering, krävs praktiska åtgärder för att nå ut till folk och bidra till att förändra diskriminerande attityder och diskriminerande uppträdande på fältet.
Att få medlemsstaterna att anta paketet mot diskriminering är nu vår högsta prioritet.
Även om det är viktigt, är artikel 13-paketet bara en del av en fortgående process för att utveckla nya metoder att bemöta rasdiskriminering.
Unionen är fast besluten att strömlinjeforma kampen mot diskriminering på grundval av ras eller etniskt ursprung, och vi anordnade nyligen en stor konferens om denna fråga.
Vi har för avsikt att även i fortsättningen driva processen framåt, med hjälp av strukturfonderna, ramprogrammet för forskning, den europeiska sysselsättningsstrategin, det nya Equal-initiativet och det nya sociala åtgärdsprogrammet, som vi hoppas anta i sommar.
Vår avsikt är att använda alla dessa instrument för att bekämpa diskriminering, och som ni känner till har även arbetet med den europeiska stadgan om grundläggande rättigheter påbörjats.
Parlamentet spelar en nyckelroll i detta hänseende.
Det är av högsta vikt för kommissionen att parlamentet bidrar till den ökande aktivitet som omger dessa förslag genom att lämna sina åsikter om paketet så snart som möjligt och genom att delta fullt ut i arbetet med att utforma stadgan om grundläggande rättigheter.
Jag skall avsluta som jag startade: Stadgan kommer att vara ett uttryck för den höga prioritet som unionen som helhet ger kampen mot rasism och diskriminering samt skyddet av mänskliga rättigheter.
Jag hoppas uppriktigt att vi, under vår debatt om denna fråga nästa år, kommer att gratulera oss själva till att med stadgan ha fått ett nytt verktyg med vilket vi kan bekämpa rasism och främlingsfientlighet i unionen.
Fru talman, låt mig göra ett kort tillrättaläggande av det som rådets ordförande sade.
Två av regeringscheferna, herr rådsordförande, har redan blivit uppläxade av sina parlament för de åtgärder de tagit initiativ till mot Österrike.
De hade alltså inte rätten att föra talan för sina länder, utan har helt uppenbart uttalat sig i egenskap av socialistiska partiledare.
I bästa fall, ärade herr rådsordförande, kan ni således tala för tolv staters räkning.
Fru Flemming! Jag föreslår att vi inte tar upp debatten om Österrike igen, den har redan varit föremål för diskussioner.
Jag skall ge ordet till Schulz, som ville göra en hänvisning till arbetsordningen på grund av att han personligen ifrågasattes under debatten i går.
Fru talman! Jag använder sällan detta instrument men tvingas göra det på grund av nödvändigheten av protokollföring.
Gollnisch, en ledamot för den franska extremhögern, angrep mig personligen under debatten.
Jag vill därför ha följande fört till protokollet: Det finns ingenting att ta tillbaka av min utsaga att extremhögern missbrukar denna församling för sina hetstirader.
Gollnisch talade under sina utläggningar med adress till mig om att hans familj aldrig skulle acceptera någon fascism.
Det tycks skilja Gollnisch från hans familj på ett uppenbart sätt. För själv accepterar han fascism, eller rättare sagt, han är fascist.
För det tredje vill jag ha till protokollet att jag är bestört över att man kan hålla sådana anföranden, vilket jag dock också tvingats konstatera på de starka applåderna för Caudillos Le Pen, att denne fortfarande tillåts sitta i denna församling trots att han egentligen såsom prisboxare redan förlorat sin möjlighet att bli vald i den franska valkampen.
Herr Schulz! Vi har noterat ert uttalande.
Jag förklarar debatten avslutad.
Omröstningen kommer att äga rum i morgon kl. 12.00.
Eurodac
Nästa punkt på föredragningslistan är en gemensam diskussion om:
de muntliga frågorna med debatt till rådet från Terrón I Cusi för Europeiska socialdemokratiska partiets grupp (B5-0013/2000), från Ceyhun och Boumediene-Thiery för Gruppen De gröna/Europeiska fria alliansen (B5-0017/2000) och från Pirker för Europeiska folkpartiets grupp (kristdemokrater) och Europademokrater (B5-0019/2000), samtliga om Eurodac.
Herr tjänstgörande rådsordförande! Jag vill börja med att tacka rådets tjänstgörande ordförandeskap för dess närvaro på hög nivå här i parlamentet och för att man har ställt sig till förfogande.
Parlamentet rådfrågades förra året vid två tillfällen om antagandet av ett system för jämförelse av fingeravtryck.
Detta system innebär i princip en korrekt tillämpning av Dublinkonventionen.
Parlamentet avslog den 13 april 1999 rådets förslag om att utvidga Eurodac-systemet till de illegala invandrarna genom ett protokoll.
Sedan rådfrågades parlamentet igen beträffande bestämmelserna i Amsterdamfördraget.
Rådet vidhöll att de ville utveckla systemet för en korrekt tillämpning av Dublinkonventionen.
Jag anser att det är bra, med de begränsningar som parlamentet lade fram i sitt senaste betänkande, som innebar ändringar om alltifrån vårt förbehåll mot att de som är yngre än 14 år skulle inbegripas i systemet till vår uppmaning att endast tillämpa Eurodac-systemet på Dublinkonventionen.
Mot bakgrund av att vi fått veta att inga av våra förslag kommer att godtas, vill jag fråga rådet om man är beredd att föra en riktig dialog med parlamentet.
Detta är ingen banal fråga.
Vi har börjat skapa, upprätta instrument för en spridning av gemenskapen till rättvisans, säkerhetens och frihetens område, och det vi utan att förtröttas kommer att säga här är att det inte kan ske utan de nationella parlamenten och utan Europaparlamentet, eftersom dessa frågor är så pass angelägna för medborgarna att man måste räkna med en stark enighet i samhället.
Den andra fråga som jag vill ställa till rådet är om rådet håller med om att detta system bör skötas av kommissionen och därför förses med personal och tillräckliga medel.
För att återgå till innehållet i betänkandet, innebär rådets ovilja att godta parlamentets ändringsförslag och dubbeltydigheten i en del av bestämmelserna, liksom vissa uppgifter som jag har fått, att jag än en gång frågar er vilka rådets egentliga avsikter är för Eurodac-systemets område och funktioner; varför det även skall gälla andra utlänningar; och jag vill i synnerhet fråga er, herr tjänstgörande rådsordförande, om rådet har för avsikt att utöka tillämpningen av Eurodac-systemet även utanför ramarna för Dublinkonventionen.
Jag ser fram emot ert svar på denna fråga och jag tackar än en gång för att ni har kommit för att besvara denna muntliga fråga före debatten om den nya förordningen om Eurodac som jag också hoppas parlamentet skall få ta del av.
Herr talman, vad beträffar rådsordförandeskapet så är jag verkligt entusiastisk över att vi för tillfället har en god kontakt av mycket positiv art - just vad rör samarbetet på det inrikespolitiska området.
Vi har alla lyckats mycket väl med att bedriva ett riktigt gott samarbete med er - och det gäller förstås även kommissionär Vitorino.
Dock i fråga om Eurodac har vi ett problem.
Vi i parlamentet har fattat ett beslut och klargjort varför vi inte kan godta Eurodac, något rådet och kommissionen gärna vill göra.
Vi har också angivit skälen därtill.
Det är av humanitära skäl, i fråga om barn är det skäl rörande åldern, att vi t.ex. inte kan acceptera en åldersgräns på 14 år.
Alla dessa problem har vi klargjort genom en resolution från parlamentet.
Därför är det naturligtvis mycket viktigt för oss, för min grupp, hur pass seriöst ni förhåller er till oss i parlamentet, hur ni hanterar våra förslag och till slut hoppas vi att vi framdeles stolta och lyckliga kan rapportera om att vårt samarbete fungerar utomordentligt.
Frågan är om ni vill lyssna på oss när vi har en önskan i detta betänkande och är angelägna om ert stöd.
Herr talman, ärade kommissionärer, herr rådsordförande! Diskussionen om Eurodac och genomförandet av detta system är något av en never ending story.
Det hela inleddes faktiskt med Dublinmötet 1990.
I november 1999 inbillade vi i parlamentet oss att det äntligen skulle bli möjligt att genomföra Eurodac - jag antar att ni också gjorde det, herr kommissionär.
Flera gånger har målsättningar förekommit, vilket vi på det hela taget ställt oss positiva till; också jag gladde mig - vilket inte sker ofta - åt att ni menade att ni i anslutning till omröstningen i parlamentet inte skulle godkänna de förslag som parlamentet med majoritet fattat beslut om, och det mot vår röst.
Detta var att bedömas som positivt.
Sammantaget skulle jag ha glatt mig åt detta systems etablering av det enkla skälet att Dublin först därmed skulle bli möjligt att genomföra; detta därför att man därmed skulle kunna slå fast vilken medlemsstat som är ansvarig för asylförfarandet, något som indirekt skulle leda till en viss utjämning av bördorna.
Därtill kommer att vi i och med detta kan förhindra att det kommer till upprepade asylansökningar och därmed även till missbruk av asylrätten och, om ni så vill, indirekt även till bekämpande av illegalitet.
Det betyder att det sammantaget är ett system som måste betraktas som mycket positivt och absolut nödvändigt mot bakgrund av asyl- och migrationspolitiken liksom medlemsstaternas ansvar.
Något som gjort mig bestört är att rådet på sitt sammanträde den 2 december har satt ett streck i räkningen för oss genom att inte ha godtagit att den verkställande befogenheten stannar kvar hos kommissionen, dvs. att den behöriga föreskrivande kommittén kan agera under kommissionens ordförandeskap.
Konsekvensen av detta blir att vi i slutändan ej uppnår det vi ville uppnå, nämligen att systemet blir ett gemenskapssystem, utan att rådet har satt ett streck i räkningen för oss så till vida att det så att säga återigen har anmält sina ägandeanspråk.
Följden är att det inte är kommissionen som kontrollerar detta instrument i gemenskapens intresse, utan att rådet åter överlämnas åt sig självt, vilket medför att kommissionen utestängs och i slutändan också parlamentet utestängs.
Vi vare sig vill eller kan acceptera detta så som det är, därför att vissa konsekvenser följer med det, konsekvenser vilka är så långtgående att en kontroll över systemets effektivitet i slutändan omöjliggörs, att det inte längre blir möjligt att genomföra statistiska undersökningar inkluderande analys och bedömning av nödvändiga konsekvenser, och att vi i vart fall kommer att få en försening som inte alls kan accepteras, för vi behöver detta system.
Min fråga till er lyder: När kan vi i praktiken räkna med att Eurodac-systemet, som vi redan väntat så länge på, blir funktionsdugligt?
Hur kommer detta system att se ut rent konkret?
Kommer det att motsvara reglerna och våra önskemål om att kommissionen i full utsträckning skall betros med genomförandet av det? I så fall skulle nämligen vårt egentliga mål vara uppnått; detta mål måste vi uppnå och vi skulle då ånyo ha europeiserat en bestämd del då det faktiskt är förnuftigt att i praktiken genomföra denna överföring av makt till gemenskapen.
Herr talman, ärade ledamöter! När det gäller de frågor som har ställts tänker jag svara mycket direkt, för att undvika att några tvivel uppstår angående rådets ståndpunkt, och jag tycker att det är viktigt att detta står klart.
Beträffande tillämpningsområdet för Eurodac-systemet vill jag erinra om att artikel 1 i förslaget till förordning om skapandet av detta system är mycket tydligt, och jag skall läsa texten: "Ett system, kallat "Eurodac", skapas, vars syfte skall vara att bistå med att fastställa vilken medlemsstat som enligt Dublinkonventionen, som enligt Dublinkonventionen", jag upprepar det "är ansvarig för prövning av en ansökan om som inges i en medlemsstat och att i andra aspekter underlätta tillämpningen av Dublinkonventionen enligt denna förordning".
Detta är det enda och exklusiva syftet med denna förordning, vilken är en förordning i form av ett instrument för Dublinkonventionen och går inte längre än detta syfte.
När det gäller Europeiska kommissionens roll, fastställer artikel 3 i förslaget tydligt skapandet av en central enhet vid kommissionen.
Kommissionen har för övrigt, enligt vad vi erfar, redan börjat arbeta med detta, och förberedelserna för en central enhet pågår.
Beträffande Europaparlamentets roll skulle jag vilja klargöra vad som bara kan vara en missuppfattning, och jag vill klart slå fast att rådet inte under några omständigheter har motsatt sig alla parlamentets ändringsförslag, eller begärt att kommissionen skulle lägga fram nya förslag.
I själva verket har några av parlamentets ändringsförslag tagits med i texten till förslaget till förordning, något som bör understrykas.
Jag tillåter mig också att erinra om att alla förslag från rådet (rättsliga och inrikes frågor) har lagts fram för bedömning i detta parlament, vilket för övrigt vid tre tillfällen har uttalat sig i frågan: den 15 januari 1998, den 18 mars 1999 och den 11 november 1999.
Vi har ännu inte kunnat uppnå enhällighet i rådet, vilket ni känner till och av skäl som går litet utanför detta ämne och som handlar om andra omständigheter av politisk natur, angående det nya förslag som skall läggas fram för behandling i detta parlament.
Vi hoppas att detta kan ske snart, kanske under just det portugisiska ordförandeskapet.
När det gäller andra frågor som har tagits upp här så gäller den första frågan om minimiålder för att ta fingeravtryck, vilken har fastställts till 14 år.
Vi inser att det finns en oro i denna fråga, men jag skulle vilja säga att detta kommer ur en praxis som medlemsstaterna följer vilken i vissa fall gör det möjligt att ta fingeravtryck på barn som är yngre än 14 år.
Jag skulle också vilja betona en viktig aspekt som troligen inte har beaktats när vi talar om denna åldersgräns: det är att det är ett alltmer ökande antal asylsökningar kommer från minderåriga, varför dessa situationer behöver övervakas, och de måste övervakas under detta beskydd av teknisk natur.
Angående frågan om övervakning från parlamentets och domstolarnas sida, anser jag att det som står i avdelning IV i Amsterdamfördraget är tillräckligt belysande angående vad detta beskydd från parlamentets sida innebär och vad som tillkommer domstolen angående detta problem.
Beträffande skyddet av privatlivet, anser jag att det är tillräckligt garanterat genom bestämmelserna i artikel 18 i förslaget till förordning, och jag skulle vilja peka på att den för övrigt också hänvisar till de rättigheter som redan är fastställda i direktiv 95/46.
Dessutom och som resultat av artikel 1 i förslaget till förordning - det är också mycket viktigt att det sägs och upprepas här -, är det uppenbart att tillämpningen av Eurodac hela tiden skall vägledas av de principer som är fastställda i Europeiska konventionen om skydd för de mänskliga rättigheterna och i FN:s konvention om barns rättigheter.
Jag anser att dessa faktorer gör att vi kan slå fast att det handlar om ett säkert system, om ett system som inte innehåller faktorer som hotar medborgarnas rättigheter.
Men vi måste förstå att skapandet av ett antal mekanismer i Europeiska unionen för att reglera dessa frågor angående asylsökningar måste vara föremål för en strängt teknisk hantering utan att detta kan tolkas som att det samtidigt skulle innebära en förlust av medborgerliga rättigheter.
Herr talman, ärade kolleger! Rådsordförandens utläggningar tar sikte på kärnan i den problematik det här handlar om.
Den socialdemokratiska gruppen är ej enig - det vill jag inte försöka dölja här - om hur vi skall hantera problematiken med personer under 18 år i registreringen av fingeravtryck.
Det finns kolleger som säger att man inte får registrera ungdomar mellan 14 och 18 år.
Själv är jag av en annan uppfattning.
Man kan inte ha ambitionen att sänka rösträttsåldern till 16, samtidigt som man säger att man inte får registrera en artonårings fingeravtryck.
Det är inte helt logiskt.
Det handlar emellertid om ett rättsstatligt betraktelsesätt av detta system.
Om dessa kolleger kan garantera oss att rådet inte har något emot att den verkställande befogenheten definitivt ligger kvar hos kommissionen och vi som parlament därmed får tillträde till kontrollfunktion så är det ett avsevärt framsteg - åtminstone på det område där kommissionen är ansvarig.
Hittills har rådet emellertid ej låtit förstå detta i denna form. Jag har därför med belåtenhet lyssnat till vad ni haft att säga.
Jag vill rikta er uppmärksamhet på följande punkt: Om vi på europeisk nivå skapar system som kan medföra ingrepp i människornas naturliga grundläggande fri- och rättigheter - och en antropometrisk behandling av människor, en tvingande behandling av en människa är ett ingrepp i hennes individuella rättigheter - om vi alltså skapar sådana organ med dessa rättigheter på europeisk nivå, så måste den verkställande enheten underkastas parlamentarisk kontroll och de människor som drabbas av åtgärden måste ha tillgång till rättslig prövning. I nästan alla system som vi bygger upp inom ramen för den inre säkerheten i Europeiska unionen är de båda stora bristerna dessa: bristande parlamentarisk kontroll samt avsaknad av tydliga garantier inom rättsväsendet.
Förvisso föreligger allt detta i princip, dock det finns aldrig någon detaljerad beskrivning av det.
Samma sak gäller också för den parlamentariska kontrollen.
Av den anledningen säger vi: Om de verkställande befogenheterna stannar kvar hos kommissionen, om föreskrivande kommittén inrättas under kommissionens ordförandeskap, så är vi införstådda.
Om ej så måste vi meddela rådet att det inte går an att rådet fråntar kommissionen de verkställande befogenheterna samtidigt som man vill att systemet skall finansieras ur gemenskapsbudgeten.
I så fall måste vi nämligen tänka igenom detta här i parlamentet om budgeten och finansieringen av systemet skall lyftas ur gemenskapsbudgeten.
Var så säkra på att vi kommer att göra det!
Syftet med Dublinkonventionen och Eurodac är att en enda medlemsstat skall ges ansvaret för att granska en asylansökan, och motiveringen bakom den föreslagna förordningen är att det finns ett behov av att utvidga bruket att ta fingertryck till vissa grupper av illegala invandrare, med det angivna skälet att ett betydande antal av dessa med stor sannolikhet har begärt asyl tidigare eller har för avsikt att göra det.
Problemet är att vissa inte har gjort det och inte heller kommer att göra det, så det betyder att man med den föreslagna förordningen går längre än de strikta formuleringarna i Dublin, genom att man gissar eller räknar med att en asylansökan kommer att existera i framtiden.
Dublinkonventionen utgör följaktligen, för att citera den särskilda kommittén om Europeiska gemenskaperna i Storbritanniens överhus, en ostadig grund för att bygga ett system för insamling och utbyte av fingeravtrycksinformation om personer som ännu inte har lämnat in och som kanske inte kommer att lämna in någon asylansökan.
Det är en rättsligt osäker grund för lagstiftning, och det gör mig bedrövad.
Dessutom är definitionen av de illegala invandrare som förordningen kommer att gälla för otydlig.
Det begärs att medlemsstaterna skall ta fingeravtryck på alla tredjelandsmedborgare över 14 år som grips i samband med att personen i fråga på ett oriktigt sätt passerar landets gräns - det är inte särskilt exakt.
Att tvingas lämna fingeravtryck innebär ett allvarligt intrång i privatlivet, och sådana kravs förenlighet med Europakonventionen om mänskliga rättigheter måste noggrant undersökas.
Jag är inte säker på att så verkligen har skett.
Det finns också oro i fråga om dataskyddet, vilket är anledningen till att parlamentet ville utvidga bestämmelserna om borttagande av information att gälla även för exempelvis de personer som beviljas någon slags rättslig status att stanna kvar i en medlemsstat, även om det inte är full flyktingstatus.
Det gläder mig att se att parlamentets krav på att informationen skall tas bort när en person har fått en subsidiär eller temporär form av skydd finns med i det ändrade förslaget, men jag skulle vilja fråga om detta skulle omfatta till exempel - i det system som jag känner bäst - Storbritanniens ovanliga tills vidaremodell.
Avslutningsvis, herr talman, oavsett vilket motiveringen är för att utvidga användningen av fingeravtryckssystemet Eurodac till vissa grupper av illegala invandrare, är jag personligen inte övertygad om att detta förslag är juridiskt vattentätt.
Är rådet och kommissionen så totalt övertygade?
Herr talman!
Mina damer och herrar! Vi är i färd med att etablera gemenskapens asyl- och invandringsrätt i Europa.
Det innebär att vi måste ha de instrument som behövs för att kunna utöva den nödvändiga kontrollen.
En gemenskapsinvandringsrätt betyder att vi inte längre har några inre gränser men i gengäld tar ansvar för vilka som tar sig in i Europeiska unionen vid de yttre gränserna.
Det står helt klart att det exempelvis i samband med asylansökningsförfarandet förekommer missbruk.
I samtliga europeiska stater är antalet personer som ansöker om asyl av andra skäl än politisk förföljelse långt större än antalet personer som erkänns som politiskt förföljda.
Missbruket i det här sammanhanget består ej blott i ansökan om asyl som ej existerar, utan även i att samma personer ansöker om asyl i flera olika stater.
Detta missbruk kan endast bemästras om fingeravtryckssystemet Eurodac äntligen blir verklighet, något vi har väntat länge på, och om rådet slutligen bestämmer sig för att låta systemet träda i kraft.
Detta system har redan visat sig vara verksamt på många ställen och är en förutsättning för att asyl skall bli accepterat.
Vi arbetar därför beslutsamt för att rådet skall träffa sina avgöranden, varefter Eurodac - ett system som tillåter europeiska jämförelser av fingeravtryck - verkligen blir verklighet.
Det är detta som rådet nu måste göra.
Kära kolleger! Som rådets företrädare kunde berätta, har de ändringsförslag som antagits av parlamentet och integrerats i texten gjort det möjligt, eller gör det möjligt, att förbättra förslaget till förordning.
Men detta förslag till förordning förblir ändå oacceptabelt för oss, i den bemärkelsen att den brännmärker medborgare från tredje land och tenderar att kriminalisera dem.
I dag, när vi talar om en stadga om de grundläggande rättigheterna, när vi talar, liksom i går för övrigt, om en rapport om de mänskliga rättigheterna, kan vi då leva skyddat i Fästning Europa, samtidigt som dessa rättigheter kränks på andra sidan muren, och till och med innanför den?
Dessutom besvärar detta förslag till förordning oss helt enkelt på grund av att man får intrycket att det inte borde komma i dag.
Intrycket är att man börjar i galen ända.
Man använder och inrättar instrument, innan man ens funderar över en verkligt harmoniserad politik för rätten att röra sig fritt, rätten att leva med sin familj och rätten att söka asyl.
Låt oss börja med att harmonisera den politiken, sedan kan vi titta på instrument för genomförande och kontroll.
Slutligen finns det en tredje punkt som besvärar oss särskilt, och det är bristen på respekt för parlamentets ståndpunkt.
Det här handlar om en viktig fråga, nämligen det demokratiska inflytande som man anförtror Europaparlamentets ledamöter.
Det är trots allt synd att vi i dag har intrycket att vi inte tjänar någonting till.
Man talar med oss om frånvaron, men det är egentligen inte så konstigt, eftersom ledamöternas ståndpunkter inte beaktas.
Jag skulle vilja avsluta med ett ord: att förverkliga området för frihet, säkerhet och rättvisa kräver instrument, men säkerhet kan endast inrättas om det finns en verklig rättvisa, och frihet kan endast förverkligas om det finns rättigheter som respekteras.
Herr talman, kära kolleger! Vi har ägnat en hel dag här i Europaparlamentet åt att diskutera de mänskliga rättigheterna och höga ideal, och därför är det pinsamt att saker och ting ser så annorlunda ut när unionen väl skall agera i praktiken.
Jag anser att kommissionen och rådet går för långt med Eurodac i sin önskan att kontrollera asylsökande och tredjelandsmedborgare som korsar gränsen till Fästning Europa.
Utspelet med Eurodac innebär en rad orimligheter och en rad kränkningar.
För det första genom att man vill spara fingeravtryck från minderåriga - ända ned till 14-åringar - som inte har begått något brott, i strid mot FN:s barnkonvention som uppmanar oss att beskydda barnen, uppmanar oss att respektera en minimiålder på 18 år för barn, om vi inte själva i lag har fastställt en annan ålder, och det har unionen så vitt jag vet inte gjort.
Att spara fingeravtrycken i uppåt tio år, även om personen ifråga inte har gjort något olagligt, även om personen till råga på allt kan ha fått uppehållstillstånd på unionens område, utgör en kränkning av respekten för privatlivet som fastställs i den europeiska konventionen om mänskliga rättigheter.
Att förväxla asylsökande med illegala invandrare strider mot flyktingkonventionen.
De mänskliga rättigheter och grundläggande rättigheter som man talar så mycket om, saknar värde om vi inte har förmåga att säkra dem i praktiken, även för de människor som skall släppas in i Fästning Europa.
Den bild av "området för frihet, säkerhet och rättvisa" som dessa människor tar med sig hem, eller får medan de är här, avspeglar inte de värden som i festliga sammanhang kallas globala och universella.
Därför riktar jag följande uppmaning till kommissionen och till rådet: Kära vänner, låt Eurodac få gå den död till mötes som Eurodac förtjänar.
Herr talman! Jag vill som företrädare för Gruppen Unionen för nationernas Europa uttala vår förtroende för rådets sätt att behandla denna fråga, och jag vill i likhet med andra uppmana rådet att fatta beslutet om att inrätta Eurodac.
Vi talar om att bygga upp ett område som gör anspråk på en hög grad av rättssäkerhet, och jag finner det märkligt att vi redan i nästa mening uttalar vår brist på förtroende för att en ansvarsfull förvaltning av denna ordning skall kunna ske.
Syftet är som jag ser det att säkra rättigheterna för de asylberättigade, och det är inte tal om någon kränkning av rättigheterna för de människor som av berättigade skäl och på hederligt vis kommer och ansöker om asyl.
Jag kan inte föreställa mig att varken rådet eller kommissionen vill bygga upp systemet på ett sådant sätt att det skulle innebära någon form av frihetsinskränkningar för laglydiga medborgare.
Detta sker i överensstämmelse med skapandet av ett område för frihet och rättvisa, och det stöder vi.
Herr talman! Vacklandet i samband med upprättandet av Eurodac-systemet har skapat många och berättigade frågetecken, såväl om ändamålsenligheten som om effektiviteten hos detta system för jämförande av asylsökandes och flyktingars fingeravtryck, som är avsett som ett komplement till Dublinkonventionen.
Personligen hör jag till dem som är mycket reserverade inför systemet.
Redan nu finns det ganska många delar i systemet som förstärker vår oro för eventuella överträdelser av Europakonventionen om mänskliga rättigheter och skydd för privatlivet, liksom av FN:s konvention om barns rättigheter, eftersom det begärs att man skall få ta fingeravtryck även på fjortonåriga barn.
Därutöver skapar detta omfattande system för fingeravtryck negativa associationer, och det refererar till brottsutredningar av polismyndigheterna och till lagöverträdelser.
Utvidgningen av systemet till asylsökande sätter alltså automatiskt ett likhetstecken mellan alla flyktingar och invandrare som grupp och brottslighet och olaglighet, någonting som jag anser vara helt felaktigt och bortom varje föreställning om internationell rätt och respekt för de mänskliga rättigheterna, såsom dessa föreskrivs i Genèvekonventionen, vars 50-årsjubileum vi har hyllat i dag på förmiddagen med en förlängd diskussion här i Europaparlamentet.
Dessutom garanterar inte genomförandet av systemet att en identitet kan fastställas med 100 procents säkerhet, vilket vi har sett många exempel på i brottmål, och det kan av den anledningen inte anses att dess genomförande kommer att underlätta tillämpningen av Dublinkonventionen och leda till att missbruk av asylrätten undviks.
Under alla omständigheter kräver Europaparlamentet att det skall ges möjlighet att utöva parlamentarisk kontroll när rådet och kommissionen slutligen fattar beslut i frågan.
Jag tror emellertid att det bästa Europeiska kommissionen och rådet kan göra är att gå vidare mot att upprätta en gemensam asyl- och flyktingpolitik, som ovillkorligen måste grunda sig på de europeiska humanitära och demokratiska värderingarna och på respekt för de mänskliga rättigheterna.
.
(EN) Herr talman! Kommissionen skulle först av allt vilja välkomna det mycket tydliga uttalandet av rådets representant om att Eurodac-systemet är ett system som är utarbetat enbart för att genomföra Dublinkonventionen.
Jag skulle också vilja bekräfta att det, vilket rådets företrädare redan har talat om, finns ett problem beträffande den territoriella tillämpningen av Eurodac-förordningen.
Jag kan dessutom bekräfta att rådet inte har bett kommissionen att lägga fram ett omarbetat förslag.
Detta är icke desto mindre en mycket känslig fråga, vilket redan har framgått av debatten, och ett av de få fall där de tre institutionerna inte har samma ståndpunkt, något som jag mycket tydligt klargjorde inför parlamentet.
Kommissionen har i detta fall en annorlunda ståndpunkt än både rådet och parlamentet.
Det var anledningen till att vi, utan att ha ombetts att lägga fram ett nytt förslag, beslutade att vi för att klargöra de politiska alternativ som finns för handen, borde göra detta extraarbete och lägga fram ett omarbetat förslag för rådet.
I sitt omarbetade förslag tar kommissionen med den lösning som parlamentet har föreslagit om att informationen bör tas bort från databasen så snart en person erkänns som flykting.
Å andra sidan har vi inte anslutit oss till parlamentets uppfattning i fråga om minimiålder för de personer som man skall kunna ta fingeravtryck på.
Vi har ansett att 14 år är en tillfredsställande lösning.
Det beror kanske på att jag kommer från ett land - för övrigt samma land som rådets företrädare kommer ifrån - där våra barn, när de är tio år gamla, för att få sitt första identitetskort, måste lämna fingeravtryck.
Det är för mig omöjligt att begripa att mitt land skulle vara ett land som kriminaliserar alla barn som är tio år gamla bara för att dessa måste lämna fingeravtryck för att få sitt första identitetskort.
Jag kommer fortfarande ihåg att det var en stor händelse i min ungdom att få mitt eget identitetskort.
Icke desto mindre inser jag att detta är en mycket känslig fråga.
Kommissionen anser följaktligen att den bör klargöra två mycket bestämda och tydliga uppfattningar för parlamentet.
För det första bör vi inte förvänta oss att Eurodac skall ge svar som Eurodac inte kan ge.
Det är av den anledningen vi anser att vissa av de frågor som baronessan Ludford ställde, liksom vissa att de frågor som ställdes av Boumediene-Thiery - som är mycket viktiga - måste sättas in i sammanhanget med den förordning om temporärt skydd och subsidiärt skydd som kommissionen är i full färd med att utarbeta.
Vi kommer att lämna förslag till parlamentet och rådet under de närmaste månaderna.
Vi har precis, denna vecka, färdigställt ett arbetsdokument om utvärdering av själva Dublinkonventionen.
Vi vill inte bara starta en debatt om de tekniska frågor som hör samman med Eurodac, utan även om de nödvändiga lösningarna för den nuvarande Dublinkonventionen.
Vi vill inte förlora tid.
Vi vill ha en så bred bild som möjligt av alla instrument som berör asylpolitiken.
Var skiljer sig kommissionens och rådets åsikter?
Rådet har naturligtvis varit generöst i den meningen att det har överlåtit skötseln och det tekniska handhavandet av systemet till kommissionen.
Men det finns en punkt där kommissionen inte håller med rådet.
Vi håller inte med om att rådet bör reservera genomförandebefogenheterna för systemet för sig själv.
I enlighet med överenskommelsen om kommittéförfarandena finns det inte tillräckliga skäl för rådet att förbehålla genomförandebefogenheterna för sig själv, i stället för att delegera dessa till kommissionen.
Kommissionens förslag är att de verkställande befogenheterna, genomförandebefogenheterna, för systemet bör delegeras till kommissionen, som skall samarbeta med en kommitté som består av företrädare från alla medlemsstaterna.
Enligt vår mening kommer detta att vara ett mer sammanhängande och öppet sätt att sköta systemet, och det kommer att öka parlamentets förmåga att granska kommissionens sätt att sköta och utveckla Eurodac-systemet.
Kanske kommer denna balanserade lösning att göra det möjligt att på ett mer avslappnat och förtroendefullt sätt ta itu med några av de reservationer och politiska tvivel som flera parlamentsledamöter har gett uttryck för under debatten.
Kanske är jag envis, men detta är verkligen vad jag tror.
Tack, herr kommissionär.
Jag förklarar den gemensamma debatten avslutad.
Djurhälsoproblem som påverkar handeln med nötkreatur och svin
Nästa punkt på föredragningslistan är betänkande (A5-0044/2000) av Graefe zu Baringdorf för utskottet för jordbruk och landsbygdens utveckling om förslaget till Europaparlamentets och rådets direkt om ändring av direktiv 64/432/EEG om djurhälsoproblem som påverkar handeln med nötkreatur och svin inom gemenskapen (KOM(1999) 456 - C5-0239/1999 - 1999/0217(COD)).
.
(DE) Herr talman! I föreliggande betänkande rör det sig om att låta en redan gällande bestämmelse, vilken trädde i kraft den 1 juli 1999, gå tillbaka till förhållandet före den 1 juli 1999.
Till detta ger kommissionen följande motivering: Medlemsstaterna har ej uppfyllt sina förpliktelser för att bygga upp ett kontrollsystem, varför vi tills vidare måste återställa det tidigare förhållandet.
Vi ger kommissionen vårt stöd i denna implicita kritik av medlemsstaterna vilka ej har gjort sina läxor; men vi beklagar djupt att vi återigen befinner oss i en situation i vilken vi inte kan genomföra redan antagna och egentligen ikraftträdda ändringar och förbättringar av ett kontrollsystem, eftersom medlemsländerna inte har uppfyllt sina förpliktelser.
Trots detta stöder vi kommissionens projekt därför vi anser att också de gamla reglerna erbjuder en tillräcklig grad av säkerhet, i synnerhet som kommissionen endast begärt ett års förlängning.
Kommissionen har visserligen lämnat en bakdörr öppen för sig i det att den i enlighet med överenskommelsen med rådet, rådets kommittébeslut den 28 juni 1999, vill ha en ytterligare övergångsfrist på tre år, vilket vi i parlamentet anser vara något märkligt.
Ni, herr kommissionär Byrne, borde direkt ha begärt fyra år om den här saken skall vara i fyra år, särskilt som ni i och med detta ger en signal till medlemsstaterna.
Om kommissionen håller bakdörren öppen för en fördröjning på tre år, varför måste då vi uppfylla våra uppgifter?
Dock även här har vi sagt att vi vill vara med och ta ansvar för detta.
Vi har lämnat in ett ändringsförslag som syftar till att förkorta denna tid till två år, och under samtal med kommissionen har det blivit klart att också den vill stödja ändringsförslaget.
Vi har sedan som en särskild sak konstaterat att ni lagt fram redogörelser för detta kommittébeslut i omfångsrika prosatexter, fastän ni redan tidigare kommit överens med rådet om att hänvisningarna till artiklarna skulle göras i kortare form.
Därför har vi följt denna uppmaning samt seden i kontakterna med rådet och vi har i vår tur med ett i mitt namn inlämnat ändringsförslag pläderat för att överta de nya reglerna. Med den egenheten dock att ni, då det här rör sig om den rättsliga grunden i artikel 37 och artikel 152, lagt fram inte bara artikel 17 utan även artikel 17a, med argumentet att det här handlar om dels ett samrådsförfarande och dels ett medbeslutandeförfarande.
I medbeslutandeförfarandet gäller i enlighet med kommittébeslutet artikel 8, vilket det inte gör enligt artikel 37.
Vi är av uppfattningen att dessa båda delade förslag inte behövs och vi har endast lagt fram ett enda ändringsförslag, som jag nu tänker meddela er.
Vi pläderar för att artikel 17a skall strykas.
Ändringsförslaget bör lyda som följer: "Refereras till denna artikel finner regleringsförfarandet tillämpning enligt artikel 5 i överensstämmelse med artikel 7, och i förekommande fall vid medbeslutande enligt artikel 251 i fördraget och artikel 8 i beslutet av 99/468/EG".
Jag hoppas att kommissionen kan godta denna ändring.
Vi befinner oss i ett medbeslutandeförfarande.
Om kommission och råd kan godkänna våra ändringar kan vi få ett förkortat förfarande, vilket torde vara vettigt med hänsyn till det faktum att vi sedan den 1 juli 1999 befinner oss i ett något osäkert rättsrum.
Också tidigare har vi ju fört intensiva samtal.
Jag är spänd på resultatet av deras ställningstagande.
Jag hoppas att de kommer att följa våra överväganden vilka vi ju också har presenterat i samtalen, i synnerhet som vi ju har samma åsikt i sakfrågan.
Herr talman! Vi talar om ändringsförslag till ett direktiv som gäller handeln med nötkreatur och svin inom gemenskapen.
Jag skulle vilja börja med att gratulera föredraganden till hans betänkande och med kraft instämma i de anmärkningar som han just har gjort.
Jag lade fram ett enda ändringsförslag under debattens utskottsskede, vilket godtogs av utskottet, om nödvändigheten av att medlemsstaterna upprättar ett lämpligt system för stickprov, inspektioner och kontroller, så att det säkerställs att dessa bestämmelser tillämpas effektivt.
I mitt ändringsförslag uppmanas kommissionen att övervaka medlemsstaterna och se till att de genomför de nödvändiga inspektioner som föreskrivs i bestämmelserna, för om vi skall få till stånd en framgångsrik kampanj för att begränsa och utrota tuberkulos och brucellos, är det av avgörande betydelse att dessa bestämmelser tillämpas på ett korrekt sätt.
Tillåt mig också att säga att dessa bestämmelser för närvarande tyvärr till stor del får ses som rent teoretiska när det gäller min egen medlemsstat; naturligtvis på grund av att det har varit förbjudet att exportera levande nötkreatur från Storbritannien under de senaste fyra åren.
Även exporten av döda nötkreatur blockeras faktiskt fortfarande av vissa länder, för även om förbjudet mot export av nötkött från Storbritannien hävdes den 1 augusti 1999, och som vi alla vet behåller Frankrike och Tyskland fortfarande olagligen detta förbud i dag.
Även när det gäller svinsektorn har exporten drabbats, på grund av att svinindustrin under de senaste två åren har ställts inför stora svårigheter.
I Skottland, mitt eget land, har vi faktiskt fått se de inhemska besättningarna minska med 25 procent under de senaste tolv månaderna.
Såvida inte den brittiska regeringen vidtar omedelbara åtgärder, kommer ytterligare 25 procent att försvinna under de närmaste månaderna.
Denna skrämmande situation beror på en kombination av faktorer, bland annat på det brittiska pundets förstärkning, dyrbara anpassningar till hårdare normer avseende djurskydd och hygien, vilka har ålagts industrin av den brittiska regeringen, samt de extra kostnader som hör samman med BSE-krisen.
Dessa faktorer slår hårt mot grisuppfödarna i Storbritannien, samtidigt som återförsäljare och snabbköp i Storbritannien tar in mer och mer billigt importerat kött.
Nu sipprar det fram att situationen kan förvärras ytterligare, i och med att EU:s ansökarländer i Central- och Östeuropa planerar att öka sin nettoexport av fläskkött med nära 300 procent fram till år 2006.
På samma gång kommer de att söka undantag från EU, vilket skulle göra det möjligt för dem att producera fläskkött under djurskydds- och hygiennormer som skulle anses vara olagliga under nuvarande gemenskapslagstiftning.
Om Storbritannien åter skall få i gång en dynamisk handel med nötkreatur och svin inom gemenskapen, behövs det omedelbar hjälp för att lindra den katastrofala situation som landsbygden i Storbritannien och vår svin- och nötsektor i synnerhet befinner sig i.
Jag hoppas att detta budskap går fram till den brittiske finansministern.
Herr talman! Jag delar också föredragandens åsikt om dessa grundläggande frågor och kan med nöje instämma i ändringsförslaget om att övergångsperioden bara borde vara i två år.
Det här handlar ju om medlemsstaternas försummelser när det gäller att genomföra bestämmelserna och systemet.
Det är fråga om allvarliga djursjukdomar, och jag anser att den mest centrala frågan i den här debatten är att vi snabbt måste greppa tag i systemet för att undvika att man till och med ett par gånger skjuter upp bestämmelser som borde träda i kraft så snart som möjligt.
Stevenson sade att exporten från Östeuropa håller på att öka; kära vänner, vi håller ju på att utvidga EU och skall ansluta östeuropeiska länder till EU.
Om våra egna system inte är i sin ordning, hur kan vi förutsätta att de nya medlemsstaterna skall vara i sådant skick att de kan integreras och ansluta sig till vårt jordbrukspolitiska system?
Vi framhåller att vi som utgångspunkt och framtidsvision behöver en livsmedelssäkerhet och en europeisk jordbruksmodell, men i medlemsstaterna försummar vi grundläggande frågor när det gäller att kontrollera systemen så att de är på det viset.
Därför måste vi i fortsättningen fästa mycket seriös uppmärksamhet på att medlemsstaterna verkligen genomför de system som vi här gemensamt beslutar om.
Om det inte förhåller sig på det sättet måste det finnas något slags sanktion som man kan tillgripa för att få ordentlig ordning på dessa frågor.
Herr talman! Jag skulle vilja instämma med tidigare talare och gratulera föredraganden.
Han har närmat sig denna fråga med sin vanliga övertygelse och med stor entusiasm.
Det gladde mig mycket att höra honom säga att det inte finns någon egentlig konflikt mellan principerna och målen i det föreslagna direktivet.
Jag tvivlar inte på att kommissionären kommer att bidra till att en tillfredsställande lösning nås, eftersom både parlamentet och kommissionen har ett gemensamt mål på detta mycket viktiga och mycket centrala område.
Direktivet om handeln med nötkreatur inom gemenskapen är centralt för boskapsuppfödarnas ekonomiska överlevnad, särskilt i mitt eget land, Irland, där vi exporterar upp till 90 procent av hela vår boskapssproduktion - av vilken en mycket stor andel utgör export av levande djur till det kontinentala Europa och till länder längre bort.
I detta hänseende stöder jag förslagen om en ytterligare uppdatering av 1997 års direktiv, med förbehållet att det måste ske på ett förnuftigt sätt.
Vi måste eliminera onödig byråkrati och på samma gång möjliggöra en fullständig spårbarhet när det gäller boskapsförflyttningar, liksom vi måste se till att folkhälsan skyddas.
Herr talman! Med detta direktiv införs en förlängning av ett nuvarande undantag till direktiv 64/432 tillämpligt för den spanska regeringen.
Utan detta undantag skulle den vara tvungen att tillämpa ett system med veterinärkontroller för tuberkulos och brucellos varje gång ett nötkreatur exporterades från regionen.
Dessa kontroller genomförs naturligtvis redan i många andra stater.
Undantaget har betydande följder för mitt land.
På samma gång som Spanien beviljas ett undantag, drabbas den brittiska köttindustrin hårt på grund av tillämpningen av ett gemenskapsdirektiv enligt vilket det krävs en oerhört kostsam veterinärövervakning i våra slakthus.
Så hårda är kraven på veterinärövervakning att det inte finns tillräckligt många brittiska veterinärer för att utföra arbetet.
Men i stället för att ge oss mer tid, har kommissionen inlett en process om fördragsbrott.
För att undvika att hamna i EG-domstolen har min regering varit tvungen att rekrytera ett stort antal veterinärer från andra EU-länder, däribland 300 från Spanien.
Om Spanien har ett så stort överskott på veterinärer att landet har råd att skicka så många till mitt land, varför är det då så svårt för dem att tillämpa det system med veterinärkontroller som begärs i detta direktiv?
Det är i mina ögon inte rätt att de brittiska slakthusen drabbas till följd av kommissionens åtgärder samtidigt som Spanien tillåts att inte fullgöra sina skyldigheter.
Varför är kommissionen så snäll mot Spanien?
Borde den inte fråga hur det kommer sig att Spanien kan sända så många veterinärer till Storbritannien för att tillämpa ett direktiv på detta område och kanske insistera på att några av dessa tjänstemän hölls kvar i sitt hemland för att tillämpa gemenskapslagstiftningen i det egna landet?
Mot denna bakgrund anser jag att det föreslagna direktivet är felaktigt, och jag kommer att rösta emot det.
Irlands intresse i detta ändrande direktiv kretsar kring en begäran från vårt land att tillåta att tbc-tester före export görs vid uppsamlingscentraler, i stället för enbart vid ursprungsgårdarna, som praxis nu är i Irland; jag har förstått att vi har omkring två år på oss att diskutera de eventuella svårigheter som vi kan ha beträffande detta med kommissionen, och det gläder mig att se kommissionären här i dag.
I enlighet med EU:s handelsregler och för att främja livsmedelssäkerheten och konsumenternas förtroende för djurens hälsostatus, krävs det årliga tester för att våra kreatursbesättningar skall behålla sin officiella status som tbc-fria.
Med ett kreatursbestånd i Irland på mellan sju och åtta miljoner djur under de senaste åren, har omkring 10,5 miljoner tbc-tester genomförts årligen i omkring 138 000 besättningar.
Sedan 1954, när vår tbc-plan introducerades, har vi i Irland - ett litet land - lagt ned 2,54 miljarder euro på tbc-tester och senare brucellostester.
Jag tror att det utgör ett bra bevis på vår beslutsamhet att skydda de irländska kreatursbesättningarnas hälsostatus.
Efter det att en reaktion har upptäckts, genomförs faktiskt ett särskilt testprogram för djurbesättningar i närheten av drabbade djurbesättningar.
Analyser av testresultat genomförs på löpande basis av en särskild enhet för tbc-undersökningar.
Rutinmässiga obduktioner av alla djur som slaktas genomförs av veterinärer som är anställda av departementet.
Djur som reagerar positivt på tbc-testet slaktas.
Ända sedan de tidigaste stadierna i programmet för utrotning av tbc bland nötkreatur har jordbruksdepartementet erkänt fördelarna med tester före transport, och vi ber om att vårt särskilda ändringsförslag till det ändrande direktivet skall betraktas välvilligt.
En sak som jag skulle vilja be kommissionären att beakta särskilt är det faktum att det enda test som sörjs för i EU och enligt irländsk lagstiftning är det enkla intradermala jämförande testet såsom det anges i EU:s direktiv 64/432.
Jag förstår att ett betydande arbete har lagts ned på laboratoriebaserade blodprov för tbc.
Gamma-interferontestet är det mest lovande av dessa, och det används i praktiska fältförhållanden som ett komplement till tuberkulintester i djurbesättningar.
Jag skulle vilja be kommissionären att ange i vilket stadium detta befinner sig och hur snabbt vi kommer att kunna få fram ett blodprov som godtas av EU.
Det tbc-test som vi använder för närvarande är besättningsspecifikt - inte djurspecifikt.
Vi måste komma till det stadium där blodprov för enskilda djur används.
Herr talman, herr kommissionär! Betydelsen av djurskyddsrättsliga frågor är inte bara ekonomiskt utan även konsumentpolitiskt en fråga av avgörande betydelse.
Därtill dras vi ständigt med enorma ekonomiska förluster till följd av djursmitta.
Direktivet anger, för säkerhetens och öppenhetens skull, en särskild målsättning att skapa elektroniska databaser, ur vilka uppgifter om nötboskap och svin liksom om hur djuren hålls kan begäras.
Dessa databaser som skall skapas är samtidigt en del av systemet för märkning och registrering av nötboskap i enlighet med förordningen.
Eftersom det emellertid i samband med genomförandet av detta direktiv samt i samband med att medbeslutandeförfarandet dragit ut på tiden tillstött svårigheter har kommissionen kommit till slutsatsen att övergångsåtgärder skall utfärdas i syfte att undvika problem i handeln med levande nötboskap och svin.
Jag vill instämma i föredragandens ord att det är så att medlemsstaterna alltid endast med stort motstånd genomför oangenäma gemenskapsföreskrifter vid långa övergångsbestämmelser. Därför bör vi diskutera om detta spelutrymme på 3 år verkligen är meningsfullt.
Jag tror att Dauls ändringsförslag, som tar sikte på två år, vore en bra kompromiss.
I detta sammanhang vill jag också hänvisa till att vi ej bör ytterligare plantera fler artiklar i artikeldjungeln och undantagsdjungeln, utan att vi i stället snarare bör gallra bort en del.
Det måste absolut tas hänsyn till yttrandet från Ekonomiska och sociala kommittén vad gäller den strikta inskränkningen av undantagsreglerna och harmoniseringen av veterinärföreskrifterna.
Jag kan således ej begripa att det finns vissa länder som gör sina läxor medan andra i stället alltid kommer med ursäkter och släpar efter.
Detta leder till snedvridningar i konkurrensen och såtillvida är jag för att vi inom kort gör reglerna gällande för alla.
Herr talman! Jag skall försöka vara så kortfattad som möjligt och jag kommer inte ens att använda all den tid som står till mitt förfogande.
Jag nöjer mig i själva verket med att göra en deklaration, och det är följande: i morse sade en kollega som talade i denna kammare att utan regler finns det ingen frihet.
Men när det finns för många regler så tror jag att frihet blir det samma som förvirring.
Enligt min åsikt är denna förordning just ett exempel på detta överflöd av regler.
Vi har på detta område haft en serie olika normer som har avlöst varandra sedan 1964: normer som i vissa fall har tillämpats, i många fall inte; normer som delvis har återkallats; normer som har anpassats av de olika nationalstaterna.
Med största sannolikhet borde man anse att vissa nationalstater har betett sig klandervärt när de inte har anpassat sig efter vissa direktiv; men man måste fråga sig hur detta kan ske så ofta och beröra så många medlemsstater.
Med all sannolikhet sker detta eftersom det är svårt att tillämpa direktiven.
Med all sannolikhet är anpassningen av den nationella lagstiftningen försenad eftersom anpassningen är dyrbar, detaljerad och ofta även improduktiv.
Det budskap som jag vill framför är därför följande: när reglerna blir för många - i det här aktuella fallet har reglerna återgivits utförligt i de förberedande arbetena till den text som lagts fram och som i stort kan accepteras - när texternas mångfald gör en tillämpning svår, så remitteras frågan och man riskerar att skapa ett tomrum som inte bara är av lagstiftningskaraktär, utan även av praktisk art: av lagstiftningskaraktär på grund av dubbleringen av kompetenser och på grund av den förvirrande mångfalden av regler; av praktisk art eftersom det inom många sektorer finns risk för en bristande kontroll, varför även konsumentpolitiken riskerar att inte vara till fyllest.
.
(EN) Herr talman! Tillåt mig först av allt att tacka er för det intresse som ni har visat för kommissionens förslag om ändring av direktiv 64/432 om djurhälsoproblem som påverkar handeln med nötkreatur och svin inom gemenskapen.
Jag är särskilt tacksam mot Graefe zu Baringdorf för hans betänkande om detta förslag och mot ledamöterna i utskottet för jordbruk och landsbygdens utveckling för deras stöd till de flesta av de ändringar som har föreslagits av kommissionen och för de ändringsförslag som inbegreps i utskottets ursprungliga betänkande.
Medlemsstaterna stötte på svåra handelsproblem vid genomförandet av de uppdaterade djurhälsoregler för handel inom gemenskapen som fastställdes i direktiv 64/432 och som trädde i kraft den 1 juli förra året.
För att underlätta övergången till de nya reglerna, föreslog kommissionen på grundval av artiklarna 37 och 152 i fördraget ändringar av direktivet, vilka inbegriper övergångsåtgärder för att lösa de mest akuta handelsproblemen, mindre rättelser och klargöranden i tilläggen samt ett allmänt bemyndigande för kommissionen att fastställa övergångsåtgärder i enlighet med det nya kommittéförfarande som anges i förslaget.
Europaparlamentets utskott för jordbruk och landsbygdens utveckling enades om två ändringsförslag framlagda av Graefe zu Baringdorf till kommissionens förslag.
I det första ändringsförslaget begärs att medlemsstaterna skall se till att direktivet tillämpas fullt ut samt att medlemsstaterna och kommissionen skall kontrollera tillämpningen.
Med det andra ändringsförslaget strävar man efter att begränsa tillämpningsperioden för övergångsåtgärder till två år.
Kommissionen kan gå med på dessa ändringsförslag 1 och 2 och måste därför motsätta sig Aurois ändringsförslag, i vilket det begärs att alla övergångsåtgärdernas skall tas bort.
Jag beklagar emellertid att jag inte kan godta det skriftliga ändringsförslaget 3, som Graefe zu Baringdorf lade fram i förra veckan.
Med detta vill man ändra kommittéförfarandet, genom att föreslå att det för genomförandeåtgärder som hänför sig till artikel 37 skall införas ett förvaltningsförfarande med granskningsrätt.
Detta strider klart och tydligt mot artikel 2 i rådets beslut 99/468 om kommittéförfaranden, som föreskriver föreskrivande kommittéer i djurhälsofrågor, och det verkar som om det kanske inte godtas av Graefe zu Baringdorf, efter ingående diskussioner med mitt kabinett, att detta är ståndpunkten.
Men det är inte omöjligt att Graefe zu Baringdorf har misstolkat kommittéförfarandet och att han har för avsikt att ändra det igen under detta plenum.
Låt mig uttrycka min förvåning och oro över detta.
Jag beklagar att jag inte kan godta ert nya ändringsförslag, med vilket artikel 17 och 17 a ersätts med en enda ny artikel som omfattar hela kommittéförfarandet.
Med ändringsförslaget införs en föreskrivande kommitté med granskningsrätt för parlamentet, och jag citerar från det brev som han skickade mig: "När det rör sig om ett medbeslutandeförfarande baserat på artikel 251, artikel 8 därav" - det vill säga artikel 8 i rådets beslut 99/468 om kommittéförfarande.
Jag kan försäkra er om den betydelse som jag tillskriver parlamentets roll i lagstiftningsprocessen, särskilt när det gäller kommittéförfaranden i medbeslutandeförfarandet.
Det övergripande målet är att nå snabba och effektiva resultat för att omvandla politik till rättsakter.
Ramen för kommittéförfaranden fastställs klart och tydligt i det ovannämnda rådsbeslutet.
Granskningsrätt för parlamentet föreskrivs för områden som hänför sig till medbeslutande, det vill säga till artikel 8.
Det ändrade direktivet 64/432 baseras på artiklarna 37 och 152 i fördraget.
Den nya bestämmelsen om genomförandebefogenheterna för kommissionen att fastställa övergångsåtgärder kan ha en direkt effekt på folkhälsan.
Detta är anledningen till att kommissionen, i det här fallet, föreslår artikel 17 a, som hänvisar till en föreskrivande kommitté med granskningsrätt för parlamentet.
Jag hänvisar er till artikel 3 i det aktuella direktivet, som ändrar artikel 16 i originalet, där det står följande: "Om det är nödvändigt att underlätta övergången till den nya ordningen enligt detta direktiv, får kommissionen, i enlighet med förfarandet i artikel 17A, besluta om övergångsåtgärder som kan tillämpas under en period på högst tre år.".
Det här är, och jag har fått råd av den juridiska enheten, det bästa sättet att handskas med saken.
I varje situation då man i en grundläggande rättsbestämmelse föreslår en ändring med ett kommittéförfarande, måste i den grundläggande bestämmelsen det aktuella kommittéförfarandet anges.
Det är anledningen till att förfarandet måste fastställas ganska tydligt i varje enskild bestämmelse i vilken en sådan ändring föreslås.
I den befogenhet som ges till kommissionen att ytterligare förlänga tidsperioden i artikel 3 fastställs därför tydligt artikel 17 a som lämplig artikel för detta, vilket omfattar artikel 8 i rådets beslut från i juni förra året och därigenom ger parlamentet fulla granskningsbefogenheter när det rör sig om sådana förslag.
När man i den nuvarande versionen av 64/432 hänvisar till artikel 17, åsyftas genomförandeåtgärder som avser djurhälsa, det vill säga genomförandeåtgärder som baseras på artikel 37 och som inte är av intresse för, eller som i ett fåtal fall är av mycket litet intresse för, folkhälsan.
Av den anledningen bör dessa åtgärder inte vara föremål för parlamentets granskningsrätt.
Sådana åtgärder avser till exempel godkännande av förfaranden vid och platser för rengöring och desinficering, utformning av sjukdomsrapportering, godkännande av uppsamlingscentraler, definition av tilläggsgarantier för medlemsstater som är fria från sjukdomar som inte är överförbara till människor, som till exempel smittsam rinotrakeit hos nötdjur eller överförbara gastroenteriska sjukdomar hos grisar.
Jag skall säga några saker om följderna av det föreslagna ändringsförslaget för den institutionella balansen.
Kommissionens genomförandebefogenheter fastställs i artikel 202, punkt 3, i EG-fördraget i samverkan med rådets beslut 99/468, som jag tidigare hänvisade till och som är det rådsbeslut som fastställer lämpliga kommittéförfaranden.
Detta system är tydligt avsett att exakt definiera respektive roll för den verkställande och den lagstiftande makten i det grundläggande lagstiftningsinstrumentet.
Följaktligen måste det i den grundläggande rättsakten redan från början klargöras vilka genomförandeåtgärder som baseras på medbeslutandeförfaranden, det vill säga på artikel 152, och vilka bestämmelser som inte har som direkt syfte att skydda folkhälsan och som därför inte skall vara föremål för parlamentets granskningsrätt.
Förfarandet måste klargöras i den grundläggande rättsbestämmelse som skall ändras med kommittéförfarande.
Varje formulering som lämnar utrymme för förhandlingar från fall till fall skulle äventyra den delikata institutionella balansen och dessutom allvarligt undergräva öppenheten.
Den formulering som föreslås i det nya ändringsförslaget, om det föreskrivande förfarandet med granskningsrätt, och jag citerar, "när det rör sig om medbeslutandeförfarandet baserat på artikel 251, artikel 8 därav" leder till juridisk osäkerhet och ligger inte i linje med den överenskomna tillämpningen av rådets beslut om kommittéförfaranden.
Jag citerar från det dokument som Graefe zu Baringdorf har cirkulerat denna eftermiddag, i vilket han signalerar sin avsikt att lägga fram ändringsförslaget i detta skede.
Han säger: "Jag anser det inte vara nödvändigt att inbegripa två nästan identiska hänvisningar till kommittéförfarandet bara för att säkerställa att Europaparlamentet inte begär rättigheter som det inte har."
Tillåt mig att försäkra er om att det inte är min avsikt, när jag åberopar dessa två förfaranden - artiklarna 17 och 17 a -, att säkerställa att Europaparlamentet inte ber om rättigheter som det inte har.
Jag är helt och hållet positiv till medbeslutandeförfarandet, och jag är helt och hållet positiv till kommittéförfarandena.
Jag är helt och hållet positiv till uppfattningen att parlamentet skall ha full rätt att granska kommissionens förslag när Europeiska unionens rättsliga strukturer, det vill säga fördraget och direktivet, tillåter detta.
Att avvika från det är att riskera en process i EG-domstolen, någonting som jag måste undvika.
Dessutom måste jag svara Graefe zu Baringdorf och säga att de två, som han beskriver dem, nästan identiska hänvisningarna till kommittéförfarande i själva verket inte är identiska.
De är ganska olika och måste behandlas var för sig.
Det är dock i alla institutionernas intresse att förfarandena är tydligt definierade och fullständigt öppna för insyn.
Dessutom, om vi antar ändringsförslaget, skulle det innebära att lagstiftningsförfarandet fördröjs ytterligare; detta skulle annars kunna avslutas efter denna första behandling.
För att sammanfatta vill jag bekräfta att jag godtar Graefe zu Baringdorfs ändringsförslag 1 och 2, men inte det ändringsförslag om kommittéförfarande som han har lagt fram denna eftermiddag.
Följaktligen kan jag inte godta Aurois ändringsförslag heller.
Jag skall övergå till att svara på de enskilda frågor som har tagits upp av talare denna eftermiddag. Till att börja med, angående de saker som Graefe zu Baringdorf tog upp och som jag ännu inte har behandlat, tar han upp den långa prosatexten och att det finns en överenskommelse med rådet om att den skall vara kortare.
Ni har naturligtvis helt rätt i fråga om detta.
Överenskommelsen med rådet nåddes emellertid efter det att den ursprungliga versionen av denna dokument hade utarbetats.
Det är av den anledningen det har getts denna form.
Det föregår överenskommelsen.
Det kommer att ändras automatiskt på det sätt som förutses i överenskommelsen med rådet.
Den oro som ni hyser beträffande detta kommer att skingras automatiskt i överensstämmelse med överenskommelsen.
Ni menade också att förfarandet kommer att förkortas om kommissionen samtycker till ert förslag.
Som svar på det skulle jag vilja säga att om detta ändringsförslag dras tillbaka av Graefe zu Baringdorf, mot bakgrund av vad jag har sagt här denna eftermiddag, är det också sant att säga att förfarandet kommer att förkortas och att frågan kan klaras av i första behandlingen.
Det finns en betydande risk att saken går till andra behandling, om frågan drivs vidare på detta sätt och om rådet röstar i enlighet med det förslag som har lagts fram av kommissionen, vilket skulle innebära ytterligare förseningar.
Det har kommit till min kännedom så sent som i dag, vid överläggningar med ledamöter i utskottet för jordbruk och landsbygdens utveckling, att det finns en oro som jag inte kände till: en oro över interaktionen mellan artiklarna 37 och 152.
Jag har klargjort att jag är beredd att svara snabbt på varje inbjudan som utskottet kan tänkas vilja ge mig om att diskutera den viktiga konstitutionella frågan om interaktionen mellan artikel 37 och artikel 152.
Jag säger det samtidigt som jag uppmanar Graefe zu Baringdorf att noga överväga, i ljuset av vad jag just har sagt, att dra tillbaka detta ändringsförslag, med hänsyn till de stora juridiska svårigheter som är förknippade med det.
Som svar till Hyland och Doyle, som båda bekymrar sig om testfrågan, vill jag säga att jag har noterat vad de båda har sagt beträffande detta och att jag kommer att undersöka saken på lämpligt sätt.
.
(DE) Herr talman! Tillåt mig att ställa ytterligare en fråga till kommissionär Byrne.
Vi är nu ställda inför situationen att ni lägger fram en text för oss, vilken ej motsvarar de normala förfaringssätten med rådet.
Det är vi medvetna om.
Med anledning av detta kommer vi att utforma våra ändringsförslag, som ni ju också rent principiellt och vad gäller förfaringssättet anser vara riktiga.
Ni gör sedan en distinktion mellan bakgrunden till ett betänkande, som ni bara presenterar oss enligt artikel 152, och denna, som ni presenterar efter 37 och 152, och ni säger att vi därför behöver en delad hänvisning till kommittésystemet.
Naturligtvis har vi även varit i kontakt med vår rättstjänst, och i den text jag föredragit för er muntligen, finns just denna hänvisning till kommittésystemet.
Den juridiska texten bekräftas härmed.
I detta fall handlar det om en okänslighet hos kommissionen som går ut på att nej, vi skall behålla vårt förslag såsom vi tidigare gjort på liknande sätt i detta parlament.
Därför, herr Byrne, om ni säger att jag skall fundera på att dra tillbaka det vill jag be er att fundera på om ni inte skall godkänna det, i synnerhet som det överensstämmer med beslutet om kommittésystemet.
Då har vi det förenklade förfarandet.
Storsintheten borde ligga hos kommissionen och inte hos föredraganden!
Det är ingen idé att fortsätta debatten.
Jag ber att herr kommissionären besvarar frågorna i så korta ordalag som möjligt.
. (EN) Jag är rädd att det som Graefe zu Baringdorf har sagt avslöjar ett missförstånd i frågan.
För det första, den överenskommelse som nåddes med rådet beträffande nedkortningen av prosatexten är en sak som kommer att behandlas automatiskt i enlighet med denna överenskommelse, som jag nyss redogjorde för.
För det andra, angående frågan om kommittéförfarande, kan jag bara upprepa vad jag har sagt, vilket är att det i varje grundläggande lagstiftningstext som bemyndigar kommissionen att ändra den texten med ett kommittéförfarande, måste det i själva texten fastställas vilket förfarande som skall användas.
Vad Graefe zu Baringdorf föreslår i sitt ändringsförslag är att ge en valmöjlighet att behandla saken i varje enskilt fall från fall till fall, vilket innebär att den text som skall ändras kommer att hänvisa till artikel 17, men att det i artikel 17 kommer att finnas en möjlighet att välja om artikel 7 eller artikel 8 i beslut 1999/468 skall gälla; detta innebär att någon - det vill säga kommissionen - i dessa fall måste bestämma vilken av de två artiklarna som är den lämpliga, beroende på om det rör sig om medbeslutande eller inte.
Jag vill påstå att detta är olämpligt, för det tilldelar i själva verket kommissionen en befogenhet att besluta om saken som om den var på dess bord, i stället för att göra det möjligt för läsaren att rådfråga texten - den grundläggande texten - i alla de fall då kommissionen är bemyndigad att ändra en bestämmelse med ett kommittéförfarande och att hänvisa till denna grundläggande text.
Av denna text kommer det tydligt att framgå vilket kommittéförfarande som är lämpligt att använda: om det är artikel 17 i den version som föreslås av kommissionen, som gäller för alla omständigheter i detta direktiv, eller artikel 17 a, som inbegriper kommittéförfarandets granskningsförfarande och som är lämpligt för de omständigheter som föreskrivs i artikel 3 - det vill säga vid en ytterligare förlängning av tidsfristen efter den 31 december 2000 och när kommissionen kan förlänga den för en ytterligare period, i enlighet med vad vi har diskuterat.
Det klargör situationen.
Det gör att varken kommissionen eller någon annan ställs inför några valmöjligheter.
Det gör det klart för alla som läser texten vilket förfarande som är lämpligt för att styra just den aktuella situationen.
Jag beklagar att jag inte kan göra det tydligare, och jag beklagar att jag inte kan gå med på er begäran: Jag skulle vilja be er igen, i ljuset av vad jag har sagt om att ställa mig själv till förfogande för ert utskott, att diskutera interaktionen mellan 152 och 37 och att allvarligt överväga att själva dra tillbaka ändringsförslaget.
Tack så mycket, herr kommissionär.
Denna fråga kommer att bli föremål för fortsatta diskussioner i det behöriga utskottet.
Härmed förklarar jag debatten avslutad.
Omröstningen kommer att äga rum i morgon kl. 12.00.
Frågestund (rådet)
Nästa punkt på föredragningslistan är frågor till rådet(B5-0201/2000).
Vi har i dag med oss rådets tjänstgörande ordförande Seixas da Costa.
Han är tvungen att lämna plenisalen kl. 19.00, och därför får vi försöka vara mycket snabba och göra gemensamma ansträngningar så att vi hinner med de flesta av frågorna.
Fråga nr 1 från (H-0141/00):
Angående: Mänskliga rättigheter för kvinnor i Europa Den 19 januari 2000 sammanträdde FN:s ekonomiska kommission för Europa för att förbereda FN:s generalförsamlings särskilda konferens den 5-9 juni 2000 i New York. Vid denna konferens skall man göra en bedömning av kvinnornas situation fem år efter FN:s kvinnokonferens i Beijing, där ett handlingsprogram för att på global nivå ta itu med kvinnors problem antogs.
Under detta sammanträde sade Schweiz minister för inrikesfrågor, Ruth Dreifuss, att trehundratusen (300 000) kvinnor i Europa är utsatta för människohandel.
Håller rådet med om detta?
Anser rådet att de åtgärder som det vidtar är tillräckliga för att de europeiska kvinnornas trygghet och värdighet skall kunna skyddas mot risken för att utsättas för människohandel?
Vilka ytterligare åtgärder har rådet för avsikt att vidta för att hantera denna situation, som troligen kommer att förvärras efter utvidgningen med tanke på att majoriteten av de kvinnor som utsätts för människohandel kommer från vissa av kandidatländerna?
.
(PT) Herr talman, ärade ledamöter! Först av allt vill jag erinra om att Europeiska unionens medlemsstater spelade en mycket viktig roll under Beijingkonferensen 1995 och i utarbetandet av handlingsplattformen.
Efter antagandet av denna handlingsplattform har de europeiska institutionerna och medlemsstaterna aktivt arbetat med att tillämpa den på både nationell nivå och i Europeiska unionen.
När det gäller den specifika frågan om handel med kvinnor, som behandlas i kapitlet om våld mot kvinnor, är målen mycket tydliga.
De åtgärder som regeringarna i länderna för de regionala och internationella ursprungs-, transit- och mottagarorganisationerna, måste vidta är flera, och ledamoten pekar mycket rättmätigt på kränkandet av kvinnors säkerhet och värdighet i Europa genom hotet från denna handel.
Ni kan vara förvissad om att de övriga institutionerna arbetar mycket seriöst med denna fråga och att vissa åtgärder redan har vidtagits för att bekämpa denna handel, och jag skulle vilja ta upp dessa så kortfattat som möjligt.
För det första måste vi peka på att i november 1993 antog rådet för justitie- och inrikesministrarna en rad rekommendationer om människohandel till prostitution, vilka är ägnade att bekämpa denna handel.
Två år senare gjorde parlamentet detta till sin angelägenhet: förutom att ha antagit vissa resolutioner, har man också tagit fram ett betänkande och en specifik resolution om just människohandeln.
Kommissionen lade i sin tur fram sitt första meddelande om frågan om handel med kvinnor, och lanserade det så kallade Stop-programmet med ett årligt anslag på 6,5 miljoner euro 1996, det vill säga ett år direkt efter antagandet av Beijingplattformen.
Jag tycker det är viktigt att detta program inte underskattas, eftersom det bidrar till att finansiera många projekt och det har visat sig vara verkligen effektivt.
För det tredje organiserade kommissionen och internationella migrationsorganisationen i Wien redan 1996, en konferens med tvärvetenskaplig inriktning, där man samlade deltagare från medlemsstaterna, institutionerna, Europeiska unionen, den akademiska världen och från flera icke-statliga organisationer.
Det finns en rad slutsatser från detta arbete.
Slutligen antog rådet, också 1996, en gemensam åtgärd för att bekämpa människohandel och sexuellt utnyttjande av barn.
Under 1997 antog ministerkonferensen i Haag ministerförklaringen från Haag om de europeiska riktlinjerna angående effektiva åtgärder för att förebygga och bekämpa kvinnohandeln för sexuell exploatering.
Slutligen gjorde kommissionen 1998 ett nytt meddelande om nya åtgärder för att bekämpa kvinnohandeln.
Jag skulle också vilja påpeka att denna fråga behandlas regelbundet inom ramen för den transatlantiska dialogen, eftersom fenomenet likaledes berör länder som Kanada och Europeiska unionen, och begränsar sig inte till Europeiska unionens omedelbara närhet.
Vi anser att det är allt viktigare med åsiktsutbyte med andra mottagarländer, för att kunna göra en jämförelse eller utvärdering av fenomenet och gå över till en samling harmoniserade former för att kontrollera det.
Denna fråga har naturligtvis stått på den regelbundna dagordningen i kontakterna med länderna i Central- och Östeuropa, vilka är transitländer och till och med ursprungsländer för en stor del av denna handel.
På detta område bedrivs kampanjer som finansieras av Phare-programmet, några av dem med hjälp av internationella migrationsorganisationen.
Rådet önskar inte - jag vill att det står klart - kommentera siffran på 300 000 kvinnor som är offer för handeln i Europa, vilken har förts fram av den schweiziska utrikesministern.
Det finns inga så precisa statistiska uppgifter om denna fråga, för vi har att arbeta med siffror som är mycket svåra att få tag i, eftersom det gäller illegal invandring å ena sidan, och om svart arbete å den andra, och det är uppenbart att vi i utgångsläget anser denna siffra ganska tilltagen.
Vi tycker att det är nödvändigt att anstränga oss för att få en riktigare uppskattning av denna siffra, och vi får trots allt inte fastna för en uppskattning av detta slag som vi inte anser är välgrundad.
Hur som helst måste vi ta itu med problemet mycket seriöst, inte bara på grund av det antal personer det handlar om, utan också för att kvinnohandeln är en organiserad brottslighet som ökar kraftigt i hela världen, eftersom den skapar höga vinster med relativt små risker för handlarna.
En del av denna handel är av liten omfattning, men det finns stora företag och internationella nätverk som bedriver en sofistikerad och välorganiserad industri med politiskt stöd och ekonomiska resurser i ursprungs-, transit- och mottagarländerna.
Detta är skälet till att denna fråga måste angripas på högsta nivå, nämligen tillsammans med Förenta nationerna.
Ledamoten vet säkert att ett förslag till protokoll diskuteras nu, som är inriktat på att förebygga, stoppa och bestraffa handeln med människor, främst kvinnor och barn, vilket kommer att komplettera Förenta nationernas konvention mot den organiserade brottsligheten.
Därför antog rådet nyligen ett beslut som beviljar just kommissionen att förhandla fram detta protokoll.
Europeiska unionens medlemsstater spelar också en mycket aktiv roll i mötet med FN:s kommission om kvinnors status, som förbereder FN:s generalförsamlings specialmöte om kvinnor.
För att avsluta skulle jag vilja upprepa den betydelse rådet fortsätter att ge frågan om handel med barn och kvinnor och jag hoppas med det jag har sagt, ha lyckats lugna ledamoten litet mer, åtminstone när det gäller hur rådet arbetar med denna fråga.
Herr tjänstgörande rådsordförande! Jag är uppriktigt tacksam för det fullständiga svar ni har gett på frågan, där ni påminner oss om och hänvisar till de program som har genomdrivits.
Men det poängteras i frågan att det rör sig om ett problem som har förvärrats på sistone, just på grund av de mindre stränga gränskontrollerna; att det handlar om en handel som huvudsakligen har sina rötter i kandidatländerna i öst; att det i de flesta fall rör sig om kvinnor i en illegal situation; att det handlar om invandring under de sämsta förutsättningar och att dessa kvinnor befinner sig i ett utsatt läge och är offer för olika typer av diskriminering och problem.


Jag vet att insatser har gjorts de senaste åren, men jag vidhåller att man bör ägna frågan särskild uppmärksamhet och agera förebyggande med tanke på framtiden, eftersom det går att förutse att det här problemet kommer att förvärras.
Herr talman! Jag skulle bara vilja tillägga att jag är helt överens med vad ledamoten har sagt och att det är angelägenhet för unionen när det gäller utvidgningsförhandlingarna och särskilt inom ramen för yttre förbindelser i de rättsliga och inrikes frågorna, att föra en mycket specifik dialog med kandidatländerna om alla de frågor som handlar om den fria rörligheten för personer, och särskilt den illegala invandringen.
Vi anser att vi, utan att ifrågasätta Europeiska unionens behov av en tolerant politik i invandringsfrågan och en mottagningspolitik gentemot ekonomiska flyktingar, måste försöka undvika att därigenom skapa mekanismer som underlättar exploateringen, främst av kvinnor, och möjligheterna för brottsligheten att finna vägar via just den fria rörligheten för personer.
Vi tror att det arbete som har gjorts och det medvetande som finns i kandidatländerna om vikten av att man under perioden före anslutningen, tillsammans med Europeiska unionen, fördjupar kontrollmekanismen och gemensamt arbetar med denna fråga, kan ge konkreta resultat.
Jag tycker att kommissionen lägger en särskild tyngdpunkt på denna fråga och jag tror att den omständighet att man, just under det portugisiska ordförandeskapet, kommer att inleda flera kapitel med kandidatländerna i den så kallade Luxemburgprocessen, som handlar om dessa frågor, framför allt rättsliga och inrikes frågor och fri rörlighet, hjälper till att redan nu skapa en gemensam kultur som är den som i grunden, kandidatländerna senare kommer att vara en del av vad gäller att respektera gemenskapens regelverk.
Samtidigt som jag tackar rådet för det tidigare svaret, skulle jag vilja pressa rådet i en närbesläktad fråga.
BBC lade nyligen fram bevis på att "sköten", som de formulerade det, fanns till salu i Rumänien - att kvinnor betalades för att föda barn för export till medlemsstater i Europeiska unionen.
Vidare gjorde BBC gällande att detta skedde med de rumänska myndigheternas tysta medgivande, eftersom det fick in hårdvaluta i landet.
Kommer rådet att ta upp detta i sin dialog med Rumänien om Rumäniens ansökan om medlemskap i gemenskapen?
Jag tackar för ledamotens fråga vilken jag utnyttjar för att göra att förklara en mycket aktuell åtgärd som genomförts av det portugisiska ordförandeskapet i Rumänien.
Jag hade tillfälle att, för mindre än tio dagar sedan, utbyta intryck i denna fråga med de rumänska myndigheterna, inte bara om handeln med barn, utan också om problemen för den zigenska befolkningen.
Det är frågor som de rumänska myndigheterna säger sig arbeta med på största allvar, enligt vad jag kunde få reda på, anser de härrör från en kulturell situation och rör vissa sektorer i befolkningen.
Vi tyckte att beslutsamheten hos de rumänska myndigheterna i den här frågan verkade äkta, särskilt som de vet att den har konkreta följder för hur dess kandidatur till Europeiska unionen kommer att bedömas av de femton medlemsstaterna.
Jag tycker mig ha kunnat se att de rumänska myndigheterna lägger ner mycket arbete på att gå så långt som möjligt i bekämpandet av denna typ av situationer.
Fråga nr 2 från (H-0148/00):
Angående: Artiklarna 6 och 7 i EU-fördraget Den 2 februari 2000 förklarade rådet att det avser att övervaka Österrike i enlighet med artiklarna 6 och 7 i EU-fördraget till följd av att FPÖ inträtt i regeringen.
I sin resolution av den 3 februari 2000 uppmanade Europaparlamentet rådet och kommissionen att vara förberedda ifall det förekommer att en medlemsstat allvarligt och ihållande åsidosätter de principer som anges i artikel 6.1 i EU-fördraget; att vidta åtgärder enligt artikel 7 i fördraget...
Som svar på fråga H-0826/99 - vilken avsåg omständigheten att Italien är den stat som oftast fälls av Europadomstolen för de mänskliga rättigheterna på grund av långsamhet och funktionsfel i sitt rättsväsende och att rättegångar i Belgien som hör samman med pedofili fortskrider långsamt och med avbrott på ett sätt som är oroväckande - har kommissionen för sin del uppgivit att det inte är dess uppgift att ingripa i medlemsstaternas rättsskipning, att den har inrättat en administrativ struktur som i förekommande fall skall ges i uppdrag att granska om en medlemsstat allvarligt och ihållande åsidosätter grundläggande rättigheter med tillämpning av kriterier och principer som Europeiska domstolen för de mänskliga rättigheterna och EG-domstolen har utarbetat och att det för tillfället inte pågår någon prövning av huruvida en medlemsstat allvarligt och ihållande åsidosätter de mänskliga rättigheterna.
Kan rådet utesluta att de ovan angivna omständigheterna utgör allvarliga och ihållande åsidosättanden av de grundläggande rättigheter som definieras i artikel 6 i EU-fördraget och, om så är fallet, av vilka skäl?
Om så inte är fallet, avser rådet att inleda det förfarande som föreskrivs i artikel 7?
Denna fråga herr talman, har redan tagits upp mer än en gång i dag.
Vi måste förstå att särskilt frågan om Österrike, och frågan om Italien och Belgien, som nämns i frågan, skiljer sig från det som sägs i artiklarna 6 och 7 i Amsterdamfördraget.
Artikel 6 i Amsterdamfördraget - och detta är en mycket viktig punkt att nämna eftersom den handlar om nya frågor när det gäller fördragens innehåll - slår fast att unionen bygger på principer om frihet, demokrati och respekt för de mänskliga rättigheterna och för de grundläggande friheterna, liksom för rättsstaten.
Även om vi alla vet att Europeiska unionen inte har skrivit under Europeiska konventionen om skydd för de mänskliga rättigheterna, säger denna artikel att unionen respekterar de grundläggande rättigheterna, liksom Europarådets konvention om skydd för de mänskliga rättigheterna och de grundläggande friheterna.
När det gäller artikel 7, som för övrigt är ett portugisiskt förslag som jag hade tillfälle att lägga fram i reflexionsgruppen vid den förra regeringskonferensen, så skapade den en speciell mekanism, och det är denna punkt som frågan handlar om, om sanktioner mot en medlemsstat som på ett allvarligt och permanent sätt kränker några av de principer som nämns i artikeln som föregår den, artikel 6.
Dessa sanktioner kan också leda till att medlemsstatens rättigheter som medlem av unionen upphävs.
Mekanismen härrör från något som redan föreslogs i Spinelliprojektet 1984, och gällde behovet att förebygga mot kränkning av de demokratiska principerna inom en medlemsstat, och särskilt mot sådana former som kan hota rättstatens principer.
De faktorer som Olivier Dupuis hänvisar till i sin fråga gäller inte - och det är viktigt att säga det - en kränkning av vilka principer som helst i fördragets artikel 6.
Artikeln får inte användas för inblandning i medlemsstaternas förvaltning av inrikes frågor, främst på det rättsliga området.
En kränkning av en princip i artikel 6 måste vara verifierad - och detta är också en viktig punkt, det är också skälet till att ingen mekanism har utlösts - av rådet efter ett förslag från en tredjedel av medlemsstaterna, eller på initiativ av Europeiska kommissionen efter ett positivt yttrande från parlamentet.
Detta förfarande utlöstes inte av någon av enheterna med initiativrätt, och enligt vår mening är inte situationen av sådan art att den går under artikel 7.
När det gäller rådets uttalande den 2 mars, upprepar jag, eftersom det var jag själv som föredrog uttalandet här i parlamentet, att det gjordes av ordförandeskapet, men för de 14 medlemsstaternas räkning, och naturligtvis är effekterna av detta uttalande och de beståndsdelar det innehåller angående relationerna med Österrike bara bilateralt knutna till varje medlemsstat.
Det binder inte rådet och det påverkar inte en fri och normal verksamhet i gemenskapsinstitutionerna i vilka alltså Österrike fortsätter att delta på ett fullvärdigt sätt.
Ärade statssekreterare! Jag tycker att ni har klargjort den tekniska frågan om artiklarna 6 och 7 på ett exakt och uttömmande sätt.
Om det finns inget mer att säga. Det som är viktigt att tänka på här är följande: vi har ett Europa som har gått oerhört långt när det gäller ekonomiska frågor, på den inre marknaden, med den gemensamma valutan, men inget eller mycket litet har hänt i säkerhetsfrågorna och på det rättsliga området.
Vi står fortfarande med en ram för säkerhet och rättsliga frågor som är nästan fullständigt nationell inför en verklighet som är tydligt transnationell.
Och vi konfronteras ständigt med denna motsägelse, framför allt när det gäller barns rättigheter, ett område där det finns fall där mer än ett land är inblandat och där offren inte underrättas av landet där rättegång sker, och inte heller får någon rättshjälp.
Herr rådsordförande! Jag vill uttryckligen tacka er för att ni under den senaste frågestunden konstaterade att inga kränkningar av artikel 6 och 7 har konstaterats och att det i fallet Österrike handlar om ett förebyggande fördömande.
Min fråga gäller premiärministrarnas ad hoc-beslut. Det är här fråga om bilaterala sanktioner vilka beslutats under uteslutande av regeringarnas och parlamentens utrikesministrar i de europeiska staterna.
Likaså har samtliga EU-institutioner hoppats över och ställts inför fullbordat faktum.
Därför har jag en fråga: Hur skall detta utveckla sig i framtiden, om vi nu bortser från fallet Österrike?
Kommer de nationella premiärministrarna också framdeles att uttala fördömanden mot olika länder i Europa?
Räcker det här med en majoritet av åtta röster eller behövs det andra typer av majoritetsbeslut?
På vilket sätt förlorar härigenom Europeiska rådet och de europeiska institutionerna i makt och handlingsmöjligheter?
Kommer det att uppstå en ny sorts konkurrens mellan europeiska institutioner och nationalstater?
Herr ledamot Paulo Casaca! Jag skulle vilja svara att jag, trots allt, inte är så pessimistisk angående det sätt Europeiska unionen har utvecklats i riktning mot en etisk dimension, och särskilt mot rättsliga mekanismer som gör det möjligt att möte nya situationer, främst de som ni nämnde.
Jag tror att det är viktigt att vara medvetna om att vi, inom ramen för Amsterdamfördragets utveckling, har överfört befogenheter och vi kommer att ha en överföringsprocess av befogenheter under de fem närmaste åren från det som var den tidigare tredje pelaren, till unionens första pelare, framför allt när det gäller viseringsfrågor, rättsligt samarbete på det civila området och tullsamarbete.
Vi behåller fortfarande frågor om rättsligt samarbete, vad gäller straffrätt och frågor om polisiärt samarbete, i den tredje pelaren men vi arbetar just nu på att skapa ett europeiskt område med frihet, säkerhet och rättvisa, och vi hoppas att kommissionen kommer med ett svar genom presentationen av en resultattavla som kommer att ge oss en katalog av ad hoc-åtgärder.
Jag skulle också vilja understryka att den europeiska stadgan om grundläggande rättigheter, som är under debatt, mycket väl kan bli en faktor som stärker dessa nya dimensioner, och den kommer säkert att bidra till att ge Europeiska unionen en mer solid utformning med principer som kan vara rättsligt giltiga, så som vissa av oss - och särskilt rådet - önskar.
När det gäller frågan om Österrike upprepar jag det jag har sagt angående Österrikes uppfyllandet av artikel 6 och 7 hittills.
Det var bra att få höra ledamoten använda uttrycket "ad hoc-beslut": det är uppenbart att det var ett ad hoc-beslut, och det var ett ad hoc-beslut som togs av de 14 medlemsstaterna angående deras förhållanden med regeringen, dess beteende har inte ifrågasatts, däremot dess politiska utformning.
Jag sade i en tidigare debatt att vi i Europeiska unionen i dag är österrikare allihopa. Och jag säger det en gång till.
Vi är alla österrikare eftersom unionens område är ett enda när det gäller rättigheter och medborgarskap och jag vill ha samma rättigheter i Österrike som de österrikiska medborgarna skall ha i mitt land.
Jag har alltså inte lust att leva under beskydd av ett parti som beter sig rasistiskt och fäller rasistiska och främlingsfientliga uttalanden, inför vilka det är befogat att hysa vissa betänkligheter.
Dessa betänkligheter får i detta ögonblick sitt uttryck på en bilateral nivå, de uttrycks inte på Europeiska unionens nivå eftersom vi där bara kan fatta sådana beslut om det förekommer kränkningar av artiklarna 6 och 7 i Amsterdamfördraget. Därför måste vi i framtiden, herr ledamot, utvärdera i vilken mån FPÖ:s agerade bryter med sin tidigare ideologiska modell, för detta är den grundläggande faktorn.
Det är viktigt att FPÖ klargör om man fortfarande håller fast vid de principer som dess tidigare uttalanden har knutit dem till, alltså till de personer som stod för denna typ av uttalanden, för om man inte klargör detta ser jag ingen annan utväg än att de övriga medlemsstaterna fortsätter med samma typ av restriktivitet mot den österrikiska regeringen, med de följder detta får.
Och som jag sade, enbart på ett bilateralt plan.
Österrikarna har all rätt att välja vilken regering de önskar. Vi har också all rätt att ha vår åsikt angående den österrikiska regeringen.
Herr rådsordförande! Ni sade att det vid makten i Österrike finns ett parti som offentligt fällt rasistiska kommentarer.
Hos oss här i Europaparlamentet är det människor som talar, inte partier.
I ert svar på Dupuis fråga hänvisade ni till att de sanktioner som gemensamt godkänts av fjorton staters stats- och regeringschefer är bilaterala till sin karaktär.
Kan man således också avstå från sanktionerna bilateralt, dvs. kan en enskild medlemsstat besluta om att häva sanktionerna och återgå till den normala dagordningen?
Om det är på det sättet, när kommer rådet officiellt att befria de österrikiska medborgarna från denna kränkning av deras demokratiska rättigheter; måste varje medlemsstat en efter en avstå från sanktionerna innan rådet tar sitt förnuft till fånga och häver detta beslut?
Ledamoten måste ha hört dåligt vad jag sade eller så har det blivit en misstolkning.
Jag sade aldrig att den österrikiska regeringen är en rasistisk regering. Låt detta stå klart.
Jag känner personer i denna österrikiska regering, vilka jag har arbetat tillsammans med och som jag hoppas kunna fortsätta att arbeta med i framtiden, och dessa kan långtifrån knytas till någon rasistisk ideologi.
Det jag tydligt säger är att denna regering har ett parti i vilket några ledare inte bara har fällt extremt allvarliga yttranden när det gäller frågor om rasism och främlingsfientlighet, och har även lagt fram lagförslag (på ett inrikes plan) som är tydligt präglade av en rasistisk ideologi.
Och vi har ännu inte, från FPÖ:s sida, sett något uttalande som tar avstånd helt och hållet från denna typ av ideologier.
När det gäller er andra fråga är svaret ja.
Varje land kan gå ifrån det åtagande som gjorts mellan de 14 länderna.
Det handlar om 14 fria länder. De har helt fritt fattat beslutet att ur bilateral synvinkel visa Österrike sitt missnöje med den valda regeringsbildningen, men vilket som helst av dessa länder kan när de så önskar lämna denna solidaritet.
Samma frihet som förde dem samman kan i morgon skilja dem vad gäller detta beslut om de gör en annorlunda tolkning av utvecklingen i Österrike.
Ledamoten frågar också när rådet kommer att låta det österrikiska folket slipa undan detta tryck.
För det första finns det inget beslut om det i rådet.
Som jag har sagt så gäller det de 14 länderna.
Denna fråga ligger inte inom ramen för Europeiska unionen.
Jag skulle önska att detta stod klart, att när det gäller allt som rör Europeiska unionens formella verksamhet i institutionerna har Österrike deltagit helt och hållet och kommer att fortsätta göra det.
Man kan inte kräva, fru ledamot, att medlemmar i Europeiska unionens regeringar skall känna sig tillfredsställda över att slå sig ner sida vid sida med personer de anser vara anhängare till ideologier som tydligt påminner om ett annat, ett historiskt förflutet och som väcker upp gamla europeiska andar.
Det är ett problem som gäller var och ens känsla.
Jag tycker inte om att sitta sida vid sida med fascister.
Fråga nr 3 från (H-0151/00):
Angående: "Energi för demokrati" Jugoslavien Vintern som pågår är en av de senaste decenniernas hårdaste vintrar, vilket ganska många europeiska länder verkligen har fått känna av.
Bland dem som drabbats hårdast är Jugoslavien som därutöver också är föremål för ett bränsleembargo, vilket innebär att sjukhus och skolor inte kan värmas upp och därför antingen nödgats att tillfälligt lägga ner eller att begränsa sin verksamhet.
I några fall har avsaknaden av bränsle till och med kostat människoliv.
Jag vill, mot bakgrund av att såväl embargot som den hårda vintern fortfarande är i full gång, fråga rådet om det har planer på att vidta några åtgärder för att så snart som möjligt utvidga programmet "Energi för demokrati" till att täcka sjukhusens och skolornas behov?
Som bekant, herr talman, beslutades inom ramen för sanktionerna på energiområdet som tillämpas på Förbundsrepubliken Jugoslavien beslutades, genom ett förslag som diskuterades i rådet, att främja några undantagsåtgärder när det gäller kommer som styrdes av demokratiska krafter.
Det var en åtgärd inriktad på att skicka ett budskap om stöd till demokratiska krafter och det skulle fungera som en stimulans för just de som i Jugoslavien framhärdar i att trots alla besvärliga förutsättningar, agera och inta en hållning mer i linje med försvaret för demokratiska rättigheter och med positioner som det jugoslaviska folket är mer intresserat av.
Detta program inleddes med två självständiga kommuner, ledda av oppositionen.
Senare beslutade Europeiska unionen att, på förslag av flera medlemsstater, utvidga detta system till fem andra kommuner.
Det handlar om en komplex process, en process som för med sig allvarliga och dryga budgetkostnader, och kommissionen har i denna plan gjort en mycket stor ansträngning för att försöka finna medel till dessa utökade åtgärder.
Vi hoppas att de demokratiska krafterna i Serbien förstår denna signal som Europeiska unionen ger.
Vi beklagar djupt att energisanktionerna mot Jugoslavien måste vidhållas, men de utgör en del i en rad åtgärder som fastställts som en form av påtryckning på regimen och särskilt som en påtryckning mot det sätt som Milosevic styr landet.
Detta drabbar givetvis civilbefolkningen. Vi är medvetna om det.
Men vi måste inse att Jugoslaviens politiska situation och Milosevics fortsatta agerande på internationell nivå, enligt rådets hittills enhälliga åsikt, motiverar att sanktionerna vidhålls.
Vi bevittnar de febrila, skulle jag säga, förberedelserna för en ny runda av det smutsiga kriget mot Jugoslavien, mot dess folk, och allt det som pågår utanför Kosovo dessa dagar bevisar det.
Å andra sidan utgör, vilket vi har hört även i dag, det välkända programmet "Energi för demokrati" ingenting annat än ett barbariskt utpressningsförsök från Natos och Europeiska unionens sida mot det jugoslaviska folket, för att tvinga på det deras nya ordning och säkerställa dess totala underkastelse.
Frågan som dyker upp är om ett folk har rätt att bestämma över sin situation, att välja sin regering.
Och i Jugoslavien har folket beslutat i demokratisk ordning, det har sin regering och sin president.
Så är det, oavsett vi gillar det eller inte!
Hur kan vi förklara logiken som säger att vi för att straffa ett folks förmente förtryckare skall straffa dennes förmenta offer?
Herr talman! Det var vad de barbariska bombningarna innebar, det är vad bränsleembargot mot Jugoslavien innebär.
Det handlar om att bedriva en folkmordspolitik mot ett folk som inte godtar de alternativ som USA, Nato och Europeiska unionen vill tvinga på dem.
Frågan som dyker upp är: "Eftersom det redan, på grund av kölden, har dött ett stort antal människor, kommer bränsleembargot att hävas, och kommer det jugoslaviska folket att ges frihet att bestämma över sin situation?"
Herr talman! Jag medger att jag tycker användningen av ordet folkmord för en åtgärd riktad mot den jugoslaviska regeringen låter underlig, en regering som genomförde flera handlingar i Kosovo som utgör just en modell för en sådan beteckning.
Jag kan inte heller låta bli att påminna om att samma regering var anstiftaren till oerhört många destabiliseringssituationer i Bosnien och Hercegovina samt i Kroatien, och den har varit en systematisk destabiliseringsfaktor i hela regionen.
Jag förstår er perfekt, herr ledamot, när ni tar upp behovet för varje befolkning att själva besluta om sitt öde, vi vill inte annat än det.
Men vi vill att detta skall innebära tillgång till massmedia, total yttrandefrihet för de oppositionella medierna, fullständigt åtnjutande av rättigheter, frihet och individuell säkerhet samt av en rättsstat och totalt öppna institutioner.
Om ledamoten anser att detta är läget i Serbien, så är vi klara över er inställning.
Fråga nr 4 från (H-0155/00):
Angående: Information om EU-medborgare som dömts till döden Rådet har inte besvarat fråga P-2697/99 inom den tidsfrist som fastställs i Europaparlamentets arbetsordning.
Kan rådet lämna information om antal, identitet, rättslig situation, fängelseförhållanden och personlig samt familjemässig situation när det gäller EU-medborgare som dömts till döden på andra ställen i världen?
Finns det någon förteckning över dessa personer, och kan rådet i så fall översända denna till mig och till Europaparlamentet? Om en sådan förteckning inte finns, anser inte rådet att det är nödvändigt att vidta åtgärder för att utföra en systematisk kontroll av dessa fall?
Vilka åtgärder anser rådet att man bör vidta för att avhjälpa denna brist på information?
Frågan som ledamoten ställer är viktig, men jag måste medge att rådet inte har den information ni begär angående antalet unionsmedborgare dömda till dödsstraff i tredje land.
Det finns emellertid - jag vill vara tydlig på denna punkt - ett arbete som pågår just nu och gäller konsulatssamarbete mellan medlemsstater, för att kunna följa och skydda varje medlemsstats medborgares intressen och rättigheter i tredje land, främst när de kan komma att dömas till döden.
Med detta specifika mål och när det gäller en medborgare från en medlemsstat som hotas av dödsstraff i ett tredje land, finns nu en samordningsmekanism som gör det möjligt för Europeiska unionens beskickningar i dessa länder att genomföra démarches tillsammans med regeringarna i dessa länder, på ett gemensamt och samordnat sätt.
Detta samarbete mellan medlemsstaternas beskickningar kommer också att innefatta informationsutbyte om medborgare som hotas av dödsstraff.
Jag tror alltså att vi på sikt kommer att kunna ge konkreta svar på denna fråga och särskilt att få en konkret och aktuell information, men det beror givetvis på hur konsulatssamarbetet utvecklas som Europeiska unionen försöker skapa.
Herr tjänstgörande rådsordförande! Jag är tacksam för ert svar men inte för innehållet i detta.
Det jag menar är att jag uppskattar ert engagemang men inte - jag upprepar - den information ni lämnar.
Och det har inget med tidsbrist att göra, för parlamentsledamoten ställde den här frågan till rådet redan för tre månader sedan, men rådet har inte besvarat den skriftligen.
Rådet svarade inte inom den fastställda tidsfristen och svarar nu muntligen, med två månaders försening.
Tror ni inte, herr rådsordförande, att en förteckning över de europeiska medborgare i världen som har dömts till döden skulle vara ett mycket användbart instrument för att försvara rätten till livet, för att de politiska institutionerna i Europeiska unionen skall försvara rätten till livet?
Tror ni inte att det är ganska svårt att acceptera att en ekonomisk och politisk maktfaktor som Europa, där man har förmåga att bygga satelliter, skicka människor till månen, skapa en gemensam valuta - kort sagt - en viktig maktfaktor, skulle sakna förmåga att ta reda på hur många europeiska medborgare i världen som har dömts till döden?
Tror ni inte att det kommer att vara ganska svårt för de europeiska medborgarna att begripa det?
Jag vet att detta kräver ett åtagande från medlemsstaternas sida, men tror ni inte att det som huvudsakligen krävs är en politisk vilja som jag hittills inte har sett någonstans?
Fru ledamot!
Ni har ställt två frågor: den första handlar om rådets svar och tiden för svaret.
Denna fråga är, som ni vet, en fråga om förfarande som handlar om de tidsfrister som ensidigt har beslutats av Europaparlamentet.
Rådet har inte deltagit i beslutet och har aldrig accepterat tidsfristerna, och därför är rådets hållning att systematiskt hänvisa till denna punkt.
När det gäller den punkt ni tar upp, vill jag säga att jag medger att ni har helt rätt och att detta är en av de frågor som säkerligen snabbt måste ingå i arbetsplanen för detta område.
Det ni säger är mycket viktigt.
Det är faktiskt viktigt att Europeiska unionen som är en makt, som ni säger, som skapar flera instrument och mekanismer för att stärka sig själv, också kan skydda sina medborgare på lämpligt sätt i utlandet.
Ni får också förstå att konsulatssamarbetet inom ramen för Europeiska unionen är en ganska ny företeelse.
De systematiska modellerna för ett enhetligt konsulatssamarbete och de gemensamma samordningsformerna för konsulatens agerande har utvecklats de senaste åren.
Jag förmodar att de är försenad. Jag tror att ni i själva verket har helt rätt, och att påtryckningar på rådet i denna fråga är välkommet, enligt mitt sätt att se det.
Jag tar mig friheten att tillägga att jag delar Rosa Díez ståndpunkt och även kan hålla med om att Europeiska unionen har förmåga att placera en människa på månen, men det har man fortfarande inte bevisat.
Det är en utmaning som ännu inte har antagits, men jag förstår innebörden av detta påstående.
Fråga nr 5 från (H-0158/00):
Angående: Parlamentet och Euratom Kommer rådet att rikta en generell begäran till parlamentet om att det skall yttra sig om internationella avtal som sluts inom ramen för Euratomfördraget, som ett led i "Kedoförfarandet", som parlamentet och kommissionen fattade en överenskommelse om 1998? Om så inte är fallet, kommer rådet vid varje tillfälle att begära ett yttrande och kommer rådet under alla omständigheter att begära ett yttrande om det avtal med Ukraina som för närvarande har förelagts parlamentet och det avtal mellan USA och Euratom om kärnkraft som utarbetas för närvarande?
Är rådet berett att formalisera Kedoförfarandet genom att införa en ändring i Euratomfördraget i samband med regeringskonferensen, eller åtminstone genom att införa ett interinstitutionellt avtal för de tre institutionerna om Euratom för att kompensera Euratomfördragets demokratiska brister?
Håller rådet med om att parlamentet, i egenskap av budgetmyndighetens andra gren, borde höras i förväg om det planerade lånet till Ukraina för k2/r4, särskilt med tanke på de incidenter som inträffat nyligen vid både Khmelnitsky och Rivne, den betydande minskningen av energiproduktionen och energikonsumtionen och den avbrutna reformen av energimarknaden, vilket ger upphov till ytterligare tvivel kring möjligheterna att ge ett lån och återbetalningsförmågan?
Herr talman! Artikel 101 i Euratomfördraget är den rättsliga grunden för internationella avtal på kärnkraftsområdet, såsom i fallet med anslutningsavtalet Euratom-Koreahalvöns organisation för energiutveckling, KEDO.
Denna artikel säger att avtalen eller konventionerna med tredje land skall förhandlas fram av kommissionen, enligt rådets direktiv, och slutas av kommissionen med godkännande från rådet, vilket beslutas med kvalificerad majoritet.
Rådet skall respektera och tillämpa bestämmelserna för Euratomfördraget, vilket inte innehåller - denna sak handlar om fördragen - någon rådfrågning av parlamentet.
Kom ihåg att rådet som institution inte har befogenhet att göra några ändringar av fördragen, vilket är naturligt, varför vanligtvis en fråga av detta slag bara kan väckas på regeringskonferensen.
Jag skall i min roll som ordförande för den förberedande gruppen ta hänsyn till denna begäran när det gäller regeringskonferensen.
När det gäller de frågor som refereras till angående kärnkraftsanläggningarna, vars namn jag svårligen kan läsa - Khmelnitsky och Rivne - i Ukraina, vill jag påminna om att det åligger kommissionen att göra tekniska utvärderingar av kärnkraftsanläggningarna, för att avgöra om de skall de skall underhållas eller stängas.
Rådet tog i mars 1994 ett beslut som beviljar kommissionen att ta Euratomlån upp till 1 100 miljoner euro, avsedda att finansiellt stödja den verksamhet som syftar till att förbättra effektiviteten och säkerheten i kärnkraftsanläggningar i vissa tredje länder.
Men hittills har inget tredje land använt denna möjlighet.
Detta förfarande hade för övrigt Euratomfördraget som grund och förutsätter inte någon rådfrågning av Europaparlamentet.
Sammanfattningsvis utgör de presenterade frågorna ett vanskligt problem vilket under senare år har väckts i denna kammare, som vi vet, för att få mer befogenhet, och parlamentet har använt sitt eget budgetansvar som ett legitimt påtryckningsinstrument.
När det gäller det konkreta fallet KEDO, vill jag erinra om att parlamentet 1998 blockerade fonderna för det året, och det var bara möjligt att komma förbi situationen genom en kompromiss med kommissionen, i vilken denna institution föresätter sig att informera parlamentet i inledningen av varje år, angående Euratomavtal som man förhandlar om så att detta kan analysera dem.
Tack, herr minister.
För att fortsätta på frågan om regeringskonferensen, kommer parlamentet förmodligen att begära, när det gäller institutionella reformer och särskilt kapitlet om förfaranden för beslutsfattande, att ha samtycke när det rör sig om internationella avtal och medbeslutande i andra frågor.
Har ni någon uppfattning om hur dessa frågor kan utvecklas på regeringskonferensen?
Herr ledamot! Utvidgningen av medbeslutandet i lagstiftningsfrågor är en fråga som har diskuterats inom ramen för regeringskonferensen och det finns, som ni känner till, en traditionellt radikalare inställning, vilken dessutom stöds av många medlemsstater, enligt vilken alla lagstiftningsbeslut som antas genom kvalificerad majoritet i rådet skall underställas medbeslutande i Europaparlamentet.
Detta är en ståndpunkt som har fått ett uttrycksfullt mottagande inom ramen för regeringskonferensen, även om vissa medlemsstater anser att man skall göra en bedömning från fall till fall när det gäller att underställa dem ett medbeslutandeförfarande, även på lagstiftningsområdet.
När det gäller ratificeringen av de internationella avtalen har jag redan tagit upp frågan inom ramen för regeringskonferensen, och i det första behandlingen fick inte Europaparlamentets traditionella krav och inställning något positivt mottagande från medlemsstaterna, ett skäl till att denna fråga inte avförts från dagordningen, och då alla dessa frågor finns kvar på dagordningen till slutet av konferensen, tror vi inte att vi i denna fas kan göra några betydande framsteg.
Vi kommer trots det att fortsätta att föra en dialog med Europaparlamentet om denna sak.
På tisdag har jag ett möte med utskottet för ekonomi och valutafrågor, där jag kommer att diskutera denna fråga och förklara litet mer i detalj hur den förberedande gruppen för regeringskonferensen hanterar denna typ av frågor, och särskilt Europaparlamentets lista över krav och förslag, vilken vi hoppas berikas av den resolution som tas upp omröstning den 23.
Fråga nr 6 från (H-0160/00):
Angående: Ersättning till offren för det fascistiska kriget Grekiska domstolar har genom många beslut bestyrkt att de grekiska medborgare som föll offer för nazistregimen har rätt till ersättningar men utbetalningarna av dessa låter fortfarande vänta på sig, liksom också det krigsskadestånd som Tyskland är skyldigt att betala Grekland.
Detsamma gäller också återbetalningen av det tvångslån som Tyskland lyfte från Greklands bank under ockupationen 1943.
Har rådet för avsikt att ta initiativ till en utbetalning av de ersättningar som offren för det fascistiska kriget har laglig rätt till, samt till en återbetalning av lånen från ockupationstiden - detta mot bakgrund av den överenskommelsen som nyligen slöts genom vilken Tyskland förband sig att ersätta alla dem som hölls i tvångsarbete vid tyska fabriker för ett sammanlagt belopp av 10 miljarder tyska mark, och med beaktande av att det formella skäl som Tyskland tidigare angivit som orsak för sin underlåtenhet att tillmötesgå ovannämnda lagliga och rättmätiga krav, inte nu längre, efter Tysklands enande, kan anses ha någon giltighet?
Herr ledamot, det är väldigt enkelt att besvara er fråga: frågan ligger inte inom rådets behörighetsområde utan hör till de bilaterala relationerna mellan Grekland och Tyskland.
Således kan inte rådet vidta några åtgärder vad gäller ledamotens rekommendationer.
Herr talman! Tillåt mig att betrakta rådsordförandens svar som ett svar av Pontius Pilatus.
Låt oss se på bakgrunden.
Under ockupationsåren tvingade den tyska ockupationsregeringen den grekiska ockupationsregeringen att bevilja den ett lån, vilket i dag, med ränta och inflation, uppgår till omkring 25 miljarder dollar.
Det är ett undertecknat lån, det är en förbindelse.
Det rör sig alltså, för att vi skall få grepp på denna fråga, om transaktioner mellan två länder som är medlemmar i Europeiska unionen, och rådet kan inte blunda inför det faktum att Tyskland, uppenbarligen på grund av sitt inflytande, vägrar att fullgöra sina förbindelser.
Tyskland själv ser till att få in de lån som man ger till sista marken.
Det andra är den enorma förstörelse som Tyskland med sina ockupationsstyrkor orsakade i Grekland.
Värdet av denna uppgår till omkring 40 miljarder dollar.
Andra länder har Tyskland betalt.
Grekland betalar man inte.
Varför?
Naturligtvis bär även de grekiska myndigheterna ett ansvar, men någon gång måste detta granskas.
Till och från har Tyskland erkänt denna sin skyldighet.
Men under olika förevändningar har landet låtit bli att betala.
Nu har även ursäkterna sinat, och Tyskland är följaktligen skyldigt att betala, och rådet kan inte låta bli att engagera sig i denna fråga.
Jag anser att rådsordförandens svar är oacceptabelt.
Jag skulle vilja förklara för ledamoten att rådet är helt tillgängligt för att ta itu med denna fråga, om ni bara kan förklara enligt vilken rättslig grund i fördragen vi skall göra detta.
Fråga nr 7 från (H-0162/00):
Angående: Europeiskt filmstöd De europeiska filmerna är mycket viktiga för ländernas, men också för Europas, kulturella mångfald och kulturarv.
I Sverige är dock mellan 80 och 90 procent av de filmer som visas amerikanska.
Idag accepteras i EU upp till 50 procent statligt stöd till en filmproduktion.
Enligt uppgift pågår en diskussion i kommissionen om att sänka gränsen för statligt stöd, dvs att undanröja undantaget för kulturstöd till högst 30 procent.
Detta skulle hota den europeiska filmproduktionen, då det är dyrt och förenat med stora kommersiella risker att producera film, särskilt i de små länderna.
Instämmer rådet i att statsstöden är viktiga för att främja europeisk kultur?
Anser rådet att det är viktigt att främja en mångsidig europeisk filmproduktion?
Herr talman! När det gäller den fråga som ledamoten ställer, och som är av största vikt, har vi inte fått någon information om att kommissionen avser att minska statsstöden på detta område.
Dessutom är rådet medvetet om att kommissionen inom ramen för sitt arbete debatterar detta ämne med medlemsstaterna.
Jag skulle vilja klargöra att denna typ av stöd faller inom ramen för de nationella åtgärderna och är medlemsstaternas befogenhet och ansvar med vissa rättsliga begränsningar enligt fördragen.
Å andra sidan finns det planer på att det befintliga Media II-programmet och det framtida Media Plusprogrammet skall innehålla åtgärder i form av ekonomiskt tilläggsstöd för att stärka den europeiska filmens närvaro.
Detta är en viktig handlingslinje som Europeiska unionen har följt för att bevara och skydda sin kulturella mångfald; en linje som för övrigt utgör en del av de riktlinjer som framfördes i unionens ståndpunkter i WTO-förhandlingarna, huvudsakligen för det audiovisuella området.
Jag vill tacka rådets företrädare för svaret.
Först vill jag säga att det är en väldig skillnad mellan att producera exempelvis bilar eller lastbilar och att producera film.
Vi vet att filmproduktion är beroende av stöd, eftersom det är en blandning av kultur och kommersiell produktion.
Vi vet också att den europeiska filmen, speciellt den som produceras på de små språken, har svårt att upprätthålla en så stor filmproduktion som man skulle önska.
Därför är både det nationella och europeiska filmstödet väldigt viktigt samt möjligheterna att även i fortsättningen ha som praxis att upp till 50 procent statsstöd till filmproduktion accepteras.
Jag skulle ändå vilja fråga rådets företrädare om han inte anser att det är viktigt att på detta sätt med hjälp av denna praxis kunna ge ett upp till 50-procentigt stöd till produktionen av europeisk film på de små språken.
Fru ledamot! Med tanke på den situation ni tar upp, vad gäller de mindre staterna i unionen, kan jag förstå att den är speciellt känslig.
Det är en fråga som vi också är angelägna om.
Det är uppenbart att alla medlemsstater i unionen tidigare har varit berättigade till specifika filmstöd, just mot bakgrund av den kulturella mångfalden i Europeiska unionen och behovet av att garantera att denna skall vara mer än en rent ekonomisk tolkning av filmindustrin,.
Vi hoppas att dessa stöd kan bibehållas och vi hoppas även att de kommer att vara helt förenliga med de nya reglerna i Världshandelsorganisationen, när det gäller den nya period som vi hoppas skall inledas förr eller senare.
Just nu ligger det ekonomiska stödet på 50 procent som en gräns för gemenskapens stöd till de allmänna kostnaderna för varje projekt, men denna procentsats kan också uppgå till 60 procent i fall som är uttryckligt förutsedda i programmet.
Vi har inte just nu någon indikation på att kommissionen överlägger någon minskning, och ännu mindre till sådana belopp och procent som ledamoten talade om.
Fråga nr 8 från (H-0166/00):
Angående: Information till medborgarna Ämnar rådet utarbeta en förteckning över godkända partier som väljarna tryggt kan rösta på utan att riskera att deras land får stå i skamvrån?
Det ligger givetvis inte på unionen, herr talman, att lägga sig i medlemsstaternas konstitutionella organisation, liksom det inte är unionens sak att fastställa en lista man bör rösta på.
Om vi skulle ge oss in på det skulle vi i praktiken hamna på farlig mark.
Det betyder inte att det som ligger i frågan inte har någon politisk mening: som i flera länder, till exempel mitt, har inte ett nazistiskt eller fascistiskt parti rätt att registrera sig i en författningsdomstol.
Det kan alltså inte räknas som ett legitimt parti i det demokratiska livet.
Andra länder har annorlunda system och dessa är lika respektabla som vårt.
Vad vi måste se till, när vi går in i ett utvidgat Europa, är att ingen situation för de demokratiska rättigheterna i ett land är likgiltiga för de övriga länderna och deras medborgare.
Vi är alla europeiska medborgare och vi är medborgare i ett Europa som vägleds politiskt av ett antal grundläggande principer.
Om dessa principer påverkas har vi rätten och plikten att höja varningsflagg.
Beträffande önskvärda eller icke önskvärda partier hoppas vi att detta aldrig skall existera i Europeiska unionen.
Ja, men problemet är ju att det är det, det handlar om här.
Bara för att Österrike har en borgmästare i Klagenfurt som har uttalat sig på ett sätt som ni och jag avskyr lika mycket, har man straffat ett land genom sanktioner, och ni straffar ett folk genom sanktioner, även dem som måste ha röstat mot partiet i fråga, utan att ange vad brottet består i.
Hittills har ni bara bestraffat åsikter och inte handlingar.
Om det vore tal om handlingar är det kanske snarare Danmark som borde straffas för ett förbud mot invandrare som FPÖ inte har lyckats driva igenom.
Det är åsikter ni har bestraffat, och inte handlingar.
Jag vill därför innan jag röstar nästa gång veta om Portugal och andra länder - utanför rådet - kommer att föreslå sanktioner mot mitt land, till exempel om den nuvarande regeringen släpper in ministrar från det danska socialistiska folkpartiet eller enhetslistan som båda är emot Ekonomiska och monetära unionen, eller om man vill hindra valet av en regering med Fogh Rasmussen från vänstern, om denne utgår från uppbackning från det danska folkpartiet som i många tidningar beskrivs som ett parti som påminner om FPÖ i Österrike.
Det skulle vara en värdefull konsumentupplysning. Men det kan ju hända att man kommer att beklaga de fjorton statsministrarnas agerande.
Ledamoten är inte obekant med vad som har sagts i de tidigare svaren: i fallet Österrike, som jag förstod låg implicit i er fråga, agerar vi inte inom gemenskapsramen, vi agerar på ett bilateralt plan.
Den hållning några medlemsstater har intagit gentemot den österrikiska regeringen handlar om en negativ syn på den nya österrikiska regeringen, vilket inte påverkar gemenskapsramen.
Vi agerar inte inom rådet, Europeiska unionen har inte vidtagit några diskriminerande åtgärder gentemot Österrike.
De 14 medlemsstaterna har i full frihet beslutat visa de österrikiska myndigheterna sitt missnöje med deras regeringsbildning och speciellt på grund av att regeringen innehåller ett parti, som försvarar, eller har försvarat - det går inte riktigt att förstå gränserna mellan det förflutna och nutiden i FPÖ:s uttalanden -, en särskild ideologi och ett särskilt sätt att tolka de europeiska värdena.
Men ledamoten får inte blanda ihop Ekonomiska och monetära unionen med den nazistiska regimen, det är en viss skillnad på dem.
Alla partier har naturligtvis rätt att vara emot Ekonomiska och monetära unionen, eller mot Schengenavtalet eller något annat, till och med mot det europeiska unionen.
Som ni vet finns det partier som är emot Europeiska unionen, men det är ändå partier som hör till det demokratiska systemet.
Det vi här har att göra med här, och det vet ledamoten lika väl som jag, är partier som förespråkar ideologier som ifrågasätter själva systemet och alla väsentliga värden i Europeiska unionen, vilka till och med ligger till grund för själva skapandet av Europeiska unionen.
Det är alltså naturligt, herr ledamot, att vissa regeringar känner ett visst obehag.
Detta obehag får konsekvenser enbart i de bilaterala förbindelserna.
Vi blandar inte ihop gemenskapsnivån med de bilaterala förbindelserna.
Fråga nr 9 från (H-0169/00):
Angående: Sekretessen vad gäller rådets lagstiftningsverksamhet Under frågestunden i januari besvarade rådets tjänstgörande ordförande min fråga med att säga att samtliga upplysningar om rådets lagstiftande sammanträden, som detaljerade redogörelser för omröstningarna, protokollet och det kortfattade protokollet var tillgängliga för allmänheten.
Jag gav uttryck för mina tvivel, men efter ytterligare frågor åtog sig rådets tjänstgörande ordförande att före frågestunden i februari skriva till mig och meddela mig exakt var och hur dessa informationer fanns tillgängliga för allmänheten.
Jag har inte erhållit något brev från rådets tjänstgörande ordförande, vilket bekräftar mina värsta farhågor om rådets överdrivna hemlighetsmakeri.
Kommer rådets tjänstgörande ordförande att nu slutligen meddela mig var dessa upplysningar, vem som röstat och på vad, protokollet och det kortfattade protokollet, finns tillgängliga för allmänheten, såsom man hävdade under frågestunden i januari?
Herr talman! Rådets verksamhet kan följas av allmänheten i en månatlig sammanfattning av rådets rättsakter och andra akter, antagna efter januari 1999, vilken utarbetas av generalsekretariatet - och offentliggörs på rådets webbplats på Internet, och den innehåller även röstresultat, röstförklaringar och uttalanden till protokollet när rådet agerar som lagstiftare.
När det gäller rättsakter som är definitivt godkända av rådet, nämns i sammanfattningarna, om det är aktuellt, omröstningsresultat, liksom uttalanden till protokollet från rådet, kommissionen och medlemsstaterna.
Emellertid är det naturligtvis bara de definitivt antagna protokollen vars utdrag offentliggörs av rådets generalsekretariat på Internet på webbplatsen Eudor, skapad av Byrån för Europeiska gemenskapernas officiella publikationer under rubriken "Insyn i rådets lagstiftande verksamhet".
Detta är för övrigt en av erövringarna från det så föraktade Amsterdamfördraget vilket jag anser är värt att systematiskt betona.
Efter varje rådsmöte offentliggörs ett pressmeddelande som innehåller information om beslut som har fattats och anger de beslut för vilka uttalanden till protokollet har offentliggjorts och kan erhållas från presstjänsten.
Det finns också möjlighet att få information om insynen i rådets lagstiftande verksamhet genom elektronisk post.
Frågan om allmänhetens rätt till tillgång till rådets handlingar är upptagen i artikel 255 i fördraget om Europeiska unionen, som fastställer en tidsfrist på två år, räknat från Amsterdamfördragets ikraftträdande, för rådet att fastställa allmänna principer och gränser för denna rätt.
Vi måste tänka på att denna bestämmelse i Amsterdamfördraget ger de olika institutionerna möjlighet att reglera tillgången till sina egna handlingar - och vi måste förstå detta, med tanke på den särskilt känsliga naturen i vissa frågor, där stora känsliga områden står på spel, som den gemensamma utrikes- och säkerhetspolitiken och rättsliga och inrikes frågor.
Det är nödvändigt att denna reglering återspeglar en rad angelägenheter, utan att påverka reglerna för insyn, så att inte insynen blir ett instrument som gör allt arbete i rådet totalt ineffektivt.
Som jag alltså sade fastställer denna artikel regler för Europaparlamentet, rådet och kommissionen när det gäller specifika bestämmelser för tillgången till deras dokument.
Denna fråga inryms i de allmänna regler om insyn i de europeiska institutionerna vilka dessutom definierades i slutsatserna från det senaste Europeiska rådet i Helsingfors som, och jag citerar: "en viktig beståndsdel för att närma unionen till medborgarna och öka dess effektivitet".
Under det finländska ordförandeskapet har viktiga framsteg gjorts när det gäller tillgång till dokument via modern informationsteknik, nämligen Internet.
Ett beslut togs också i rådet om att förbättra informationen om den lagstiftande verksamheten och det offentliga registret av rådets handlingar.
Detta beslut innebär också att, och jag citerar igen: "Rådets generalsekretariat skall ge allmänheten tillgång till en lista på de punkter på de preliminära dagordningarna för rådets sammanträden och för sammanträden i dess förberedande organ som hänför sig till de fall där rådet uppträder som lagstiftare".
Denna praxis har följts av det nuvarande ordförandeskapet.
När det gäller det offentliga registret över rådets handlingar, säger beslutet att det även skall finnas hänvisningar till dokumentnummer och ärende för sekretessbelagda dokument med undantag för de fall då ett utlämnande kan undergräva skyddet för det allmänna samhällsintresset, den enskilde och privatlivet, skyddet för företagshemligheter, skyddet för gemenskapens ekonomiska intressen och/eller skyddet för sekretess som begärts av den fysiska eller juridiska person som tillhandahållit någon del av informationen i handlingen, eller som krävs enligt lagstiftningen i den medlemsstat som tillhandahållit någon del av den informationen.
Det portugisiska ordförandeskapet visade från början sin strävan att inleda arbetena inför debatten om allmänhetens tillgång till dokument, liksom sin avsikt att ge uppföljningen av detta ärende till en grupp "vänner till ordförandeskapet" efter att kommissionen hade lagt fram förslaget till förordning om offentlig tillgång till Europaparlamentets, rådets och kommissionens handlingar.
Detta förslag lades fram av kommissionen, i kommissionärskollegiet, den 26 januari och innebär en strävan efter att uppfylla målen om förstärkt insyn, främst genom viktiga ändringsförslag till uppförandekoden från 1999.
Ordförandeskapet inledde genast diskussionen om förslaget, då detta hade lagts fram på Coreper-mötet den 2 februari och behandlats under två tidigare möten.
Det handlar alltså, herr talman, om en rad uppgifter som har utvecklats i rådet utifrån kommissionens förslag vilka jag anser utgör en verklig vilja att öka insynen i dessa arbeten.
Jag skulle vilja tacka rådets ordförande för ett mycket långt, detaljerat och seriöst svar.
Eftersom jag inte talar portugisiska skall jag studera svaret före nästa frågestund och återkomma till er om saken i april.
För stunden skulle jag vilja be er om att ge mig ett mycket enkelt svar på en mycket enkel principfråga.
Godtar ni, när det är fråga om lagstiftning i en demokratisk miljö, som vi i Europeiska unionen befinner oss i, att allmänheten, som berörs av lagarna, bör kunna se och höra vad deras valda företrädare gör för att anta lagarna?
Jag tycker inte, när det gäller rådet, att allmänheten faktiskt kan se och höra allt det som deras företrädare säger och gör när de antar lagar.
Kan ni godta den principen?
Herr ledamot! Detta är en komplex fråga som naturligtvis handlar om den typ av lagstiftningsförfarande man har och framför allt om likheten mellan lagstiftningsförfarandena i Europeiska unionen och i medlemsstaterna.
I medlemsstaterna finns det lagstiftningsbefogenheter som är knutna till parlamenten, där debatten sker öppet och inför allmänheten, och det finns lagstiftningsbefogenheter som ligger regeringarna, antingen genom att parlamentet delegerar dem eller genom den själv har den rätten.
Diskussionen i de regeringar som lägger lagstiftningsförslag är inte offentliga, resultatet av lagstiftningsförslagen är däremot offentliga och kan antingen tas upp i parlamentet eller inte.
På Europeiska unionens nivå tror jag inte att man gå längre än det som redan gäller, det vill säga, möjligheten att tillkännage resultaten av debatterna i rådet, och att tillkännage röstresultaten och uttalandena om denna omröstning.
Jag tror att detta är tillräckligt i denna fråga, men som sagt, detta är min egen inställning, då det handlar om den filosofiska naturen av förfarandet för unionens lagstiftningsprocess.
Herr talman! Under det finländska ordförandeskapet hann man under dessa frågestunder gå igenom tjugo frågor.
Förra gången, när Portugal var ordförande, gick man igenom tolv.
Det verkar som om man inte heller i dag hinner gå igenom flera.
Men min egentliga fråga handlar om det brev som Europeiska kommissionens ordförande Prodi skickat till Europaparlamentet där han anklagar ombudsmannen Jacob Söderman för att han deltagit i en offentlig debatt och velat ge omfattande offentlighet åt olika slags handlingar, för att han framfört sin egen åsikt att man borde öka offentligheten inom Europeiska unionen.
Jag frågar rådets företrädare, anser rådets företrädare att kommissionens ordförande handlat rätt och motiverat, och vill även rådet inskränka ombudsmannens användning av yttrandefriheten när denne säger att han vill öka offentligheten?
Två punkter, herr ledamot.
För det första, om parlamentet skulle anse det, skulle vi också kunna ge, inte tjugo, utan trettio svar på de frågor ledamöterna ställer.
Men jag skall svara på femton sekunder och utan de detaljer som jag anser hör ihop med ordförandeskapets vilja att fördjupa frågorna och gå så långt som möjligt för att ge ett konkret svar på ledamöternas oro.
Men vi kan också välja att ge byråkratiska, officiella, snabba, sammanfattade och troligen inte tillfredsställande svar.
Vi kan då uppnå en kvantitativ framgång vad gäller svaren i parlamentet.
Jag har varit här sedan nio i morse och jag tycker inte att rådet kan anklagas för att inte ha gjort ett seriöst arbete för att svara på ledamöternas frågor.
Beträffande er fråga om motsättningarna mellan parlamentet och kommissionen, är naturligtvis rådet den sista institutionen att blanda sig i denna motsättning och kommer att låta de båda institutionerna själva lösa sina meningsskiljaktigheter.
Bara för att anknyta till Newton Dunns fråga om de hemliga besluten i rådet, skulle ministern möjligtvis kunna ange de lagstiftande församlingar i världen, som han hänvisade till, där besluten fattas i hemlighet?
Herr ledamot! Jag vore tacksam om ni kunde ställa er fråga igen, för jag förstod inte.
Jag ber om ursäkt, men jag vore tacksam om ni upprepade frågan.
Ni sade att rådet inte är ensamt om att vara en lagstiftande församling som fattar sina beslut i hemlighet.
Jag undrade helt enkelt om nu skulle kunna ge oss exempel på andra liknande organisationer med regeringsmakt som fattar besluten på samma sätt.
Herr ledamot! Antingen misstar jag mig väldigt mycket, eller så är inte regeringarnas sammanträden när de utövar sin lagstiftande kapacitet offentliga.
Regeringarnas lagstiftande kapacitet utövas normalt på strikta och slutna sammanträden i de flesta länder i världen.
Jag tror inte det finns regeringar som bedriver lagstiftningsarbete under offentliga möten, det är knappt att parlamenten gör det, och eftersom det finns lagstiftande kapacitet både i parlamenten och i regeringarna, finns det två olika sätt att arbeta med lagstiftningen.
I de flesta länder i världen, enligt vad jag tror mig veta, arbetar alltså regeringarna i slutna sammanträden och utan att vara öppna för allmänheten.
Seixas da Costa hade meddelat oss att han måste dra sig tillbaka kl. 19.00.
Han har även påpekat att han har arbetat med oss ända sedan kl. 9.00 i morse.
Jag tycker att han i dag har gjort sig förtjänt av sin lön som minister och som tjänstgörande rådsordförande.
Därför avslutar vi frågestunden med att tacka honom för hans deltagande.
Frågorna 10 till 38 kommer att besvaras skriftligen.
Jag förklarar härmed frågestunden avslutad.
(Sammanträdet avslutades kl. 19.00.)
Jag överlämnar ordet till Evans.
Evans, Robert (PSE).
(EN) Herr talman! Min ordningsfråga gäller artiklarna 148 och 135 i arbetsordningen gällande utdelningen av protokollet och särskilt omröstningarna med namnupprop.
Alla ledamöter har i dag fått ett häfte på 113 sidor med resultat från omröstningarna med namnupprop .
Jag är säker på att det är av intresse för ett antal ledamöter och några kommer också att titta på dem.
För miljöns och ekonomins skull skulle jag dock vilja föreslå att parlamentet ser över, eller ber parlamentets presidium att återigen undersöka tolkningen av begreppet "delas ut".
Kanske borde resultaten av omröstningarna med namnupprop delas ut via intranätet eller finnas tillgängliga för de ledamöter som behöver dem så att vi blir av med det onödiga avfallet från var och en som får det 113-sidiga häftet med resultaten av omröstningarna med namnupprop.
Jag undrar om ni kunde be presidiet undersöka det igen, herr talman.
Tack så mycket, herr Evans, för ert påpekande.
Detta kommer att vidarebefordras, inte till sessionstjänsten, utan givetvis till presidiet.
För om ni dessutom lägger kostnaderna för dessa olika omröstningar på parlamentets budget är det en anledning till ytterligare bekymmer.
Interimsavtalet EG-Mexiko
Nästa punkt på föredragningslistan är debatten om betänkande (A5-0066/2000) av Ferrer för utskottet för industrifrågor, utrikeshandel, forskning och energi om förslag till rådets beslut om gemensam ståndpunkt inom det gemensamma rådet EG-Mexiko rörande genomförandet av artiklarna 3, 4, 5, 6 och 12 i interimsavtalet om handel och handelsrelaterade frågor (5965/1/2000 - C5-0076/2000 - 2000/0024(CNS)).
.
(ES) Herr talman, ärade ledamöter, herr kommissionär! Denna debatt som jag nu inleder om betänkandet med den långa titel som ni just läste upp, utgör sista ledet i det verk som parlamentet har slutfört, i ett vidsträckt samarbete med kommissionen, för att stärka förbindelserna med Mexiko utifrån de principer och värderingar som utgör grunden för ett demokratiskt system.
Faktum är att parlamentet i maj 1999 godkände det avtal om ekonomiskt partnerskap, politisk samordning och samarbete som ingicks år 1997 mellan Europeiska gemenskapen och dess medlemsstater å ena sidan och Mexiko å andra, och som när det har ratificerats av samtliga medlemsstater skall ersätta det samarbetsavtal som gemenskapen och Mexiko ingick år 1991.
I anslutning till 1997 års avtal ingicks ett interimsavtal om handel och handelsrelaterade frågor av provisorisk karaktär som parlamentet godkände i maj 1998 och vars syfte var att snarast kunna inleda förhandlingarna om en avreglering av handeln inom gemenskapens behörighet som ingår i det globala avtalet, utan att behöva vänta på att alla femton medlemsstater avslutat ratificeringsförfarandet.
Nu när förhandlingarna är avslutade och rådet har uttalat sig om innehållet i dessa, är det parlamentets tur att som svar på den formella rådfrågningen från rådet lämna sitt yttrande om resultatet av nämnda förhandlingar.
Av den anledningen vill jag tacka kommissionen som har möjliggjort denna rådfrågning från rådet i ett samarbete med parlamentet - som jag gratulerar mig själv till och hoppas att ni har noterat - även om jag är tvungen att beklaga att ni inte har tagit fasta på den tidigare kommissionens löfte att hålla oss informerade under förhandlingarnas gång, med tanke på hur viktiga de frågor är som har behandlats.
Vad själva innehållet i mitt betänkande beträffar, vill jag börja med att poängtera att vi står inför ett avtal med tillämpning av ren handelskaraktär, men med en politisk dimension som vi också bör beakta när vi avger vårt yttrande.
Det beror på att avtalet om ekonomiskt partnerskap, politisk samordning och samarbete, inom ramen för vilket vi bör placera den text som är föremål för mitt betänkande, är resultatet av en önskan att främja ett politiskt system som är alltigenom demokratiskt och att värna om respekten för de mänskliga och sociala rättigheterna och rättigheterna i fråga om miljön samt ett mera jämlikt och rättvist samhälle, tack vare en bättre ekonomisk utveckling som kommer att leda till en avreglering av handeln.
Enligt artikel 1 i avtalet utgör respekten för mänskliga rättigheter och demokratiska principer , i dess vidaste bemärkelse, en viktig faktor och det är den grund som avtalet vilar på.
Samtidigt garanterar klausulen om uppfyllandet av åtaganden, enligt vilken avtalet kan suspenderas om det som fastställs i artikel 1 inte uppfylls, parternas löften om demokrati och respekt för de grundläggande rättigheterna.
Genom att institutionalisera samarbetet mellan Europeiska unionen och Mexiko, i synnerhet på området mänskliga rättigheter, sociala frågor och fattigdomsbekämpning, skapar man å andra sidan ett instrument som kan vara mycket användbart för att minska de sociala orättvisor som råder i Mexiko och förbättra livsvillkoren för de mest utsatta grupperna i befolkningen.
För det andra bör det, angående innehållet i förhandlingarna om tillämpningen av artiklarna 3, 4, 5, 6 och 12 i interimsavtalet om varuhandel, offentlig upphandling, behörighet, rådfrågningsmekanism avseende immateriell rättigheter och tvistlösning, poängteras att det åtgärdspaket man enats om utgör ett bra avtal, även om det är negativt för vissa sektorer - jag tänker då särskilt på textilindustrin, och oroar mig i synnerhet för ursprungsbestämmelserna; effekterna av avtalet kommer dock att vara fördelaktiga både för Europeiska unionen och för Mexiko.
För Europeiska unionen, eftersom inrättandet av en frihandelszon innebär att medlemsstaterna kan återta den ställning de hade på den mexikanska marknaden innan Nafta-avtalet trädde i kraft, något som innebär nya expansionsmöjligheter för de europeiska företagen; för Mexiko eftersom det ger landet möjlighet att diversifiera sina kontakter och skapa balans i sina handelsförbindelser med omvärlden, som i dag är beroende av sina Nafta-partner till 80 procent, samtidigt som man kan öka sin export till Europeiska unionen, med de positiva effekter som en sådan ökning kommer att få för den mexikanska ekonomin.
Visserligen kommer det avtal som ingåtts under en övergångsperiod, så länge det inte sker en total avreglering av alla produkter, att vara mer gynnsamt för Mexiko än för Europeiska unionen, men denna asymmetri råder även vad beträffar nivån på utveckling och konkurrenskraft i den europeiska ekonomin jämfört med den mexikanska.
Sammanfattningsvis får man lov att säga att gemenskapens producenter, trots denna asymmetri, kommer att befinna sig i ett mycket bättre läge än hittills för att konkurrera med den mexikanska marknaden.
Därför ärade ledamöter, rekommenderar den övervägande majoriteten i utskottet för industrifrågor, utrikeshandel, forskning och energi att vi röstar för rådets beslut om resultatet av de förhandlingar, vars positiva effekter vi har ansvar för att bevaka, så att de kan bidra till att främja ett politiskt system som är mer demokratiskt och i större utsträckning värnar om de mänskliga rättigheterna och den sociala rättvisan.
Herr talman, mina damer och herrar! Jag vill inleda med att tacka fru Ferrer för ett utmärkt betänkande.
Hon har lagt ner utomordentligt stor möda på detta och skildrar i dokumentet även de problem och för- och nackdelar som finns med Mexikoprojektet.
Det är ett handelsavtal som faller under Europeiska unionens ansvar, och som ni så riktigt har påpekat så har vi endast möjlighet att säga ja eller nej.
Vi kan inte omförhandla avtalet.
Allt som allt kommer vår grupp att rösta för frihandelsavtalet, och vi välkomnar det också.
Om Folias ser problem med skorna vill jag för övrigt säga till honom: rent allmänt har handelsförbindelserna mellan Europa och Mexiko i det förflutna alltid hållit måtten.
Vi hade nämligen kunnat bespara oss Lannoyes betänkande om chokladen i går om mexikanarna inte hade skänkt oss kakaon en gång i tiden.
Förresten är choklad - "chocolatl" - ett mexikanskt ord.
Denna erfarenhet från det förgångna kommer alltså säkert att hjälpa oss att fördjupa förbindelserna med Mexiko även framdeles.
Den fördel som Mexiko drar är helt uppenbar.
Genom avtalet kommer Mexiko i någon mån att kunna kompensera sitt beroende av USA.
Jag vill påminna om att 85 procent av Mexikos export går norrut, endast 5 procent till Europa.
Här får Mexiko fördelen av en större jämvikt i handeln.
Även inom bilindustrin, som ju för övrigt delvis är av europeiskt ursprung, kommer Mexiko att dra fördel av avtalet, därför att bilarna då ges möjlighet att exporteras även till Europa.
För vår del finns det för övrigt också en fördel, åtminstone för den europeiska industrins del, det må vara den mexikanska marknaden eller det faktum att man via den mexikanska marknaden kan exportera även till USA.
Med tanke på handelsaspekterna är det hela alltså fördelaktigt.
Dock vill jag helt kort gå in på eller åtminstone nämna två problem.
Det ena är de sociala problemen, dvs. Mexiko måste säkert se över sin socialpolitik på nytt, för med handelspolitik allena löser man inte de sociala problemen.
I denna ökande frihandel finns det även förlorare.
Fattigdomen i Mexiko har snarare vuxit än minskat.
Socialpolitik är således ett viktigt ämne för Mexiko, och vi borde också fläta in detta i dialogen med Mexiko.
Det andra är det vetenskapliga och tekniska samarbetet.
Jag tror att vi här har ett spelrum mellan Europa och Mexiko som vi bör ta itu med ordentligt.
Herr talman, mina damer och herrar, herr kommissionär! Avtalet om ekonomiskt partnerskap, politisk samordning och samarbete som undertecknades i Mexiko i december 1997 är tillbaka här i parlamentet, för att vi skall analysera de handelsåtgärder som förhandlats fram inom ramen för interimsavtalet.
För bara några veckor sedan besökte jag av olika skäl Mexiko, bland annat för att ta reda på vad mexikanarna anser om de nya ramarna för förbindelserna mellan deras land och Europeiska unionen, som med pukor och trumpeter har tillkännagivits i flera medier i samhället.
Efter att ha analyserat det jag såg, läste och hörde under min vistelse i den mexikanska republiken drar jag samma slutsatser som Ferrer, föredragande av det betänkande som vi diskuterar i dag och som jag härmed gratulerar offentligt: det är det bästa avtal som Europeiska unionen har undertecknat; ett avtal som främjar handel och investeringar och som kommer att gynna båda parterna.
Vissa förändringar har skett på senare tid i Mexiko, sedan avtalet tillkännagavs och godkändes, huvudsakligen i positiv riktning.
Därför stöder jag föredragandens slutsatser, även om jag oroar mig för tullavregleringens effekter för snittblommor, eftersom det kan ge negativa konsekvenser i vissa europeiska regioner där man specialiserat sig på denna typ av odlingar, till exempel i de yttersta randområdena.
För en ledamot som jag, från en plats som Kanarieöarna nordost om den afrikanska kontinenten, som politiskt sett är kluven mellan Europa och Amerika, är det en glädje att lyssna till debatten om Ferrers betänkande, där parlamentets åsikt uttrycks angående avtalet om partnerskap, inte bara för den kommersiella undertonen i detta, utan även för dess betydelse ur ett politiskt perspektiv, i en sådan unik miljö som den vi lever i på grund av globaliseringen.
Europeiska unionen och Mexiko kommer, när avtalet har trätt i kraft - enligt min uppfattning - garanterat slå in på en hoppets väg för att höja inkomstnivån och livskvaliteten i de samhällen som omfattas av detta, i stunder och omständigheter som frammanar minnet av det legendariska mötet mellan Suchil och Quetzalcoatl som odödliggjordes i Salvador de Madariagas verk "El corazón de piedra verde" (Hjärtat av grön sten).
Vi vill ändå framföra några konstruktiva synpunkter på förslaget att stödja detta betänkande, och de är följande: för det första, nödvändigheten att förse gemenskapens ansvariga enheter och avdelningar med fler mänskliga resurser, för att möjliggöra mer effektiva handelsåtgärder.
För det andra, företagens tillgång till finansiella instrument när det blir dags att införa de olika handelsområdena i den planerade europeisk-mexikanska sammanslutningen, till exempel till det tidigare finansieringsinstrumentet "EC Investment Partners" som ledde till så goda resultat i Mexiko.
I annat fall finns det en risk att detta så viktiga avtal förvandlas till ett värdelöst papper.
Herr talman! Det är tredje gången som vi nu befattar oss med EG-Mexikoavtalet, och i detta mest omfattande avtal som Europeiska unionen någonsin har slutit med tredje land får man inte stjälpa just de principer som kännetecknar ett framtidsdugligt samarbete.
Inte bara vi, utan faktiskt också mexikanarna har hoppats mycket på avtalet.
I avtalet har de sett en möjlighet att övervinna det ensidiga beroendet av Nafta (Nordamerikanska frihandelsavtalet).
De trodde att de i EU skulle få en partner som står för demokrati, mänskliga rättigheter och en social och ekologisk utveckling.
I dag analyserar vi avtalet och slår fast att överenskommelsen med EU inte bara skapar förhållanden liknande dem med Nafta, utan att den delvis rentav är värre.
Investeringsfrihet, liksom det med rätta misslyckade MAI (det multilaterala avtalet om investering), - bilateralt återskapat - sörjer inte precis för en demokratiskt styrd ekonomi orienterad efter den lokala utvecklingen.
Den gränslösa öppningen för den offentliga upphandlingen leder endast till att de små leverantörerna runtom i världen äts upp av de stora.
Bestämmelser som nationella åtgärder och förbud mot kvoter slår exempelvis ut firmor som företrädesvis anställer kvinnor eller som vill ha en miljövänlig produktion.
Här har EU förbehållit sig undantag.
Några sådana har inte Mexiko!
Ytterligare ett steg tillbaka gentemot Nafta: där har man en överenskommelse om löntagarnas rättigheter tillsammans med en sanktionsmekanism. EU-överenskommelsen står främmande till och med inför FN:s sociala rekommendationer.
Däremot föreskrivs det i händelse av handelstvist mycket väl en tvistlösningsmekanism inklusive sanktionsmöjligheter.
Från Världshandelsorganisationen vet vi emellertid att dylika tvister regelbundet leder till att miljölagar lyfts ut.
"Ett frihandelsavtal som mexikanarna bär fram med krökta ryggar."
Under denna rubrik vädjar civilbefolkningen i Mexiko just nu till senaten om att man först skall förbättra avtalet och inte bara rusa iväg och godkänna det.
På några punkter strider det rentav mot den mexikanska författningen.
"Vi lider inte av 'globaliseringsskräck'", skriver man slutligen, "men vi vill ha en globalisering till fromma för mänskligheten samt en rättvis världsordning utan social uteslutning".
Inte heller vi i Europaparlamentet är emot en överenskommelse med Mexiko.
Tvärtom!
Emellertid kan vi av nyss nämnda skäl inte ge vårt samtycke till avtalet, utan vi måste fortsätta att engagera oss för att de avtal som sluts i framtiden skall bli bättre.
Ett sista ord: Det är också nödvändigt att det finns en kritisk röst här i Europaparlamentet, en som även fortsättningsvis stöder det mexikanska samhället i dess berättigade önskningar och krav.
Jag tackar föredraganden Ferrer för rekommendationen om tillämpning av olika artiklar i interimsavtalet om handel mellan EG och Mexiko.
Det är ett seriöst arbete vars slutsatser och rekommendationer jag tyvärr dock inte delar, även om vi instämmer i en del av den kritik som framförs.
För oss är det dock fristående kritik, som får oss att komma till motsatt uppfattning.
Jag syftar till exempel på bristen på demokratisk insyn i den process som har lett fram till avtalet. Vad detta anbelangar har vi - och alla andra ledamöter, antar jag - fått mycket kritik från organisationer inom det civila samhället i Mexiko och i Europa, vilken också Kreissl-Dörfler tog upp.
Framför allt beklagar vi att föredraganden gläder sig åt de framsteg Mexiko har gjort vad gäller mänskliga rättigheter och demokrati, vilka skulle ha inträffat efter det att det övergripande avtalet började tillämpas.
Vi har andra bevis som tvärt emot visar på att brotten mot de mänskliga rättigheterna har ökat: bevis som inte bara kommer från det civila samhället utan också från FN-representanter och FN-funktionärer, från självaste Mary Robinson, från den interamerikanska kommissionen för mänskliga rättigheter och många andra.
De värsta brotten gäller systematisk användning av tortyr, illegalt fängslande, desaparecidos, avrättningar som utförs av milistrupper, arresteringar av fackföreningsrepresentanter, strejkförbud, anmälningar om tvångssteriliseringar i delstaten Guerrero.
Samtidigt respekterar man inte Saint Andrés-avtalen och den lösning som skulle respektera urinvånarnas rättigheter.
Situationen är känd, och det är därför onödigt att fortsätta.
På samma sätt som parlamenten i Tyskland och Belgien anser vi att vi måste omsätta respekten för artikel 1 i fördraget i praktiken, den artikel som är dess grundval, och förse oss med redskap och verklig kontroll över tillämpningen.
Det finns många andra frågor som man enligt vår mening måste rätta till i detta avtal. Ett exempel får räcka: den Europeiska unionens ekonomiska politik, som inte tar hänsyn till den sociala och ekonomiska verkligheten i Mexiko och som inte beaktar den mänskliga utvecklingen.
Avtalet mellan Europa och Mexiko kan få negativa effekter om man inte tar hänsyn till behovet av en balanserad utveckling och inte en vildvuxen avreglering som kan öka fattigdomen och ojämlikheten.
Herr talman! Ferrers betänkande har en titel som vi tycker i bästa fall ofullständig, i sämsta fall hyckleri.
Det skulle i själva verket vara riktigare att tala om ett EU-Nafta-avtal och inte ett avtal som associerar enbart Mexiko till Europeiska unionen, ty detta avtal, framlagt av föredraganden själv som det viktigaste avtal som någonsin undertecknats av Europeiska unionen med ett tredje land skall inte bara påverka våra förbindelser med det landet utan skall få konsekvenser för alla våra förbindelser med länderna i Nordamerika och Centralamerika.
Ferrerbetänkandet, vars stil uppenbarligen är populär i parlamentet, fastslår att dess syfte är att skapa en ny ram för att ge europeiska företag möjlighet att kämpa på lika konkurrensvillkor, framför allt med Förenta staterna och Kanada.
Detta mål är helt ogenomförbart inom en nära framtid och man ser tydligt till vems fördel de rekommenderade åtgärderna i texten har utformats.
Vem ser blott att tillbakagången av europeiska exporten till Mexiko är resultatet av Nafta-avtalet, vem gör hela zonen till en enda och unik frihandelszon?
Vem tror sedan på allvar, oavsett detaljerna i det införda systemet, att till exempel textilprodukter och europeiska bilar, som i dag beskattas med 35 procent och 23 procent, snabbt skulle kunna slåss på lika konkurrensvillkor med amerikanska exportprodukter av samma slag som beskattas med 1,8 procent.?
Vem kan under dessa förhållanden försvara att öppnandet av respektive marknader sker i olika takt till förfång för européerna?
Vem fruktar inte slutligen att konsekvenserna för sysselsättningen i Europa i de sektorer som är öppna för mexikanska produkter däremot märks omedelbart, i synnerhet i sårbara sektorer - textilsektorn, för att bara nämna den - som inte har behov av ytterligare konkurrenstryck, där motsatsen är att öppna de marknader som är spärrade av amerikanarna?
Dessutom, de vettiga villkor som skall lugna oss om de bestämmelser som skall tillämpas för skydd av ursprungsbeteckningar och mer allmänt gällande immateriella rättigheter skulle snarare skapa motsatt effekt, eftersom deras otydlighet och ordalydelse för oss verkar utgöra snarare ett hot än en garanti.
Herr talman! Slutförandet av handelsförhandlingarna mellan Europeiska unionen och Mexiko skulle, sett ur en positiv synvinkel, ge upphov till en ny och hållbar ram för institutionaliseringen av den politiska dialogen och samarbetet, under förutsättning att denna handelspakt ger fördelar till båda sidor.
Tyvärr så visar erfarenheterna från Nafta att det målet inte uppnås automatiskt. Det finns bevis för att frihandel har haft en negativ effekt på många människor liv, förvärrade miljöskador och marginalisering av stora delar av den mexikanska befolkningen - desto mer eftersom mexikanska icke-statliga människorättsorganisationer även rapporterat en försämring när det gäller de mänskliga rättigheterna sedan interimsavtalet trädde i kraft 1998.
Sammantaget har alltså det gällande avtalet inte tillåtit Mexiko att skydda sårbara, arbetsintensiva sektorer och miniminormer för miljön.
I ljuset av detta kan vi inte vara optimistiska eftersom det förfarande som följts i de nyligen genomförda förhandlingarna, utan effektiv kontroll vare sig i den här kammaren eller i den mexikanska senaten, tydligt bevisar att avtalet saknar sådana mekanismer som är absolut nödvändiga för att se till att den skada som görs i dag inte skall upprepas igen i framtiden.
.
(ES) Herr talman, herr kommissionär! Vi skall rösta om det som utgör ännu ett steg på den nya väg vi slog in på i mitten av 1995 och som den gången, precis som allt som är nytt, möttes av en hel del kritik och reservationer.
Lyckligtvis blev denna kritik och dessa reservationer kvar på vägen, men tyvärr kan man fortfarande höra en del kritik, precis som den som framfördes här i parlamentet för en liten stund sedan.
Jag anser att vi bör vara medvetna om att det vi håller på med är att sätta stopp för sådana farhågor som har kommit till uttryck här, i och med ett avtal som har en rent kommersiell aspekt.
Vi sätter således stopp för farhågorna att Europa är på väg att förlora mark gentemot Förenta staternas exportkapacitet i Mexiko.
Samtidigt stärker vi i och med detta avtal landets demokratiseringsprocess.
Till följd av det möte mellan civilisationerna som ägde rum för 500 år sedan, är Mexiko i dag ett land med kulturella och politiska band till Europa.
Däremot har det starkaste inflytandet på det politiska och det geopolitiska området huvudsakligen kommit från Förenta staterna, den mäktiga grannen i norr.
Innan dessa avtal började ta form var Förenta staternas dominans på det ekonomiska området och på handels- och investeringsområdet praktiskt taget total.
Men även Mexiko har gjort stora framsteg på området mänskliga rättigheter.
Landet har trätt in som ständig observatör i Organisationen för ekonomiskt samarbete och utveckling och införde en författningsreform år 1999, då den nationella kommittén för mänskliga rättigheter gjordes oberoende.
Av dessa två skäl, av ekonomiska och även politiska skäl, rekommenderar vi å det bestämdaste ett godkännande av detta avtal.
Herr talman! Gruppen De gröna/Europeiska fria alliansen har ingen gemensam ståndpunkt i den här frågan.
Den andra delen av gruppen företräder, som bekant, de grupper som försvarar nationerna och inrikesregionerna i de europeiska staterna och de har en annan ståndpunkt. Naturligtvis råder inom gruppen frihet att inta olika ståndpunkter.
Vi delar självfallet den djupa oron för allt som har att göra med de mänskliga rättigheterna, en hållbar utveckling i synnerhet inom ramar som inte tillåter någon social uteslutning.
Många av oss tror emellertid att vi realistiskt sett inte kan motsätta oss ett avtal som det vi diskuterar här i dag; framför allt eftersom vi tror att det objektivt sett kommer att skapa förutsättningar för en ökad utveckling och en ökad demokrati och dessutom för att själva avtalet inbegriper en klausul enligt vilken det kan upphävas om inte de mänskliga rättigheterna respekteras.
Å andra sidan anser jag att man kan införa uppföljningsåtgärder för att se vilka effekter det får på samtliga nivåer, inte bara vad beträffar tullförändringar, osv.
Då är jag snarare mer bekymrad för det Sánchez sade: att vi godkänner ett avtal som sedan kanske inte kan förverkligas, till exempel för att det inte finns tillräckliga resurser och tjänster; eller att det får destruktiva effekter på grund av att vi inte har förberett finansiella instrument till företagen.
Låt oss därför göra allt detta och se upp så att vi undviker det vi vill undvika: de fortsatta kränkningarna av de mänskliga rättigheterna.
Herr talman! Jag vill börja med att gratulera Ferrer till hennes utmärkta arbete, samtidigt som jag måste säga att vi den här gången tyvärr inte kan rösta för detta, trots att det är ett bra arbete.
Det har inget med hennes insats att göra utan med situationen i Mexiko.
För tre veckor sedan träffade jag president Zedillo i Madrid och då gav jag uttryck för vår oro över de nyheter vi fått ta del av beträffande brotten mot de mänskliga rättigheterna i Mexiko, situationen på universitetet och situationen i indiankommunerna i Chiapas och på andra ställen.
Zedillo lovade att förse mig med information som visar att vår oro inte är berättigad.
Dagarna har gått utan att det har kommit någon information från Zedillo, däremot får vi information från källor som anger att den allvarliga situationen med kränkningar av de mänskliga rättigheterna fortsätter på många håll, något som ytterligare stärker vår oro.
Vi är fullt medvetna om de förbättringar som de ekonomiska aspekterna av avtalet innebär, men vi anser att vi inte - så som var vår avsikt - har kunnat rucka på det enorma inflytandet från Nordamerika som håller Mexiko och i synnerhet andra länder i Latinamerika i ett järngrepp.
Därför har vi i likhet med förra gången rådfrågat vänsterpartierna i Mexiko om hur vi skall rösta - och den gången valde vi att avstå - den här gången kan vi inte ens avstå, för jag tror att det vore bra att ge en signal till den mexikanska regeringen; en signal i all vänskaplighet, en signal av solidaritet, så att de förstår att de på allvar måste respektera de mänskliga rättigheterna, uppfylla åtagandena från San Andrés och återupprätta demokratin, i enlighet med vår demokratiklausul.
Herr talman!
Jag tänker inte ta upp själva avtalsinnehållet, flera av våra kollegor och föredraganden har redan haft tillfälle till detta, däremot vill jag uppmärksamma en viktig politisk aspekt, det vill säga interimsavtalet mellan Europeiska unionen och Mexiko.
Först och främst så är förbindelsen med ett så pass viktigt land i den delen av världen, ett land som har anslutit sig till kriterierna för de mänskliga rättigheterna, ur strategisk och politisk synvinkel mycket viktigt för Europeiska unionen.
För inte så länge sedan talades det om landets anslutning till OECD. Landet har också en observatörsstatus i Europarådet, vilket också är värt att notera.
Vi får å andra sidan inte bortse från de möjligheter som erbjuds oss med en mexikansk marknad på nästan hundra miljoner invånare.
Med en sådan politisk symbolik får vi inte glömma bort andra orosmoment, frågor som tagits upp av många kollegor här i dag (miljöfrågor, sociala frågor men framför allt frågor om de mänskliga rättigheterna).
Vi menar att vår oro istället skall få oss att höja våra krav på förbindelsen med Mexiko, och det är just precis vad vi skall göra om tio dagar.
Europaparlamentets delegation som har hand om förbindelserna med Centralamerika och Mexiko kommer att resa dit.
Vi skall inte låta det stanna vid en institutionell dialog mellan kompanjoner, mellan kongressen och Europaparlamentet.
Vi skall tala med icke-statliga organisationer.
Vi skall åka till Chiapas för att tala med den inhemska befolkningen och med företrädare för det lokala samfundet.
Ett sådant krav menar vi att vi måste ha, men det får ändå inte förta möjligheten av att ge avtalet vårt stöd och godkännande.
Jag tror att man, allt sammantaget, inte kan annat än vara positiv till detta avtal av de skäl som Westendorp y Cabeza och Seguro har nämnt, och som jag delar.
Detta avtal har dock begränsningar som dagens debatt har påvisat: bristande samband mellan ekonomisk avreglering och garantier för respekten för de mänskliga rättigheterna, för demokratiska och fackföreningsrättigheter och vad beträffar barnarbete.
Å andra sidan att det existerar en farlig undantagsregel om produktursprung som helt klart tenderar att straffa europeisk produktion, särskilt inom textil-, beklädnads- och skosektorerna.
Eftersom det handlar om europeiska produktionssektorer med hög arbetsintensitet skulle det verkligen vara paradoxalt om denna bestraffning skulle komma till stånd just till förmån för praxis som strider mot de mänskliga rättigheterna, för oacceptabla förhållanden på arbetsmarknaden - tänk till exempel på barnarbete - eller utan fackföreningsskydd.
Det vore verkligen paradoxalt om vi skulle hamna i ett läge där vi stöder företag och förhållanden som bryter mot de mänskliga rättigheter vi alltid hävdar att vi vill slå vakt om, till nackdel för våra företag inom sko- och beklädnadsbranscherna.
Därför anser jag att det fordras stor försiktighet och uppmärksamhet från rådets och kommissionens sida vid tillämpningen, och en stor kontinuerlig vaksamhet under detta avtals livslängd.
Jag gör en positiv bedömning som gäller avtalet som helhet, ett avtal som utgör ett klart framsteg.
Trots detta uppmanar jag också till vaksamhet, uppmärksamhet och försiktighet under detta avtals framtida existens.
.
(EN) Herr talman! Först av allt vill jag tacka Ferrer för betänkandet och hennes mycket konstruktiva insatser vad avser resultatet av handelsförhandlingarna med Mexiko.
De här resultaten av handelsförhandlingarna grundar sig på avtalet EG-Mexiko som parlamentet gav klartecken till den 6 maj förra året.
Det här avtalet är baserat på mänskliga rättigheter och demokratiska principer.
Det täcker alla våra förbindelser med Mexiko, främst samarbete och politisk dialog.
Förhandlingsresultaten är väl avvägda, ambitiösa och ger möjligheter till båda sidor.
Alla viktiga områden omfattas, främst handel med varor, tjänster, upphandling, immateriella rättigheter, konkurrens, rörlighet för kapital, investeringar och avgörande av tvister.
EG-aktörer kommer mycket snabbt att kunna konkurrera på den mexikanska marknaden på lika villkor som näringslivet från andra håll, främst Förenta staterna.
Liksom vid alla förhandlingar var man tvungen att hitta kompromisser inom vissa områden men resultaten är ett balanserat paket som garanterar marknadstillträde och samtidigt bevarar vissa känsliga frågor.
Sist men inte minst skulle jag vilja uttrycka kommissionens höga uppskattning för den mycket korta tidsperiod på en månad, inom vilken parlamentet kommer att lägga fram sitt yttrande.
Det är mycket viktigt eftersom det kommer att bana vägen för anordnande av ett möte med det gemensamma rådet EG-Mexiko i marginalen till rådet i Lissabon nästa vecka.
Det möjliggör ett snabbt ikraftträdande av de resultat som är i både vårt och Mexikos intresse.
Tack så mycket, herr Liikanen.
Jag förklarar härmed debatten avslutad.
Omröstningen kommer att äga rum kl. 12.00.
Ett informationssamhälle för alla
Nästa punkt på föredragningslistan är debatten om betänkandet (A5-0067/2000)av Read för utskottet för industrifrågor, utrikeshandel, forskning och energi om meddelandet från kommissionen om kommissionens initiativ inför Europeiska rådets extra möte i Lissabon den 23-24 mars 2000 - Europa - Ett informationssamhälle för alla (KOM(1999) 687 - C5-0063/2000 - 2000/2034(COS))
Herr talman, kommissionär Liikanen, kära kolleger! Jag vill till att börja med, innan jag som företrädare för utskottet för sysselsättning och socialfrågor börjar mitt anförande, med värme och uppriktighet uttrycka vår tacksamhet till föredragande Read.
Vi har arbetat under tidspress och vi har mötts av en fantastisk kollega som varit solidarisk och villig att anamma alla de aspekter som vårt utskott har velat ta upp i denna så viktiga debatt.
Tack så mycket, fru Read för ert betänkande och för ert engagemang.
Kommissionen har lagt fram ett mycket viktigt initiativ inför Europeiska rådets extra möte i Lissabon den 23-24 mars, initiativet "e-Europa", som har välkomnats av utskottet för sysselsättning och socialfrågor, där det vunnit stöd och skapat hopp.
Vi välkomnar givetvis kommissionens strävan efter att informationssamhället skall gynna alla sektorer och regioner i Europa, samtidigt som vi nu har möjlighet att i kommissionärens närvaro fundera över medborgarnas perspektiv och påminna kommissionen och allmänheten om att vi inte får nöja oss med att enbart på retoriskt vis uttala våra mål och ge uttryck för våra önskemål.
Vi vill också att det skriftliga underlaget i så stor utsträckning som möjligt omvandlas till konkreta mål och exakta finansiella åtaganden, för endast på det viset kommer vi att förfoga över en verklig strategi som omfattar samtliga aspekter av informationssamhället.
Endast om det finns konkreta åtaganden kommer det att vara till nytta för de grupper och medborgare som är mest utsatta eller som löper störst risk att hamna utanför det nya samhället.
Kommissionen är utan tvivel mycket generös, men om frågan betraktas ur arbetarnas eller de minst gynnade individernas perspektiv, står fortfarande de frågor obesvarade som parlamentet har tagit upp i flera dokument, till exempel i grönboken "Leva och arbeta i informationssamhället: Människan i centrum"; för fortfarande vet vi inte säkert vem som skall finansiera de enorma insatserna för att skapa ett digitalt Europa i syfte att överbrygga klyftan mellan oss och Förenta staterna.
Vi är inte säkra på hur ansvaret skall fördelas mellan regeringarna och kommissionen, och vilken roll fackföreningarna skall ha i det civila samhället.
Därför vill vi att man överväger ytterligare analyser och vi vill se mer konkreta åtaganden, att man inbegriper en punkt om att stärka sysselsättningen och den sociala sammanhållningen i informationssamhället - för något sådant förekommer inte i kommissionens meddelande - och att det finns en strategi med riktlinjer, rekommendationer och indikatorer.
Vi vill att man talar om de äldre, inte bara om ungdomarna, att man talar om de missgynnade grupperna, vi vill att ni även kommer ihåg principen om lika möjligheter.
Det nya samhället får inte ge upphov till en ny ojämlikhet mellan män och kvinnor.
Det finns, herr kommissionär, stora möjligheter, men de måste nå ut till hela befolkningen.
Vi vill att man försvarar den europeiska sociala modellen.
Därför ber vi att ni tar ett kliv framåt, att ni gör mer konkreta åtaganden och mer exakta politiska och finansiella insatser.
Herr talman, ärade kommissionär Liikanen, kära kolleger! Europeiska kommissionens e-Europe-initiativ är i princip mycket välkommet.
Det råder ingen tvekan om att de nya teknikerna kommer att leda till djupgående förändringar, inte bara i affärslivet, utan på det samhälleliga livets alla plan.
Det är också riktigt att utvecklingen från industrisamhälle till informationssamhälle inte låter sig hejdas och därför kan det bara vara politiskt korrekt att på bästa möjliga sätt förbereda Europa inför informationssamhället.
Därför vill jag uttryckligen välkomna uttalandet i e-Europe-initiativet om att detta i första hand syftar till att snabba på den positiva förändringen mot ett informationssamhälle i Europeiska unionen och att rikta förändringen mot social och regional integrering.
Europeiska kommissionen presenterar i sitt meddelande om e-Europe-initiativet tio åtgärder, vilka skall jämna vägen för Europa in i informationssamhället.
Lika glädjande som de enskilda åtgärderna är, lika mycket är det på sin plats att åtgärderna struktureras upp i sin helhet och att det slås fast tydliga prioriteringar för politiken.
Detta inkluderar en tydlig differentiering av vilka uppgifter Europeiska unionen kan och måste bevaka själv samt vilka uppgifter som faller under de enskilda medlemsstaternas ansvar. Här gäller det att ta hänsyn till att några medlemsstater och regioner redan har stöttat de nya teknikerna och deras förankring bland medborgarna i flera år.
Såtillvida får de enskilda staterna alltså gärna ges rekommendationer vid rådets toppmöte i Lissabon, däremot inga omfattande förpliktelser, särskilt inte åläggas alltför stor ekonomisk belastning.
Vad måste då Europeiska unionen göra inom ramen för e-Europe-initiativet?
Enligt mitt sätt att se det är unionens sak följande prioriteringar, som även bör tas upp som kärnpunkter i Reads betänkande, för vilket jag här vill passa på att tacka så hjärtligt.
För det första: Vi måste skapa en öppen och modern, multimedialt högeffektiv infrastruktur.
Det måste vara politikens sak att sörja för en modern, högeffektiv infrastruktur i Europa som bereder vägen för erbjudandet av och efterfrågan på högkvalitativa kommunikationstjänster, från telefon via datorn och tv.
Hit hör att Internetabonnemangen görs billigare för alla Europas medborgare. Detta kräver, särskilt på lokalsamtalsområdet, att konkurrensen förstärks ytterligare, exempelvis genom att räkningen till abonnenten delas upp på olika kostnadsslag.
Hit hör emellertid även att samtliga plattformer för konkurrenskraftiga priser görs tillgängliga för alla leverantörer av tjänster, dvs. exempelvis att även tv-kabeln ställs till förfogande.
Hit hör också att man tänker över frekvenspolitiken i Europa och att vi närmar oss ett strategiskt, på ekonomiska grundvalar vilande tänkande, vilket ni, herr kommissionär, ju också har föreslagit.
Men under tiden får vi givetvis inte negligera de kommersiella användningsområdena, vilka till största delen är ett resultat av allmänhetens intressen, såsom offentlig radio.
Snarare måste man vid frekvenstilldelningen ta sådan hänsyn till denna att dess roll blir att motsvara en opinionsbildande institution som bevarar mångfalden av åsikter.
För det andra: Vi måste snabbt skapa rättsliga ramvillkor för den elektroniska handeln.
Sålunda måste redan anhängiga lagstiftande förehavanden, såsom exempelvis e-commerce-direktivet eller direktivet om tillägget i skyddet av upphovsrätten, godkännas utan dröjsmål.
Dock krävs det försiktighet på lagstiftningsområdet såtillvida som överreglering inte får förekomma, detta betyder att man i samband med de fortsatta lagstiftningsplanerna alltid bör inleda med att ställa sig frågan om det över huvud taget behövs.
För det tredje: Vi måste ställa det europeiska initiativet på en e-Europe-provbänk.
Jag har redan visat att förändringarna i informationstekniken och de nya medierna påverkar alla levnadsområden.
Följaktligen är det även på sin plats att samtliga initiativ på europeisk nivå ställs på e-Europe-provbänken, det betyder konkret...
(Talmannen avbröt talaren.) Herr talman, ni får ursäkta.
Men jag vill verkligen be om att få slutföra meningen först.
Jag har av misstag talat för länge, men tillåt mig att i en avrundande mening ännu en gång betona att jag varmt välkomnar e-Europe-initiativet, men de ändringsförslag som jag hade angett bör också beaktas i mitt inlägg, tack.
Herr talman! Gratulationer är på sin plats i dag, till fru Read för hennes utmärkta betänkande naturligtvis och till kommissionär Liikanen.
Det här är en positiv debatt, mycket positiv för Europa, och det stora antalet ändringsförslag visar på de omfattande intresset.
Jag vill ta upp de punkter som vi anser är de viktigaste: infrastruktur, juridisk visshet - människor måste veta vad de har att rätta sig efter - och kunskapsoffensiven som inte endast bör inriktas på våra skolbarn och studenter utan även på förbisedda grupper som till exempel kvinnor och äldre, vilka utgör en enorm kunskapskälla om den skulle utnyttjas.
Det är en skam att stora länder tidigare inte förutsett behovet av utbildning och länder som Tyskland och Förenade kungariket borde inte behöva ta in arbetare från andra håll.
Jag vet att vi kommer att ha en mycket bra annons- och informationskampanj och att vi kommer att fånga förmågan till inlevelse hos Europas medborgare.
Vi får inte glömma funktionshindrade personer.
Det är också så att dokumentationen inte finns tillgänglig för synskadade och det är ett förbiseende som skulle kunna rättas till i framtiden.
Vi måste förhindra åtskillnad, åtskillnad mellan områden i Europa, mellan hushållen i Europa och mellan enskilda personer i Europa.
Kommunikationen mellan företag går bra, men vi måste förstärka kommunikationen mellan företag och konsumenter i Europeiska unionen, där ligger vi efter Förenta staterna.
För att göra det måste vi naturligtvis se till att befolkningen - kunderna - blir övertygade om skyddet av privatlivet och om säkerheten och era åtgärder kommer att hjälpa till att öka det förtroendet.
Kommunikation mellan företag och konsumenter är särskilt viktigt för äldre personer, de som är bundna till hemmet och de personer med familjeansvar som tycker det är svårt att förena det med arbete och karriär, till en överväldigande del kvinnor.
Det finns etiska frågor som vi måste ta hänsyn till men jag är mycket optimistisk och jag tror att Read kommer att fortsätta sitt arbete vid er sida och i den här kammaren kommer vi att finna många förespråkare för meddelandet om "e-Europe".
Herr talman, ärade kommissionär! Detta initiativ är viktigt för att göra beslutsfattarna i allmänhet mer medvetna om utvecklingen, men också om att utvecklingsnivåerna är väldigt olika i Europa.
Det kan vi även se på uppföljningsdokumenten som kommissionen har utarbetat.
Initiativet är väsentligt för att vi skall sluta att säga att USA är den överallt ledande inom denna utveckling.
Enligt 2000 IDC/World Times Information Society Index, publicerat i februari, har Sverige passerat USA som ledande informationsekonomi.
USA intar andra plats.
Finland, Norge och Danmark befinner sig på de därpå följande platserna.
Man kan ha olika åsikter om värdet av denna typ av undersökning, men jag tycker det är viktigt att framhålla att USA:s modell inte är den enda som leder till framgång i IT-samhället, vilket alltför många har sagt i denna kammare.
Norden klarar sig bra med sin sociala infrastruktur, och också kanske med sina pensionssystem.
Vi bör hålla detta i tanken, vilket jag är övertygad om att kommissionen har gjort
Vi bör också minnas att EU-länderna är väldigt olika, och att utvecklingen är mycket snabb.
Detta måste synas i handlingsplanen.
Det är även viktigt att de snabbaste länderna inte bromsas i sin utveckling.
Det är viktigt att vi klargör vad som görs på EU-nivå, och vad som görs med EU-medel, samt att vi är beredda att göra förändringar i regionalpolitiken och omdirigera en del av forskningsmedlen till förmån för e-Europe.
Jag ställer mig också skeptisk till informationsplaner och kampanjer på EU-nivå med tanke på ländernas olika utvecklingsnivåer. e-Europe är mer än bara e-handel.
Direktivet om elektronisk handel handlar mest om annat än om konsumenters handel.
Jag skulle vilja vädja till kommissionen att beakta frågan som diskuteras i ett angränsande rum med Federal Trade Commissioner Thompson: hur vi skall öka konsumenternas förtroende.
Konsumenten är kung när det gäller den elektroniska handeln, annars kommer den inte att ta fart.
När alternativa sätt att lösa tvister diskuteras bör vi samarbeta med USA på ett globalt plan.
Vi bör dock även stödja OECD i dess arbete.
Frågan om bredband, frågan om god infrastruktur är på dagordningen i de flesta länder.
Mångfald är nödvändigt, men nu efterlyses fler standarder för Digital Subscriber Lines, med vilkas hjälp man kan uppgradera näten.
Många påstår att telefonbolagen inte använder sig av tekniken eftersom det saknas standarder.
Kollegor! Smartcards, kryptering, mobiltelefoner och e-Europe utgör vår styrka!
Vi skall fortsätta utvecklingen på dessa områden, men när det gäller standarder behöver vi utveckla vårt arbete.
Det är inte vi politiker som skall besluta om dessa standarder, utan vi skall låta industrin komma överens om standarder där det finns en efterfrågan på dem.
Vår uppgift är att lagstifta snabbare och att se nya lagstiftningsmönster där det finns möjligheter.
Jag är glad att denna punkt förekommer i betänkandet.
Herr talman, mina damer och herrar, ärade kommissionär, ärade föredragande, som jag härmed vill tacka för den öppna debatten och naturligtvis även för betänkandet.
Jag vill inledningsvis gå in på det politiska försöket i e-Europe-initiativet samt i Readbetänkandet.
Med hjälp av Internet, e-post och mobiltelefoni skall arbetslösheten avskaffas.
Verkligheten ser annorlunda ut.
IT-boomen löper parallellt med fusioner och uppsägningar.
Även historiskt kan man se att satsningen är misslyckad.
Industrialisering, kärnkraft och bioteknik har inte gett välstånd och frihet åt alla.
I initiativet och betänkandet gör sig tanken gällande att vägen skall jämnas för de yngsta och bästa.
I denna idé ignoreras dessvärre helt och hållet att det redan är den gruppen som är vinnarna, den breda massan blir utan.
För oss måste det faktiskt handla om att låta alla människor tjäna på tekniska förnyelser, oavsett hur gamla eller hur rika de är eller i vilka regioner de lever.
Vi borde ta och kontrollera sanningshalten i vår princip om lika möjligheter för alla.
En allmän service anger rätt riktning, dock får idén inte förverkligas av sådana tillhandahållare som censurerar Internet genom att kundernas tillgång till delar av nätet hindras på teknisk väg.
Kommissionens förslag vill skapa likhet via en s.k. avreglerad marknad.
Redan det är dumt nog, för avreglering utgår alltid ifrån att den starke skall bli ännu starkare och att staten skall bistå de svaga så litet som möjligt.
Men när det gäller ämnet informationsteknik så utgår vi faktiskt från helt andra koordinater.
Det finns till exempel många initiativ som puffar för Internet och datorer till skolor.
Men när det rapporteras om att det i varje klass sitter en elev som är bättre insatt än lärarinnor eller lärare, då kan initiativet bara slå fel.
Att en starkt anti-amerikansk argumentering sedan också får sota för avregleringspolitiken på många ställen i Readbetänkandet visar återigen i vilken stor utsträckning det är privatindustrins intressen som har dikterat dokumentet.
Därmed är jag inne på nästa tvistefråga: de medborgerliga rättigheterna.
Vad vi i själva verket behöver är ett koncept för ett universellt dataskydd.
I stället tar kommissioner och delar av parlamentet sikte på ett smartkort. Samtliga era data skulle då lagras på ett enda kort.
Försäkringskassan skulle veta att ert kärleksförhållande är homosexuellt, arbetsgivaren alltid vara välinformerad om vilka sjukdomar ni har haft och vilka som kan förmodas uppkomma i framtiden liksom om era förfäder.
Detta betyder ett steg i riktning mot den genomskinliga glasmänniskan, och det i sin tur ett större statligt intrång i den privata sfären.
Därmed ser vi hur ytterligare ett massivt inkräktande på de allmänna fri- och rättigheterna avsiktligt planeras och införlivas på europeisk nivå.
Å ena sidan marknadsför man detta som innovativ politik, å andra sidan grälar man här i parlamentet för tillfället med andra institutioner om en stadga om de grundläggande rättigheterna.
Hur går det ihop?
I ljuset av "Echelon" kräver jag att man äntligen tänker om i denna fråga.
Det behövs dataskydd och kryptering.
För övrigt: det är medborgarna som skall kontrollera staten, inte tvärtom!
Herr talman! I den engelskspråkiga originalpromemorian använder kommissionen orden information society, inte orden knowledge society.
Detta är två olika saker.
Information är bara kunskapens råvara, information är kaos medan kunskap är ordning, ordning på kaoset.
Ett informationssamhälle är ett kaotiskt samhälle.
Ett kunskapssamhälle är mera, och det kan också vara ett samhälle med social ordning, kulturell mångfald och solidaritet människor emellan.
Informationssamhället har hittills visat sig för allmänheten i form av kaotiska börskurser.
Priserna på teknikaktier har stigit på ett sätt som saknar ekonomisk grund.
Pengarna har sällan gått till nya investeringar inom företagen utan till deras ägare, som blivit miljonärer och miljardärer.
På det sättet uppenbarar sig informationssamhället för allmänheten i form av en bubbelekonomi, genom social ojämlikhet och bristande jämställdhet.
Informationssamhället har inneburit att miljonärerna gjort en social revolution, de har på ett innovativt sätt skövlat undan det gamla samhällets strukturer.
Deras revolution har varit att sälja maskiner och program till alla.
Vi andra måste göra en kontrarevolution.
Vi måste sätta målet högre än vad kommissionen har gjort.
Vi måste kräva ett kunskapssamhälle i stället för ett kaotiskt informationssamhälle för alla.
Det får inte bara handla om huruvida var och en har en mobiltelefon, hur e-posten fungerar och vad man köper i en elektronisk butik.
I bästa fall kan kunskapssamhället vara den nya kapitalismens sociala dimension.
Ett informationssamhälle för alla är ett alltför anspråkslöst, alltför kommersiellt och alltför kulturellt begränsat mål.
Vi måste vilja ha ett kunskapssamhälle för alla, det är demokrati.
Herr talman! "Det bästa är fiende till det goda", säger man i Frankrike och jag är litet rädd för att betänkandet av Read är en uppenbar illustration av det.
Ingen kan faktiskt förneka vare sig betydelsen av kommunikationsmöjligheter och i synnerhet av Internet för den framtida utvecklingen av våra samhällen eller den aktuella eftersläpningen i Europeiska unionens medlemsstater i förhållande till Förenta staterna, eller till nödvändigheten att kodifiera den potentiellt anarkistiska utvecklingen av dessa verktyg för att undvika en negativ utveckling och att säkerställa att de gör största möjliga succé hos vår befolkning.
Jag fruktar emellertid att förteckningen över goda föresatser som lagts fram för oss i dag faktiskt skadar det syfte som man försöker uppnå.
Snarare än att gå vidare steg för steg och lägga fast ett konkret och kvantifierbart mål på kort eller medellång sikt för medlemsstaterna, sänder parlamentet ut en konstig och förvirrande signal, något som förvisso till stor del beror på oregelmässighet i kommissionens verksamhet.
Vi skulle önskat mer specificering av karaktären i den europeiska strategin i frågan och i synnerhet om på vilket sätt kommissionen avser medverka och hjälpa medlemsstaterna att stoppa den snabba standardiseringen, beräknad efter den amerikanska modellen, som skall kunna underlätta en utveckling av dessa verktyg baserade på enbart tekniska och kommersiella hänsynstaganden.
De pedagogiska och sociala aspekterna i betänkandet är förvisso lovvärda men de skulle i slutändan väga ganska lätt mot de återverkningar som spridningen i nuvarande skick av detta verktyg skulle skapa för den europeiska befolkningen.
Vilken överensstämmelse är det mellan utskottets text och förekomsten av skattespecifik karaktär i frågor som gäller handel och sysselsättning i de olika medlemsstaterna?
Vad är möjligheten att få våra koncept om individuell frihet och yttrandefrihet respekterade vilka ännu inte har harmoniserats på global nivå?
Vilka garantier kan ges för våra staters säkerhet inom ramen för en utveckling av en teknik vars främsta operatörer tillhör en stormakt som, samtidigt som den talar om liberalism till hela världen, själv aldrig låter sina företag glömma att samvetsgrant respektera dess koncept för nationellt intresse?
Man förvånas, fru föredragande, när man läser i punkt 55 i ert betänkande att detta parlament definitivt placerar sig vid sidan av...
(Talmannen avbröt talaren.)
Herr talman, herr kommissionär! Det är mycket positivt att man i Lissabon tänker lägga vikten på debatten om utvecklingen av ett europeiskt informationssamhälle.
Den nya ekonomin, the new economy, har kommit för att stanna även i Europa.
Det europeiska svaret på de nya utmaningarna och möjligheterna har emellertid låtit vänta på sig. e-Europe-initiativet har därför en mer central ställning än tidigare med tanke på unionens konkurrenskraft och därigenom också ur allmänhetens synvinkel.
De reformförslag som lagts fram i initiativet är ambitiösa, men inte nödvändigtvis ens tillräckliga.
Framför allt när det gäller mitt hemland Finland, där vi i många hänseenden ligger före våra europeiska kompanjoner när det gäller graden av nätanslutning, är målen alltför anspråkslösa.
Därför borde också initiativet utökas med framtida utmaningar även för länder med ett avancerat informationssamhälle.
Bäste kommissionär! Jag uppskattar ert förtjänstfulla arbete kring frågor som är förknippade med informationssamhället.
Vi Europaparlamentets ledamöter kan inte heller bara sitta och titta på när Europa hela tiden halkar efter sina globala utmanare i Internetvärlden.
Den europeiska trådlösa telekommunikationens klara ledarställning i världen räcker inte till för att stilla oron för det europeiska informationssamhällets framtid och för att vi verkligen skall kunna hänga med i konkurrensen.
Att möjliggöra verklig konkurrens i telekommunikationsnäten spelar en nyckelroll när man skall skapa ett europeiskt informationssamhälle.
Konkurrens ger lägre kostnader, och det är just telekommunikationskostnaderna vi måste sänka för att konsumenterna och de små och medelstora företagen fullt ut skall kunna dra nytta av den elektroniska revolutionen.
Förutom de lägre kostnaderna utgör också lösningen av säkerhetsfrågorna på ett för konsumenterna tillfredsställande sätt och att man avhjälper bristerna i lagstiftningen förutsättningar för den elektroniska handelns tillväxt.
Särskilt viktiga är enligt min mening åtgärderna för att öka tillgången på riskkapital för högteknologiska små och medelstora företag.
De tjugo miljarder euro per år som i dag används till finansiering av europeiskt riskkapital är bara en fjärdedel av det som samtidigt används i USA.
Summan är alldeles för liten.
Lyckligtvis har kommissionen även i den här frågan varit initiativrik och fäst uppmärksamheten på att utvecklingen bör påskyndas.
Informationssamhällets accelererande utveckling håller på ett avgörande sätt på att förändra vår omgivning, våra arbets- och levnadsförhållanden.
I egenskap av europeiska lagstiftare står vi inför en verkligt stor utmaning om vi skall hålla lagstiftningen i fas med tiden.
Lagstiftaren bör inte alltid ens ingripa i utvecklingen, utan i vissa frågor kan industrin och aktörerna själva och snabbt genom eget samarbete lösa problemen.
Till exempel kan vi nämna de positiva erfarenheter som man har uppnått med hjälp av gemensamma standarder för andra generationens mobiltelefonsystem och som i dag syns direkt i form av förstärkt konkurrenskraft för den tredje generationen.
Hanteringen av den nya arbetsmiljön förutsätter också ökade tekniska och pedagogiska färdigheter i utbildningssystemen.
Därför måste även lärarutbildningen få större uppmärksamhet än hittills i de europeiska utbildningsprogrammen.
Till slut vill jag slå fast att jag stöder införandet av benchmarking för mätning av informationssamhällets utveckling.
För övrigt, vad beträffar de konkreta förslagen i meddelandet om e-Europe, kan jag bara fundera över varför de inte redan tidigare behandlats i rådet för att kunna säkerställa förbindelsen medlemsstaterna emellan.
Herr talman! I samband med kommissionens meddelande om informationssamhället tycker jag att det är särskilt viktigt att understryka den vikt som har lagts vid behovet att göra den nya tekniken tillgänglig för de europeiska medborgarna som helhet.
Det är inte bara en ekonomisk utmaning, utan kanske än mer en djupgående kulturell förändringsprocess som kommer att beröra varenda familj, varenda skola, vartenda företag och varenda offentlig inrättning.
För att uppnå detta viktiga mål är det, om man å ena sidan måste stödja spridningen av ny teknik, å den andra sidan grundläggande att genomföra de åtgärder som fordras för att stärka konsumenternas förtroende för de stora möjligheter som den elektroniska handeln erbjuder.
Detta är en veritabel nödvändighet mot bakgrund av den stora försiktighet med vilken våra landsmän närmar sig dessa nya redskap.
Bara en hög skyddsnivå kan göra att miljoner människor verkligen använder den nya tekniken i vardagslivet och bara uppställandet av klara regler kan göra att de europeiska medborgarna till fullo drar nytta av de fördelar denna skapar.
I linje med detta har jag lagt fram en rad ändringsförslag till utskottet för industrifrågor som just syftar till att betona vikten av att slå vakt om konsumenterna i den plan för spridning av den nya tekniken som Prodikommissionen har lagt fram.
Tyvärr har jag kunnat konstatera att bara en del av dessa ändringsförslag har tagits med i Reads betänkande, vilket jag för övrigt instämmer med i stort, och jag hoppas verkligen att detta bara är ett resultat av de olyckliga omständigheter som har gjort att mitt utskott, som ägnar sig åt konsumentskydd, inte hann rösta om ett officiellt yttrande.
Jag är säker på att samarbetet mellan de båda utskotten i framtiden, under behandlingen av den handlingsplan som kommer att följa på toppmötet i Lissabon, kommer att bli mer effektivt.
Herr talman, mina herrar kommissionärer, ärade kolleger! När man med rätta lägger en mycket stor uppmärksamhet i dagen för att utarbeta möjligheter till ett informationssamhälle för alla, då bör vi i lika hög grad bemöda oss om att vi inte på nytt skapar ett delat samhälle med å ena sidan de som är kunniga inom informatik och å andra sidan de som är okunniga inom informatik.
Jag anser dessutom att det bör finnas utrymme för ett intresse att försvara de små och medelstora företagen, och då i synnerhet de små företagen.
I det sammanhanget är det viktigt att sörja för att man bygger in garantier för hanteringen av reklam.
På grund av avsaknaden av en harmoniserad politik i fråga om kommersiell kommunikation kan det mycket riktigt dyka upp hinder som inte är acceptabla för i synnerhet små företag.
Med anledning av detta är det angeläget att driva igenom en harmonisering i fråga om kommersiell kommunikation.
Till sist vill jag här också understryka vikten av att i varje fall de berörda parterna, å ena sidan konsumenten, å andra sidan företagaren, alltid skall kunna komma överens i förväg om vilken jurisdiktion som skall tillämpas.
Om det är regel att konsumenten alltid skall kunna stämma inför sin egen domstol, då kommer detta för ett litet företag att bli en omöjlighet, eftersom detta då måste skaffa sig juridiskt bistånd i de 14 andra medlemsstaterna, vilket naturligtvis är någonting som små företag inte klarar av.
Herr talman, kära kollegor! Med initiativet e-Europe påminner oss kommissionen om att Europa befinner sig på efterkälken i utvecklingen av informationssamhället.
När man säger efterkälken menar man i förhållande till Förenta staterna; Otvivelaktigt, vem skulle neka till det.
Men förutom detta konstaterande måste man bedöma beskaffenheten i denna eftersläpning: ekonomisk, politisk, social.
Hur skall man mäta den?
Kommissionen vill starta ett politiskt initiativ, låt oss ta den på orden.
Ja, det finns en europeisk eftersläpning i fråga om tillgång till informationssamhället som redskap, redskap för kunskap, redskap för skapande, redskap för utbyte.
Ja, det finns en eftersläpning vad gäller utveckling av den handel som blivit möjlig genom Internet.
Men dessa två eftersläpningar gäller de samma sak?
Vissa av oss skulle svara "det spelar mindre roll", att man måste sprida utvecklingen åt alla håll av detta magnifika redskap för numerisk information och att denna målsättning är tillräcklig i sig själv.
Sådant kan det intryck vara som kommissionen initiativ ger.
I själva verket kan man nöja sig med en förteckning över målsättningar, där utvecklingen av små företag placeras på samma nivå som utvecklingen av offentliga tjänster, där elektronisk handel slåss på samma plan som universitetsutbildning.
Frågan om innehållet i den information som förmodas spridas, tack vare det numeriska redskapet, uppkommer på nytt genom att den saknas.
Standardiserat innehåll eller ett innehåll som speglar den kulturella och språkliga mångfalden i Europa?
Socialt innehåll eller enbart kommersiellt?
Redan i dag skapar informationssamhället sociala nätverk, utvecklar nya kulturella erfarenheter, skapar forum för politiska debatter och för åsiktsutbyten.
Det handlar om att vidta mått och steg för detta?
Kommissionen talar om den europeiska eftersläpningen och om att det brådskar att komma ifatt denna försening.
Mellan försening och brådska bör vi inte nöja oss med att öka farten i processen till nackdel för funderingar över de demokratiska och politiska kraven för dess genomförande.
Den tekniska utvecklingen är en alltför känd slogan.
Emellertid är den förändring som vi nu bevittnar jämförbar med uppkomsten av boktryckarkonsten.
De insatser och de förändringar som detta leder till kräver verklig eftertanke.
Om syftet är utveckling av sysselsättning och demokratisk tillgång som Reads betänkande så bra påpekar, skulle det vara farligt att bedöma dem enbart efter måttstocken för marknaden och den ekonomiska utvecklingen.
Herr talman! Det är svårt att på tre minuter sammanfatta de tankar och känslor som på ett naturligt sätt infinner sig när man skall kommentera ett så pass brett och intressant initiativ som det som Liikanen har utarbetat.
De nya teknologier som vi debatterar här har radikalt ändrat förutsättningarna för det mesta i våra samhällen: produktion, service, distribution, handel, forskning, informationsutnyttjande osv. Produktiviteten ökar, kvaliteten på olika produkter ökar, och en av orsakerna till att vi har en relativt hög tillväxt i världsekonomin och samtidigt en låg inflation är just dessa nya teknologier.
Jag tror att vi alla är fascinerade av alla de nya produkter och applikationer som erbjuds.
Det är dock viktigt att vi i egenskap av politiker uppmärksammar de förutsättningar som skapas att via dessa nya teknologier bidra till lösningar på angelägna samhällsproblem som marknadsekonomin inte automatiskt kommer att befatta sig med.
Ett sådant exempel är självfallet utbildningsområdet.
Vi lever i en tid där kunskapen som produktionsfaktor blir allt viktigare.
En aspekt som lite uppmärksammas på detta område är att kunskapen till skillnad från andra produktionsfaktorer t.ex. kapital, land, mark eller mineraler, inte är en knapp resurs.
Kunskapen har en klar tendens att öka, att expandera, när den används.
Detta öppnar dörren för en fantastiskt spännande utveckling när det gäller demokrati och rättvisa.
Vi föds alla med förutsättningar att lära och inhämta kunskap.
Detta kan dock inte ske utan goda förutsättningar för utbildning och lärande.
Därför är förslaget i detta betänkande om insatser för utbildning och lärande så viktiga.
Det handlar dock inte enbart om teknisk utrustning, utan det är också en fråga om en ny pedagogik och om att utveckla distansundervisningen.
Det här är viktigt i vår egen del av världen, men naturligtvis också inte minst viktigt i de fattiga länderna.
Jag hoppas att de erfarenheter som kommer att göras i EU på detta område utnyttjas också inom vårt utvecklingssamarbete.
Jag uppmanar Liikanen att ha en nära diskussion med Nielson om detta.
Ett annat område, som är lika viktigt, är möjligheterna att via de nya teknologierna effektivisera energi- och materialhanteringen.
I detta program hänvisas till transportområdet, vilket jag anser vara bra.
Glöm dock inte att det också går att på ett betydande sätt reducera transportbehoven rent fysiskt, vilket är något som vi bör försöka ta tillvara!
Slutligen: vad gäller elektronisk handel är det oerhört viktigt att det skapas ett ramverk som tillser att konsumenterna kan känna trygghet i denna handel, att handeln inom EU underlättas, att skattefrågan uppmärksammas på ett lämpligt sätt och att integritetsriskerna uppmärksammas.
Vi befinner oss bara i början av en viktig diskussion, och jag ser fram emot en fortsatt spännande dialog.
Tack Liikanen och tack Read för ett intressant betänkande!
Herr talman!
Herr kommissionär! Genom de nya informations- och kommunikationsteknikerna har vi verkligen - för att nu tala bildligt - fått ett nytt drivmedel till vårt ekonomiska lokomotiv som skall få fart på vårt ekologiska system igen.
Jag vill emellertid ta upp tre saker som man kanske borde ta med i beräkningen.
För det första: I artikel 6 i Amsterdamfördraget krävs det entydigt att alla politiska områden skall utformas enligt principen om långsiktighet.
Ärligt talat, herr kommissionär, när jag tittar igenom meddelandet så tycker jag när det gäller långsiktigheten, när det gäller frågan om de ekologiska produkterna, om sporren till en ekologisk livsföring, att frågan om vilka konsekvenser informations- och kommunikationsteknikerna har för miljöskyddet har beaktats något för litet.
Alltså, här skulle det behövas förbättringar.
För det andra: Hur förändras då vårt arbetsliv, arbetsrelationerna?
Kan människor påverka hur det gestaltas?
Frågan gäller alltså om det inte med tanke på den revolutionära utvecklingen behövs nya strukturer för löntagarnas medbestämmande, nya strukturer för samråd och utformning.
Man borde även ägna mer uppmärksamhet åt detta.
För det tredje: Just det femte ramprogrammet för forskning innehåller mycket forskning om sociologi och ekonomi, som inriktas på att analysera frågan: vad är det som håller samman vårt Europa när det gäller just informations- och kommunikationsteknikerna?
Vi kan faktiskt inte satsa på att ladda och få fart på lokomotivet med bra bränsle och å andra sidan bedriva den sociologiska och ekonomiska följdforskningen, men utan samband med detta meddelande.
Kvintessensen är alltså: få fart på loket, ja, men det kan inte köras i väg hur som helst, utan loket behöver räls också.
Herr talman, kolleger! Inte sedan den allmänna rösträtten spreds under det förra seklet har vårt samhälle stått inför en sådan potentiell maktförflyttning.
Informationssamhället har en potential att flytta makten från regeringen till enskilda personer, från byråkrat till medborgare och naturligtvis från företag till konsument.
Det öppnar en världsomspännande marknad och nästan gränslös information till var och en med tillgång till en dataskärm.
Det är den största motor för att riva hinder mellan gemenskaper och nationaliteter som vi någonsin upplevt - större än något EG-direktiv någonsin kan bli.
Det ger mer kraft, större urval, lägre priser för medborgare över hela Europa och självklart över hela världen. Jag tycker också att det bästa regeringar kan göra i cyberrymden är att hålla sig borta från den så mycket som de möjligtvis kan och låta konsumenter, företag och medborgare fortsätta med sin verksamhet och med sina liv.
Lagstiftare kan inte hålla jämna steg med den här tekniken även om de försöker.
Teknik och industri är bättre utrustade att svara på konsumenternas intressen på det som är en oändligt stor konkurrensmarknad.
Det är den konkurrensmarknaden som skall se till att konsumenterna skyddas, inte någon tungfotad lagstiftning som kanske hämmar e-handeln och överlåter åt andra runt om i världen att skörda frukterna av den ekonomiska revolution som inte tangerats sedan den industriella revolutionen på 1800-talet.
Vi måste dock alla veta att vi behöver en bas av inblandning från myndigheternas sida.
Vi behöver en grundläggande lagstiftningsram för elektronisk handel.
Jag hoppas att det blir en lätt ram, men vi måste driva igenom den snabbt eftersom e-klockan tickar på och det finns många organisationer runt om i världen som kämpar för den här verksamheten.
Det år i vårt intresse att se till att vi får de rätta svaren och den rätta lagstiftningen, men även att vi får igenom dem snabbt.
Vi i den här kammaren bör driva igenom det här direktivet om e-handel med dess princip om ursprungsland som snabbt som det bara går.
Vi bör anta nya rättsliga regler som gör det möjligt för konsumenterna att göra ett informerat val om vilket rättssystem de vill ha.
Vi bör driva igenom avregleringen av telekommunikationspaketet eftersom det endast är med en konkurrenskraftig telekommunikationsmarknad som vi kan ge våra konsumenter den här makten, de här låga priserna och de här stora möjligheterna. Det är nämligen det enda sättet att få låga priser för våra konsumenter.
Vi vill bygga på Europas ledande ställning när det gäller mobiltelefoni och anta exemplen från sådana stora världsaktörer som Finlands Nokia.
Medlemsstater bör bygga på IT-koncepten i sina skolor men vi måste göra det snabbt, för om vi inte gör det så kommer andra ta hem det pris som står på spel här, nämligen dominans på den globala e-handelsmarknaden.
Herr talman, herr kommissionär, mina damer och herrar! Jag vill först tacka fru Read för detta betänkande och jag vill klargöra från första början att jag skall inrikta mig enbart på de sociala aspekterna som enligt vår mening förtjänar att utvecklas närmare.
Några dagar innan toppmötet i Lissabon anser jag att Europaparlamentet bör ge en tydlig signal till medlemsstaternas regeringar för att Europas inträde i det numeriska tidevarvet och följaktligen i en ny ekonomi med betydande möjligheter inte sker till skada för den sociala sammanhållningen.
Nödvändigheten av en solid social förankring, hänsyn till medborgarnas verkliga behov är enligt min mening krav utan vilka informationssamhället inte kan lyckas, sådan som vi uppfattar den i Europa, som inte skulle kunna byggas av marknadens egna krafter.
Vi måste med största uppmärksamhet bevaka att alla samhällssektorer drar nytta av informationssamhället och samtidigt se till av vi skapar ett samhälle där tillgången till ny teknik och utnyttjandet av dess möjligheter påverkar social integrering eller social uteslutning.
Jag anser att det finns tre frågor som måste lyftas fram med de risker och de problem som de innebär.
Den första gäller användarna och risken att få en klyfta mellan de olika offren för social uteslutning.
Egentligen är kostnaden för tillgång till Internet, att hålla utanför hela kategorier av befolkningen (unga arbetslösa, hemmafruar, de gamla), luckorna i utbildningssystemen eller inom yrkesutbildningen många hot som tynger ett informationssamhälle som bör gagna alla.
Den andra frågan gäller människor som kommer för att arbeta i den sektorn; med anledning av dess flexibla karaktär bör anställda gynnas av organisationsstrukturer och garantier för sina rättigheter, antingen det gäller frågor om socialförsäkring, pensionering eller utövande av tjänst i säker arbetsmiljö.
Den tredje och sista frågan gäller offentliga tjänster och förbättring av demokratiska system för att utarbeta förfaranden...
(Talmannen avbröt talaren.)
Herr talman, herr kommissionär! Jag gratulerar föredraganden till ett lyckat arbete som utförts på så kort tid.
Kommissionären vill i den här processen säkert betona ett informationssamhälle där alla tas med.
Det är viktigt, jag vill tacka honom för det.
Just på grund av denna tanke borde man också i Lissabon komma överens om principerna för en hållbar finansiering av den sociala tryggheten.
Man måste också komma fram till ett avtal med arbetsmarknadens parter, till exempel om distansarbete och yrkesutbildning, om det skall handla om ett informationssamhälle där alla tas med.
Så är ju inte fallet om arbetstagarnas grundläggande rättigheter inte garanteras.
Det finns ju en risk för att tjänster förvandlas till självtjänster med hjälp av Internet, och detta är i sin tur en stor sysselsättningsfråga.
En annan fråga: vi har under cirka tio år arbetat med att avreglera telekommunikationsbranschen, och nu har stora företagssammanslagningar väckt farhågor om att dessa på nytt skall börja reglera marknaden.
Här borde man enligt min mening ingripa.
Så får det inte bli, och jag förväntar mig att kommissionen lyssnar och vidtar åtgärder.
För det tredje, nyligen steg börskursen för ett nätföretag med 4 000 procent på en månad, och detta skedde bara på grund av att man utfärdade börsmeddelanden som saknade täckning.
Eftersom det finns många likadana eller nästan likadana företag är en stor del av branschen alltså fylld med luft, och när kraschen kommer hoppas jag att det inte är skattebetalarna som får stå för notan.
Känner kommissionären till någon medicin som man kan använda då dessa ballongföretag inom den här branschen spricker, så att inte skattebetalarna tvingas betala som i bankkrisen?
Herr talman, herr kommissionär, ärade kollegor! Jag tycker att det är viktigt att Europaparlamentet deltar i debatten om Europeiska unionens förhållande till de möjligheter som öppnas genom informationssamhället - frågan skall tas upp på toppmötet i Lissabon.
Även om jag understryker att många hade förväntat sig klarare besked av sysselsättningstoppmötet, så vill jag inte nedvärdera frågans relevans och behovet av att definiera en europeisk strategi för sektorn.
Vi vet alla att Europeiska unionen på detta känsliga och för framtiden betydelsefulla område ligger långt bakom Förenta staterna.
Jag instämmer med Readbetänkandet och jag vill, genom att citera ett uttryck som har använts av rådsordförande António Guterres, framhålla sektorns tre huvudsakliga brister.
För det första den bristande pragmatiken.
Såsom nämns i Readbetänkandet så är kommissionens förslag fullt av generaliseringar och avsiktsförklaringar, som förvisso förtjänar en applåd men som brister i konkreta och följdriktiga åtgärder.
Jag vill inte tro att rådets slutsatser begränsas till detta.
Vad vi behöver i den här frågan, och i andra, är inte fler uttalanden och föredrag, utan åtgärder och beslut som tillåter oss att inhämta försprånget till Förenta staterna.
För det andra den bristande demokratin. Vi har också en demokratisk brist - bristerna var större förut, det kan erkännas - men det är viktigt att försöka råda bot på den uppdelning som finns mellan dem som har tillgång till nätet, den nya tekniken och nyttan med informationssamhället, och dem som inte har tillgång till detta av ekonomiska skäl eller på grund av bristande teknisk information och utbildning.
Satsningarna på utbildningssystemet och transport- och telekommunikationsstrukturerna för ett billigare, snabbare och starkare Internet är något som vi absolut bör prioritera.
Till sist investeringsbristen.
Som det bekräftas i betänkandet så kan man inte bara låta marknaden lösa problemen.
När det gäller hälsovården, statsförvaltningen, förbindelsen mellan stat och medborgare, i största allmänhet den offentliga servicen kan mycket göras, och måste göras, för att få Europa att ta ett kvalitativt steg framåt, vilket vi alla är överens om.
Herr talman! Under toppmötet i Lissabon kommande vecka handlar det om att definiera en självständig väg för européerna i den framtida yrkesvärlden.
Hur skall vi bli mer konkurrenskraftiga?
Hur skapar vi nya marknader?
Hur skapar vi varaktigt högre kvalificerade jobb?
I morgondagens globala informationssamhälle kan vi komma att spela en av huvudrollerna ifall vi behärskar repertoaren.
Europa har talang.
Europa är begåvat.
Av och till saknas kompetenta regissörer för motivationen.
För mig är det viktigt att få breda målgrupper att ta aktiv del i de omfattande förändringarna.
Från tidig ålder skall de vara förtrogna med Internet och databaser.
Min kollega Hieronymi har poängterat detta.
Skolor som saknar datorutrustning måste bli sällsynta företeelser!
Vi behöver en kvalificeringsoffensiv med datorstött lärande och ett aktivt utnyttjande av nätverk.
Europaparlamentets utskott för sysselsättning och socialfrågor pläderar för att informationssamhället skall bli alla medborgares allmänna egendom, även för de socialt svaga, även för de handikappade och de äldre människorna.
Inom den europeiska ekonomin ökar tempot i förändringarna.
Företag genomgår ständiga omorganisationer, delägarskap, strategiska allianser, välkomna eller ovälkomna övertaganden.
Konsekvenserna är desamma för arbetstagare som för företagsledare: hög rörlighet och en allt snabbare anpassning.
Självständigheten ökar, men också den skenbara självständigheten.
Ute på företagen växlar ansvaret.
Arbetslag får ett allt kortare bäst före datum.
Detta får konsekvenser för den inre sammanhållningen och för dem som företräder löntagarnas intressen.
Många företag är för små för att bilda fackklubbar, eller så är de så stora att några kontakter inte alls uppstår och löntagarrepresentanterna förvandlas till jättepåvar.
Människor inom informations- och kommunikationsyrkena som på många sätt är oberoende, analytikerna, ingenjörerna eller de kreativa planerarna, vill vara sin egen ledare.
De eftersträvar nya arbetstidsregleringar och, även det grundat på flexibla avtal, nya system för löneavtal och gratifikationer.
Dessutom fruktar fackföreningarna i andra branscher att detta skall leda till att de oreglerade strukturerna kan komma att utvidgas och den sociala standarden sänkas.
Medborgarna måste bli förtrogna med nya arbetsformer och arbetsrelationer inom informations- och kommunikationsindustrin, vare sig det gäller hårdvaruområdet eller mjukvaruområdet, service eller rådgivning.
Först när de kan ta del av innovationerna, när de kan övertygas om informationssamhället, då måste det framgå att detta inte bara betyder framgång eller fördel för de privata och offentliga företagen, utan i lika hög grad för konsumenterna och för löntagarna.
Herr talman, kollegor! Jag vill börja med att tacka Read för allt arbete hon lagt ned på detta betänkande.
Det är roligt med det stora intresset på detta område.
Jag tror att det är viktigt att vi nu ökar kunskapen om och skapar förändringsberedskap för denna komplexa och spännande utveckling i Europaparlamentet.
Kommissionär Liikanen, med sitt personliga engagemang, och kommissionens e-Europe-dokument representerar en positiv syn på den nya ekonomin och en tillväxtinriktad politik som jag helhjärtat stöder.
Det är olyckligt att vissa ledamöter ser det framväxande informationssamhället som ett hot, snarare än att uppskatta de möjligheter som det innebär.
E-handelns betydelse är svår att överskatta.
Hittills har den inre marknaden enbart utgjort en verklighet för de stora företagen. E-handeln innebär att den inre marknaden blir tillgänglig på ett helt annat sätt även för de mindre företagen och framförallt för individen, kunden, konsumenten, som nu äntligen kan dra nytta av hela den europeiska inre marknaden.
I spåren av den tekniska förändringen ändras inte bara handelsmönster, utan nya möjligheter skapas vad gäller kultur, nöjen och kontakter.
För att stödja den nya ekonomin på bästa sätt är det viktigt att vi politiker inte tror att vi kan förutse företagens och människornas alla behov.
Vi måste låta marknaden, dvs. köpare och säljare, välja själva.
Med tanke på hur denna del av samhället och ekonomin ser ut, blir det än viktigare att inte detaljstyra verksamheter i ett uttryck av regleringsiver.
I stället måste vi avreglera marknader ytterligare för att på så sätt öka konkurrensen i syfte att sänka priserna.
Detta är definitivt det bästa sättet att göra informationstjänsterna tillgängliga för alla medborgare.
En viktig del i att skapa tillväxt i den nya ekonomin är att öka flödet av riskkapital för nystartade och expanderande företag.
Vi måste öka konkurrenskraften och utvecklingen av idéer i vår del av världen, i Europa.
Det absolut viktigaste stats- och regeringscheferna kan göra i Lissabon är att börja sänka kapitalskatterna i respektive länder, då dessa utgör det största hindret mot ett ökat flöde av riskkapital idag.
Till den vänstra delen av kammaren vill jag efter denna debatt säga: Försök att bejaka informationsrevolutionens möjligheter för människorna!
Var inte så räddhågsna och negativa!
Lyssna på Villiers insikter!
Ta till er Wijkmans globala och positiva attityd, och lär av unga Kauppis erfarenheter!
Jag tycker inte att vi skall underskatta problemet med omställningar, men snälla, begrav inte detta initiativ i er gamla föreställningsvärld.
Det kommer att bli Europas förlust!
.
(EN) Herr talman! Jag vill först tacka Read och parlamentet för betänkandet, vilket tagits fram mycket snabbt och som är mycket viktigt eftersom det extra toppmötet kommer att äga rum nästa vecka och initiativet e-Europe är en av de grundläggande handlingarna där.
Undertiteln till initiativet e-Europe, "Ett informationssamhälle för alla", eller vi skulle också kunna säga som Seppänen sade, "Ett kunskapsbaserat samhälle för alla", är en antydning om det här initiativets långtgående målsättningar.
Vi välkomnar parlamentets bidrag till denna mycket viktiga politiska debatt.
Kommissionen bidrar just nu till förberedelserna inför nästa veckas toppmöte i Lissabon.
I det syftet har kommissionen antagit flera meddelanden, inbegripet en framstegsrapport om e-Europe förra veckan och ett dokument med en dagordning för ekonomisk och social förnyelse för Europa för två veckor sedan.
Jag tycker att det är mycket viktigt att parlamentet deltar i dagens debatt inför toppmötet i Lissabon.
Debatten har verkligen varit upplysande och har visat parlamentets stora intresse och även dess sakkunskap i frågan.
Vi hoppas att Europeiska rådet i Lissabon kommer att bekräfta konkreta och riktade politiska åtgärder som ger en kraftig signal om att Europas ledare är fast beslutna att förvandla Europa till en dynamisk och konkurrenskraftig ekonomi.
När det gäller innehållet i era betänkanden så märker jag att ni är oroliga för att de mekanismer genom vilka målsättningarna i e-Europe skall uppnås inte uttryckligen tas upp i vårt första dokument.
I det sammanhanget kommer den framstegsrapport som kommissionen lade fram för rådet i Lissabon och även för er förra veckan att innehålla mer detaljer.
Dessutom kommer en e-Europe handlingsplan i juni, i enlighet med vad som begärdes vid mötet i Helsingfors.
Jag hoppas att dessa handlingar kommer att besvara många av era frågor i samband med förverkligandet av målen i e-Europe men det kan hän dock hända att några av frågorna inte kommer att tas upp eftersom vi måste försöka fortsätta vara fokuserade i det här initiativet.
Jag är särskilt glad att se att man i betänkandet delar kommissionens syn på de viktigaste delarna av e-Europe.
Det är av yttersta vikt att skapa en modern högpresterande e-infrastruktur för multimedia, att skapa juridisk klarhet inom den elektroniska handeln, att göra något åt bristen på kunniga medarbetare och att förbättra tillgängligheten till riskkapital för att stimulera innovation.
Ert stöd för att göra framsteg när det gäller dessa mycket viktiga delar av e-Europe är mycket välkommet.
Idén att anordna en e-regeringskonferens tycker jag är mycket intressant.
Det är viktigt att vi i de europeiska institutionerna, tillsammans med medlemsstaterna, utvecklar effektiva medel för att utnyttja den potential som våra regionala tekniker har, för att öka både effektiviteten och öppenheten i vår växelverkan med medborgarna.
Jag kan tala om för er att det här kommer att bli ett av huvudämnena vid den ministerkonferens som anordnas av det portugisiska ordförandeskapet i början av april.
Jag skulle också vilja tillägga att vitboken om kommissionens inre reform innehåller en "e-kommissions"åtgärd.
Syftet är att förbättra kommissionens infrastruktur för IT och kommunikation för att kunna ge bättre service med hjälp av Internet.
Jag skulle helt kort vilja reagera på några av de punkter där diskussionens tyngdpunkt kanske varit litet annorlunda än i kommissionens meddelande.
Kommissionen uppmanas inkludera en elfte åtgärdspost för sysselsättning och socialt sammanhang.
Jag accepterar helt och fullt att detta är mycket höga prioriteter och av det skälet har särskilda meddelanden antagits för de här frågorna.
Jag skulle särskilt vilja nämna meddelandet "Strategier för arbetstillfällen i informationssamhället".
Jag håller också med er om att informationssamhället kanske är den bästa möjligheten till strukturpolitik och sammanhållningspolitik som vi har haft eftersom det innebär att avstånden försvinner.
Meddelandet "e-Europe" är inriktat på de åtgärder som behövs för att påskynda övergången till informationssamhället.
Dessa åtgärder kommer att resultera i ett ökat antal jobb och vi kommer därmed att minska den viktigaste orsaken till social uteslutning, nämligen arbetslöshet.
I ert betänkande uttrycks en oro över åtgärden avseende smartkort.
Jag skulle vilja försäkra er om att den åtgärden inte är avsedd att ingripa på ett område som, vilket mycket riktigt noteras i betänkandet, är marknadsdriven.
Kommissionens roll är endast en underlättande sådan, för att sammanföra nyckelaktörerna och göra det möjligt för dem att komma fram till överenskommelser om standardmetoder.
Syftet är inte att försvåra det för andra tekniker.
Det är inte klart hur kommissionen kan garantera etisk säkerhet för tjänster, men jag delar fullständigt åsikten att vi bör vidta alla åtgärder för att säkerställa respekten för mänskliga rättigheter. Den här frågan omfattas av de befintliga åtgärderna, främst Internetplanen.
Slutligen skulle jag vilja avsluta med att ännu en gång tacka er för ert arbete inom det här området.
Era insatser bekräftar att ni med oss delar en känsla för hur viktig och brådskande den här frågan är för Europa.
Tack så mycket, herr kommissionär.
Jag förklarar debatten avslutad.
Omröstningen kommer att äga rum kl. 12.00.
OMRÖSTNING
Herr talman! Debatten om mitt betänkande om Europeiska unionens handlingsplaner på området asyl och migration har skjutits upp till kl. 18.00, och omröstningen till i morgon kl. 9.00.
Med tanke på frågans relevans, skulle jag vilja att även debatten i plenisalen och den påföljande omröstningen fick samma relevans.
Därför ber jag att ni av ledamöterna begär att frågan skjuts upp till nästa sammanträdesperiod i Bryssel.
(Parlamentet gav sitt samtycke.)
Herr talman! Jag begärde ordet enkom för att säga att den italienska översättningen av punkt 6 c är klart märklig.
Eftersom det meddelande vi skickade om detta inte tjänade mycket till ber jag er nu att kontrollera frågan.
I texten säger man praktiskt taget att man kan bryta mot grundläggande rättigheter om Europaparlamentet så önskar, någonting som jag tycker är rätt absurt.
Herr talman! Jag vill uppmärksamma texten i punkt 6 c efter det tvivel som uppstått hos min italienske kollega.
Vi gjorde en snabb granskning och den portugisiska texten ligger i linje med den franska texten. Den slutsats man kan dra är med andra ord att majoriteten av parlamentet menar att man kan kränka de grundläggande rättigheterna alltsedan Europaparlamentet är överens.
Jag vet inte om det är ett språkligt eller ett politiskt problem, med tanke på de anföranden vi har lyssnat på om de politiska rättigheterna i Österrike.
Det är dock en synnerligen känslig fråga och därför vill jag påkalla presidiets uppmärksamhet på detta så att frågan kan klargöras. Jag tror faktiskt att det är så att vi med den avsikt vi hade när vi röstade skapade ett politiskt precedensfall av stor betydelse.
Vi måste alltid kontrollera språkversionerna för att se till att de stämmer överens med originalversionen vid slutet av omröstningen.
(Parlamentet antog resolutionen.)
Jag kan känna viss sympati för den anmärkningen.
Kanske borde vi be utskottet för konstitutionella frågor att ta en titt på de exakta metoder som vi använder här.
De står helt klart att om ett betänkande kommer från ett visst utskott så kan det utskottet begära en återförvisning.
Om det har satts upp på föredragningslistan i början av veckan så är jag inte så säker på om ledamöter kan begära en uppskjutning.
Jag är inte säker, så vi bör remittera ärendet till utskottet för konstitutionella frågor.
Herr talman! Jag skulle innan omröstningen om resolutionen av Jackson om strukturfonderna, uppmärksamma vår församling på domen i den franska högsta förvaltningsdomstolen den 27 september 1999 som ogiltigförklarar att 500 platser klassificeras som speciella skyddszoner och som således skapar problem.
Kommissionen har inte uttalat sig om frågan.
Förvaltningsdomstolen har bestämt sig att inte respektera proceduren, det vill säga underlåta att samråda med borgmästarna och de regionala grupperna och de berörda organisationerna och föreningarna.
Man vet inte mycket om var man står just nu.
Jag kräver, för att medlemsstaterna inte skall straffas orättfärdigt, att man röstar om detta betänkande senare, så snart som kommissionen har uttalat sig och lämnat sin motivering, om hur man skall hantera förvaltningsdomstolens dom.
Jag anser också att parlamentet inte samtidigt kan vara domare och part i målet.
Vi kan ha en lång debatt om det här, men i stället för att börja käbbla om förfaranden så har ni, strängt taget, inte rätt att flytta det här.
Jag tänker inte debattera det.
Det lättaste är att börja med omröstningen.
(Parlamentet förkastade förslaget.)
Herr talman! Jag önskar upprepa det som jag sade i går, nämligen att de franska socialisterna inte skall delta i omröstningen, med hänsyn till att detta sätt att agera inte är korrekt, eftersom de enda miljödirektiv som dessutom nämnts om vilda fåglar är Natura 2000 och att det skulle varit lämpligt att få en mer balanserad vision.
För det andra anser vi inte att det faller inom lagstiftningen att vara organet för att bedöma genomförandet av lagarna, utan att detta ansvar faller på kommissionen och dessutom på EG-domstolen.
Herr talman! Jag ville bara säga att om Lienemann var så orolig är det synd att hon inte deltog i debatten och talar om sin ståndpunkt till kommissionären under debatten.
Herr talman! Jag konstaterar samma sak för jag förvånar mig över vissa inlägg.
Det är faktiskt första gången som en sådan typ av yttranden görs som man inte hör i utskottet och jag beklagar det.
I dag har är vi här för att rösta om denna resolution, det är orsaken till att vi begär att man röstar om det arbete som har gjorts i utskottet.
Jag tycker det är utmärkt att vi försöker följa arbetsordningen, och mot bakgrund av vad som framfördes av min franske kollega för en stund sedan är det alldeles uppenbart att det föreligger omständigheter som inte har behandlats i utskottet, och därför tillåter jag mig med hänvisning till arbetsordningen att föreslå att ärendet skjuts upp och återförvisas till utskottet.
Herr talman, Jag skulle vilja reagera av personliga skäl och påminna Jackson, som utan tvivel har mycket att göra som ordförande i utskottet, att redan vid det första sammanträdet i utskottet då vi tog upp denna fråga framförde jag att jag motsatte mig det partiska sättet att välja vissa direktiv och inte andra.
Jag har för övrigt, fru ordförande, lämnat in otaliga ändringsförslag om att stryka successiva punkter som ni hade föreslagit.
Mina ändringsförslag antogs inte i utskottet och jag ansåg således att det inte var skäligt att vi fortsatte på dessa grunder.
Isler Béguin var inte närvarande i utskottet de dagar när vi behandlade dessa frågor.
Ni kommer i utskottets protokoll och i mina inlämnade ändringsförslag finna exakt den argumentation som jag har kunnat utveckla i dag.
Jag vet att vi har mycket att göra i utskottet och att kollegorna inte alltid kan erinra sig detaljerna i ändringsförslagen och det förstår jag mycket väl.
Men jag ville påminna om det.
Herr talman! Innan vi går till omröstning om punkt 45, vill jag att föredraganden lyssnar på mig.
I andra delen av punkten talar man, i den italienska versionen, först om fysiskt, psykiskt och sexuellt våld mot barn, och sedan säger man i den sista delen: "uppmanar medlemsstaterna att inte sätta dem som utnyttjar minderåriga i fängelse utom som en absolut sista utväg".
Jag skulle vilja veta om detta är innebörden på ert språk.
Kan föredraganden vara snäll att klargöra detta och säga om hans version gäller, annars är innebörden den diametralt motsatta.
Herr talman! Jag skulle vilja hjälpa kammaren.
Jag har läst den franska texten, och den säger någonting helt annat.
På italienska säger man "inte sätta dem som utnyttjar minderåriga i fängelse", vilket jag tycker är obegripligt, men på franska "inte sätta minderåriga brottslingar i fängelse".
Jag tror att originaltexten är den senare.
Det är ett ganska allvarligt översättningsfel, och det har säkert översatts fel till italienska.
Jag tror att originalet säger "inte sätta minderåriga brottslingar i fängelse utom i undantagsfall".
Jag tror att det är detta det handlar om.
. (DA) Jag kan bekräfta att det är Imbenis tolkning som är den riktiga.
De italienska, danska och engelska versionerna är korrekta.
Det skall uppfattas precis så som Imbeni sade.
Herr talman! Om punktens innebörd förändras börjar diskussionen om.
Vi har bevis på att texterna mycket ofta inte stämmer överens i detta parlament.
Kommer ni ihåg när vi för några månader sedan skulle dela ut preventivmedel till prästerna?
Nu skall vi, i vissa versioner, skydda dem som utnyttjar barn!
Herr talman, om nu också den engelska versionen ändras ger vi oss i kast med en ny diskussion, vilket jag verkligen inte tycker är någon bra idé eftersom ni har ett flyg klockan 16.30.
Det kanske är enklare om vi stannar vid kommat, där det står: "fysiskt och psykiskt våld och all slags diskriminering".
Problemet att eventuellt lagreglera minderårigas brottslighet kan vi ta itu med senare, i ett av de många andra betänkanden detta parlament klarar av att spotta fram.
Om kammaren kunde komma överens så skulle vi kunna klara av alla svårigheter vi har med språkversionerna genom att sätta in det som en separat punkt - antingen som en del av punkt 45 eller som en ny 45 a - i vilken det står "och uppmanar dem att inte sätta minderåriga brottslingar i fängelse utom som en absolut sista utväg".
Det skulle göra slut på alla svårigheter.
Det finns ingen tvetydighet och det finns ingen osäkerhet.
.
(DA) Herr talman! I den danska versionen har det fallit bort några ord i punkt 61.
Det är den engelska versionen som är den riktiga.
I den danska versionen skall efter ordet "sammanslutningar" tillfogas: "och den enskildes rättigheter i förhållande till fackliga sammanslutningar".
Det talas alltså inte bara om rätten att bilda fackliga sammanslutningar utan också om de rättigheter man har i förhållande till dessa fackliga sammanslutningar.
(Parlamentet antog resolutionen.)
Vi råkar ha ett betänkande av Provan, i vilket presidiet undersöker hur plenarsammanträdena fungerar.
Vi hade en debatt om det i presidiet i tisdags och jag sade exakt det som ni nu sade.
Så jag håller med er till hundra procent.
Jag anklagas vanligen för att vara för brysk med ledamöter som vill ta upp en ordningsfråga.
Jag antar att jag inte kan vinna.
Problemet är att när ledamöter ber om att få ta upp en ordningsfråga så vet man inte om det är en giltig sådan förrän i efterskott.
Jag håller med Pirker, och det är antagligen det enda jag kommer att hålla med honom om när vi röstar om Ludfordbetänkandet.
Det kommer att bli en intressant omröstning.
Det är orimligt att i det här skedet skjuta upp den omröstningen till en tidpunkt då flera ledamöter kommer att ha gått sin väg.
Om ni avser att skjuta upp den till kl. 17.30 så kommer det att helt förvränga omröstningen om det här betänkandet.
Jag att vi fortsätter nu, med förståelse för alla de svårigheter ni nämnt.
Herr talman! Jag skulle vilja begära att omröstningen inte äger rum i kväll.
Omröstningen kommer att bli helt förvrängd.
Vi vet att flera personer kommer att gå i väg i kväll.
De förväntar sig inte den här typen av omröstningar en torsdagseftermiddag.
Kan vi inte skjuta upp omröstningen till sammanträdesperioden i Strasbourg i april?
Jag är rädd för att det måste beslutas innan vi genomför omröstningen i kväll.
Herr talman! Det finns andra yrkeskategorier som har mycket mer tröttande uppgifter än vi som också måste skjuta upp lunchen litet på grund av arbetet, men inte klagar och lämnar arbetsplatsen för det, som vi gör nu.
Jag tycker att det är skamligt.
Vi har varit här mindre än två timmar och är redan trötta på att arbeta.
Vad skall sjömännen, flygarna, chaufförerna, bensinstationsföreståndarna eller jourläkarna säga?
Vi klarar inte att arbeta mer än två timmar i sträck: jag tycker verkligen att det är absurt!
Ni säger bara samma sak som jag när jag sade att vi inte kunde fortsätta med omröstningen.
Herr talman, kanske det Speroni sade inte översattes exakt, för jag tycker att han sade någonting helt annat om det beslut som fattades.
Även om ledamöterna hade väntat med att gå och äta en halvtimme tror jag inte att vi skulle ha gjort en för betungande uppoffring.
Det uppstår faktiskt problem när ni godtyckligt flyttar alla viktiga frågor till fredagen: narkotikan, som är en stridsfråga, röstade vi om en fredag och dessa frågor skall vi antingen rösta om på kvällen eller på fredag.
Enligt oss är detta ett politiskt val i syfte att åstadkomma vissa majoriteter i denna kammare, eftersom ni väljer dagordning och tidsplaner på grundval av om ni vill att vissa åtgärder skall gå igenom eller inte.
Herr talman, jag tror att ni för att agera korrekt skulle ha begärt ett inlägg för och ett emot vad gäller beslutet att antingen avbryta sammanträdet eller fortsätta det med omröstningarna på dagordningen.
Kammaren har ignorerats än en gång: demokrati är ett begrepp som bara finns i läroböcker och inte tillämpas i detta parlament.
Herr talman! Jag beklagar, men jag anmälde mig redan från början.
Två mycket konkreta frågor.
För det första: jag ville rösta för ändringsförslag 24 och inte emot.
För det andra vill jag säga att det är en regel här, i normala fall en praxis som säger att vi röstar fram till klockan 13.30 på torsdagar och att resten avhandlas klockan 18.00 på kvällen efter omröstningen om aktuella och brådskande frågor.
Så fungerar det sedan år tillbaka, och det kan man inte flytta fram och tillbaka efter eget behag, än hit, än dit.
Det kanske man borde meddela alla kolleger ännu en gång.
Kollegerna skall faktiskt arbeta här fram till fredag, så att vi också kan ägna oss åt våra besökare under dagen!
Herr talman! Kanske jag kan vara till hjälp.
Föredraganden har förklarat att hon är införstådd med ert förslag - alltså med talmannens förslag.
Jag sammanfattar: Talmannen har sagt att vi kl. 17.30 i eftermiddag skall rösta om att senarelägga omröstningen till nästa plenarsammanträde.
Jag ber om att det nu får bli så.
Sarah Ludford har förklarat att hon är införstådd med detta.
Alltså, kl. 17.30 omröstning om att Ludfords betänkande skjuts upp till nästa plenarsammanträde.
Det är mitt förslag.
Det är absolut inga problem med det.
Det är i enlighet med arbetsordningen.
Det kan göras omedelbart före omröstningen.
Det är ett normalt förfarande.
Det är därför som jag inte kan göra det nu.
Enligt arbetsordningen skall ett uppskjutande begäras före omröstningen.
Därmed förklarar jag omröstningarna för avslutade.
Röstförklaringar - Betänkande (A5-0044/2000) av Graefe zu Baringdorf
.
(PT) Djurhälsovården är värd att uppmärksammas, i synnerhet när det gäller nötboskap och svin. Därför är den sanitära kontrollen vid handel inom gemenskapen av den här typen av djur mycket viktig.
Man måste också beakta behovet av en definitiv utrotning av sjukdomar som leukocyt, tuberkulos och brucellos samt behovet av ett lämpligt hygieniskt förfarande.
Vi får dock inte glömma bort att vi på ett tillfredsställande sätt måste stödja producenterna, särskilt de små anläggningarna och familjejordbruken, eftersom små jordbruk, ofta med redan låg avkastning, är mycket ansatta av den här typen av sjukdomar och de låga skadeståndsersättningarna kan inte kompensera förlusterna, vilket händer i Portugal.
Därför måste vi i framtiden se till att det finns ett medlingsförfarande som ändamålsenligt låter oss värna om såväl konsumenternas som producenternas intressen, i synnerhet de små jordbrukarna.
Betänkande (A5-0066/2000) av Ferrer
. (DA) Vi kan inte rösta för betänkandet , då det i Mexiko förekommer grova kränkningar av de mänskliga rättigheterna.
Detta bevisades senast i en Amnesty-rapport från december 1999, där man bl.a. pekar på de allvarliga problemen i Chiapas-regionen.
Vi tycker det är bra att det i handelsavtalet byggs in ett krav om att främja demokratin i Mexiko - bl.a. att respektera de mänskliga rättigheterna - men så länge detta krav inte följs upp genom konkret handling, är det bara fråga om tomma ord.
I det gamla handelsavtalet med Mexiko ingick det också en demokratiklausul, men den har inte efterlevts.
Därför måste man lägga press på Mexiko via internationella organisationer som FN och via de enskilda länderna, och först därefter, när det har skett väsentliga förbättringar på de mänskliga rättigheternas område, anser vi att vi kan ingå ett nytt handelsavtal med Mexiko.
- (FR) Europaparlamentet godkände vid sitt sammanträde den 7 maj 1999 hela avtalet EG-Mexiko medan ingen ledamot kände till förhandlingsvillkoren för handelsområdet.
För övrigt fortsätter man i Mexiko med straffrihet, kränkning av de mänskliga rättigheterna, förtryck av samhällsrörelser och ett icke förklarat krig mot Chiapasindianerna - så mycket avslöjade fakta, bland annat, av FN:s kommissarie för de mänskliga rättigheterna och av den amerikanska kommissionen för de mänskliga rättigheterna - och denna praxis strider mot åtagandena från de mexikanska myndigheterna i detta avtal (avdelning I, artikel 1).
Associeringsavtalet har planerats för att uppfylla intressen hos stora multinationella företag på båda sidor av Atlanten, vilket avspeglas i innehållet i avdelning IV i texten, där man hänvisar till "kapitalrörelser och tillhörande betalningar".
Under rubriken som gäller handel finner man flera av de mest riskfyllda punkterna från MAI (Multilateralt avtal för investeringar).
Slutligen, i detta avtal hoppar man över de flesta förslagen från sociala och fackliga organisationer, från organisationer för mänskliga rättigheter och från miljöorganisationer i Mexiko och i Europeiska unionen, dessa som vill att det sociala, kulturella och politiska samarbetet dominerar över handelsaspekterna.
Av alla dessa skäl röstar vi mot en ratificering av detta avtal.
- (DE) Jag har röstat emot avtalet EG-Mexiko - inte för att jag skulle vara principiellt emot ett mer intensivt samarbete mellan Europeiska unionen och Mexiko, utan för att avtalet såsom det föreligger för omröstning är obalanserat och utvecklingspolitiskt felaktigt.
Aldrig tidigare har Mexiko gjort så många eftergifter mot en mycket starkare handelspartner som nu mot Europeiska unionen.
Konsekvenserna för Mexiko kan inte överskådas. Ändå har redan Nafta-avtalet lett till att breda fält av den mexikanska befolkningen blivit fattiga och små företag har gått omkull.
Regleringarna i det avtal som vi har röstat om går rentav ännu längre än Nafta-bestämmelserna.
Exempelvis täcker den eftersträvade avregleringen i fråga om investeringarna in alla sektorer inom näringslivet.
Här uppstår ett litet MAI.
Den existerande välståndsklyftan och ojämlikheterna mellan den Europeiska unionen och Mexiko spetsas till ytterligare.
Medan Mexiko har tvingats till talrika eftergifter gentemot Europa (exempelvis på områdena jordbruk, investeringar, offentlig upphandling), fastställer EU undantag och inskränkningar för egen del, med vilket man vill hålla konkurrensen på avstånd.
Att den europeiska sidan - framför allt de stora koncernerna i Europa - kommer att profitera på avtalet med Mexiko är uppenbart.
Det är en present till den europeiska storindustrin.
Däremot kommer det inte att bidra till att förbättra livs- och arbetsvillkoren för människorna i Mexiko. Det finns anledning att förvänta sig motsatsen.
Det talas ingenting om löntagarrättigheter eller social välfärd i avtalet.
Detta strider mot de utvecklingspolitiska målsättningarna. Det är bland annat därför som mexikanska frivilliga organisationer har uppmanat senaten i sitt land att inte underteckna avtalet.
Vad EU bland annat på grund av motståndet från utvecklingsländerna inte uppnådde under Världshandelsorganisationens ministerkonferens i Seattle försöker man nu driva igenom via individuella avtal med utvecklingsländer och nyligen industrialiserade länder.
Unionens huvudsakliga mål är i föreliggande fall att via Mexiko få tillträde till det lukrativa Nafta-området.
Människornas levnadsförhållanden tar man ingen hänsyn till.
Avtalet innebär inget önskvärt framsteg i förbindelserna mellan Europa och Mexiko och inte heller duger det som förebild för avtal av liknande slag som skall slutas i framtiden - t.ex. med Mercosur (Sydamerikanska gemensamma marknaden).
Avtal med länder som håller på att utvecklas måste i första hand tjäna dem och deras intressen, inte de europeiska koncernerna.
Gemensam resolution om det årliga lagstiftningsprogrammet
Herr talman! Jag skulle vilja avlägga en förklaring för den liberala gruppen med avseende på kommissionens lagstiftningsprogram som vi avstod från att rösta om under omröstningen.
Skälet, vilket vi klargjorde under debatten i tisdags, är att vi anser att processen stannat av, inte för att vi nödvändigtvis har några invändningar mot innehållet.
Efter att ha gett det betyget den här gången, så skulle vi i fortsättningen vilja att processen omprövas så att den omfattar mer än bara oss själva som byter listor med kommissionen.
Vi vill ha något mer innehållsrikt och meningsfullt.
. (FR) Vi har röstat emot det gemensamma resolutionsförslaget eftersom det utgör en på förhand beviljad ansvarsfrihet för Europeiska kommissionen, vilket vi förkastar såväl i form som innehåll.
Vi har lagt ner vår röst i fråga om resolutionen från GUE för även om vi håller med om mycket av dess kritik av kommissionen och under beaktande av det, betecknar den kommissionen som "oumbärligt institutionellt instrument", vilket inte är vår ståndpunkt.
Betänkande av (A5-0064/2000) av Duff och Voggenhuber
Herr talman! I går hörde vi många uttalanden från talarna från den federalistiska majoriteten i detta parlament att stadgan om grundläggande rättigheter som håller på att utformas skall ge en stor puff framåt för medborgarnas rättigheter.
Likväl vittnar de förhållanden under vilka denna process har inletts snarare om förakt för medborgarnas åsikt och kan skapa oss stora bekymmer senare.
Allra först, för några månader sedan, upptäckte vi i, på en undanskymd plats i slutsatserna från Köln i punkt 44 och 45, beslutet om att inleda skrivningen av en stadga om grundläggande rättigheter.
Vem hade tillfrågats i förväg?
Ingen, och framför allt inte de nationella parlamenten, som aldrig hört talas om saken.
Men hur som helst måste man komma ihåg att grundläggande rättigheter är ett område som huvudsakligen faller inom de nationella parlamentens ursprungliga befogenheter och som helhet Europas olika folk.
Säkerligen skulle vissa säga att det inte handlade om att genomföra en ny presentation av gällande rättigheter men det är tydligt att processen kommer att gå mycket längre, eftersom Europaparlamentet redan hoppas och ber om en förnyad stadga.
Hur som helst finns det i varje fall ingen anledning att utesluta de nationella parlamenten.
Dessa sistnämnda hamnar åter mitt i konventionen som förbereder stadgan, men som en partner bland andra, som skall tjäna som garant för ett arbete som de inte skall ha kontroll över.
Än värre, de skall inte ens delta i slutetappen eftersom det i slutsatserna från Köln fastställs att konventionen skall offentliggöras gemensamt av rådet, Europaparlamentet och kommissionen.
Jo, jag sade faktiskt "kommissionen".
Således befinner sig de nationella parlamenten undanknuffade och ersatta av ett organ bestående av tjänstemän som skall "offentliggöra konventionen".
Man blir hunsad!
Demokratin puffas åt sidan, efter vad man säger för medborgarnas bästa, men är det inte så Europa normalt fungerar?
Herr talman! Trots vissa betänkligheter har jag röstat för betänkandet eftersom kollegan Morgans utmärkta ändringsförslag om minoritetsspråk och kulturer fanns med i det.
Jag skulle ha uppskattat om också Vidals förslag hade vunnit stöd.
Ändå tror jag att vi härmed har tagit ett viktigt steg mot ett förstärkt skydd för de av tradition bosatta minoriteterna inom den Europeiska unionen.
Vi kan inte ständigt och jämt ålägga kandidatländerna kriterier som vi själva inte uppfyller.
Herr talman! Mitt parti, Socialistiska partiet i Nederländerna, är förespråkare för demokratiskt samarbete underifrån mellan de europeiska folken, men inte för en stor europeisk superstat enligt exemplet Amerikas förenta stater.
En europeisk grundlag kan bli ansatsen till en sådan superstat.
Jag har därför givit mitt stöd åt ett antal av UEN-gruppens och EDD-gruppens ändringsförslag till Duff-Voggenhuberbetänkandet.
Det gäller inte för TDI-gruppens likartade ändringsförslag, även om jag fullständigt delar den kritik som där formuleras mot åsidosättande av nationella parlament, avsaknaden av folkomröstningar och försöken att omvandla Europeiska unionen till en superstat.
Om partierna i TDI-gruppen på ett konsekvent sätt alltid skulle engagera sig för alla människors lika värde och för demokrati skulle jag helt klart ha givit mitt stöd till deras ändringsförslag.
Jag har i mina överväganden dock blivit tvungen att ta hänsyn till vilken världsbild författarna har.
Av alla grupper som är företrädda här är det den som minst av alla utgår från lika värde, demokrati och mänskliga rättigheter.
Därför har jag inte kunnat stödja deras förslag.
Herr talman! Den här veckan har vi här i parlamentet behandlat stadgan om de grundläggande rättigheterna i Europeiska unionen och vi har - på vad jag uppfattar som ett riktigt sätt - konkretiserat medborgarnas individuella rättigheter.
Men fortfarande saknar jag som företrädare för Baskien - och jag hoppas att dessa snart kommer att inbegripas - de kollektiva rättigheterna, som exempelvis rätten till självbestämmande för de europeiska folk och nationer som präglas av en kollektiv medvetenhet så att de, om en majoritet av deras medborgare under demokratiska former väljer detta, skall kunna ansluta sig direkt till Europeiska unionen, inte bara genom de aktuella staterna.
Vi har även godkänt införandet av rätten till skydd av den språkliga och kulturella mångfalden i Europa, i synnerhet av de nationella och regionala språk som är minst utbredda och använda, något som ger rättvisa även åt de officiella språken i de självstyrande samhällena och regionerna, som när det gäller det baskiska språket i Baskien.
I en värld - där globaliseringen ständigt ökar - försöker vissa tvinga oss till en homogenisering, som om vi alla vore militärer eller enheter i en produktionskedja.
Jag yrkar på rätten till en individuell och kollektiv identitet, rätten till mångfald och till olikheter.
Detta är en grundläggande rättighet som är värd att försvara i Europeiska unionen.
. (DA) De danska och svenska socialdemokraterna har i dag röstat för Andrew Nicholas Duffs och Johannes Voggenhubers betänkande om utarbetandet av en stadga om grundläggande rättigheter i Europeiska unionen.
Vi stöder utarbetandet av en stadga om grundläggande rättigheter i form av ett politiskt dokument.
Under denna period med reformer av EU, bl.a. utvidgningen, är det viktigt att betona att EU har tillkommit för att skydda de enskilda medborgarna.
En stadga kan bidra positivt till detta.
Vid utarbetandet av en stadga om grundläggande rättigheter finns det alltid en risk för att medborgarna bara uppfattar det som ett vackert papper som kan användas vid festliga tillfällen och som därför kommer att göra dem besvikna.
En majoritet i Europaparlamentet anser därför att stadgan skall vara bindande och inarbetas i fördraget. Med andra ord att dagordningen för den pågående regeringskonferensen skall utvidgas.
Vi har i samband med tidigare omröstningar om detta ämne klart givit uttryck för vår åsikt att det inte skall finnas flera ämnen på dagordningen än vad som är möjligt att slutföra fram till toppmötet i Nice i december.
Vi har tidigare understrukit att man inte får lägga ytterligare hinder i vägen för utvidgningen.
Utarbetandet av en lista med bindande grundläggande rättigheter väcker en rad mycket principiella och svåra frågor, inte bara innehållsmässigt utan också med hänsyn till förhållandet till andra listor med grundläggande rättigheter, t.ex. den europeiska konventionen om mänskliga rättigheter.
Det är därför inte realistiskt att förvänta sig att man skall bli färdig före december.
Och redan av den anledningen anser vi att de grundläggande rättigheterna inte skall tas upp på dagordningen för den pågående regeringskonferensen.
Detta har vi talat om vid de olika omröstningarna under arbetet med betänkandet.
När vi trots allt väljer att rösta för betänkandet i dess helhet beror det på vår uppfattning att de mänskliga rättigheterna är ett av de fundament som EU vilar på och att vi vill att man skall utarbeta en stadga om mänskliga rättigheter i form av ett politiskt dokument.
Om stadgan sedan skall inarbetas i fördraget på ett bindande sätt beror på huruvida man anser att innehållet ger medborgarna ett bättre skydd än det de har i dag.
. Den viktigaste frågan för EU:s framtid just nu är att regeringskonferensen når enighet om de reformer som krävs för att möjliggöra utvidgningen enligt fastlagd tidtabell.
Det är därför angeläget att toppmötet i Nice kan fatta beslut om leftovers från Amsterdam.
Vi har röstat för att stadgan om grundläggande rättigheter i EU skall föras in i regeringskonferensens övervägande, för att därigenom bland annat säkra medborgarnas rätt gentemot EU:s institutioner.
Stadgan är ett uttryck för EU:s ambition att föra EU närmare dess medborgare.
Vår utgångspunkt är att arbetet med översynen av fördragen måste fortskrida efter Nice och att stadgan om grundläggande rättigheter i EU ingår i denna påföljande process.
. (DA) Europaparlamentets betänkande om stadgan präglas av ett genomgående drag: Önskan om ett unionsmedborgarskap i en övernationell statsbildning, vare sig man gillar denna beteckning eller ej.
Denna tankegång skiljer sig radikalt från vår vision av en europeisk gemenskap.
Unionen är och skall även i fortsättningen vara en sammanslutning av stater.
Därför måste man kunna garantera att stadgan inte på något sätt innebär ett intrång i medlemsstaternas nationella författningar eller motsvarande bestämmelser om grundläggande rättigheter.
Detta innebär inte ett stöd för uppfattningen att makthavarna kan styra och ställa som de vill inom ett givet lands gränser, men det är ett uttryck för att de mänskliga rättigheterna just är universella och kräver universella instrument för sitt skydd.
Dessutom vill vi inte ha två uppsättningar med rättigheter på den europeiska kontinenten - en för medborgarna i EU-länder, en annan för medborgare i länder utanför EU.
Det är således av central betydelse att en eventuell EU-stadga inte påverkar utan snarare endast kräver att EU-länderna skall underteckna befintliga internationella konventioner och förklaringar om mänskliga rättigheter.
Det uppstår växande problem, när EU får fler och fler befogenheter som stat utan att ha några förpliktelser i förhållande till exempelvis den europeiska konventionen om mänskliga rättigheter.
Men vi anser inte att det är en lösning att EU ansluter sig till konventionen om mänskliga rättigheter som juridisk "person", eftersom vi inte delar uppfattningen att EU har eller skall ha en speciell politisk och statsrättslig status.
Vi stöder inte heller den konstitutionella process som ratificerandet av en stadga ingår i.
Vi föredrar att det i fördraget fastslås att EU:s myndigheter respekterar Europadomstolens behörighet och domslut.
Denna rättspraxis gör det möjligt att fördöma en medlemsstats tvivelaktiga tillämpning av gemenskapsrätten.
EG-domstolens jurisdiktion skall inte omfatta områden som redan garanteras genom Europadomstolen för de mänskliga rättigheterna i Strasbourg eller andra internationella organ.
Om man finner att de befintliga konventionerna inte är tillräckliga, t.ex. därför att den biotekniska utvecklingen medför nya problem, så är det ett internationellt problem som man skall söka internationella lösningar av.
Det är inte en angelägenhet endast för EU, och vi måste i internationella fora söka en internationell, global konsensus.
Därför röstar vi emot betänkandet i dess helhet.
. (FR) Vår nedlagda röst för stadgan skall inte alls uppfattas som en invändning mot dess europeiska karaktär.
Tvärtom är vi övertygade om att framtiden tillhör ett Europa utan gränser mellan enade folk från ena änden av kontinenten till den andra.
De europeiska institutionerna liksom de nationella institutionerna är dock oändligt mer representativa för stora kapitalintressen än för dem hos människor i allmänhet och hos arbetarklassen i synnerhet.
De demokratiska rättigheterna och friheterna liksom själva demokratin kan verkligen bara uttryckas i den mån de inte går stick i stäv mot de stora industri- och finansgruppernas intressen.
Om man behåller den ena eller den andra av de två institutionella utvecklingarna som implicit innefattas i debatten runt stadgan kan dessa grupper helt självständigt fatta katastrofala ekonomiska beslut för hela befolkningen som till exempel kan innebära nedläggning av fabriker, ruin eller miljöförstöring i en hel region.
Följaktligen anser vi att ett verkligt enat och demokratiskt Europa bara kan existera i den mån som den faktiskt har gjort sig av med de stora industri- och finansgrupperna, ett nödvändigt villkor för folkets verkliga och demokratiska kontroll av sina institutioner.
. (FR) Det är med stor glädje som jag i juni förra året hörde talas om beslutet av Europeiska rådet i Köln att sammankalla konventet (bestående av representanter för stats- och regeringschefer, Europeiska parlamentet, nationella parlament och kommissionen) med uppgiften att skriva en stadga om grundläggande rättigheter.
Denna stadga visar sig vara absolut nödvändig för att under goda förhållanden fortsätta att utveckla Europeiska unionens politik.
I själva verket skall den göra det möjligt att undanröja ett underskott som har funnits sedan unionen och Europeiska gemenskapen fick ökade befogenheter, med de europeiska institutionerna som fattar beslut som mer och mer direkt påverkar de europeiska medborgarnas liv.
Dessa sistnämnda bör få tillgång till en text som de kan hänvisa till och grunda sitt försvar på i EG-domstolen.
Man måste för det ändamålet föreskriva om ett direkt överklagande enligt vissa former.
Stadgan skall dessutom bidra till definitionen av ett "kollektivt arv av normer och principer där medborgarna kan känna igen sig och som inspirerar unionens politik", ett arv som vi ständigt måste försvara oss mot vid skymten av rasism och främlingsfientlighet som tyvärr inte har försvunnit!
I egenskap av företrädare för Europeiska unionens folk bör vårt parlament vara särskilt uppmärksamt beträffande innehållet i detta dokument.
Förväntningarna hos de europeiska medborgarna bör göra oss djärva.
Våra krav är tydliga.
Stadgan skall vara juridiskt bindande, tack vare att den införlivas i fördraget.
I detta syfte begär utskottet för konstitutionella frågor att rådet för upp förklaringen på dagordningen för regeringskonferensen.
All ändring av stadgan skall följa samma förfarande som vid dess utarbetande, däribland ett samtycke från Europaparlamentet.
Alla rättsliga bestämmelser som kan påverka de grundläggande rättigheterna skall godkännas av Europaparlamentet.
De grundläggande rättigheternas odelbarhet måste erkännas och dess tillämpningsområde bör utvidgas till alla institutioner och organ inom unionen och dess politikområden (inklusive dem som hänförs till den andra eller tredje pelaren), inom ramen för de befogenheter som den har tilldelats enligt fördraget.
Medlemsstaterna skall respektera stadgan i den mån som den gäller eller införlivar unionens lagstiftning.
Vad gäller själva innehållet i stadgan, verkar uppdelningen av rättigheterna i tre kategorier önskvärd.
Stadgan skall bekräfta medborgerliga rättigheter direkt knutna till europeiskt medborgarskap, som rätt att rösta, rätt att petitionera, rätt att hänskjuta ett ärende till ombudsmannen; privaträtt, det vill säga alla rättigheter som skyddas genom de olika internationella organisationerna och nya rättigheter (bioetik, skydd av personuppgifter), sociala rättigheter: rätt till en minimiinkomst, strejkrätt, rätt till arbetslöshetsunderstöd.
Jag skall avsluta med det faktum att denna stadga bör förstås som en central del i en process som i slutändan skall leda till att Europeiska unionen får en konstitution!
- (EN) Jag skulle vilja förklara skälen till varför jag kände mig tvingad att avstå från att rösta i slutomröstningen fastän om jag i likhet med andra ledamöter är fullständigt för att skydda grundläggande fri- och rättigheter och att se till att hänsyn kan tas till framtida social utveckling.
I Europeiska unionen har medlemsstater redan ratificerat den europeiska konventionen om mänskliga rättigheter och införlivat den i sina rättssystem. Konventionen har, även om den är nästan femtio år gammal, visat sig kunna utvecklas i takt med ändrade förhållanden och även ligga till grund för utvecklandet av nya rättigheter.
Jag anser att det som nu föreslås med denna "stadga" i längden kommer att leda till konflikter mellan tolkningen av rättigheterna i de olika handlingarna, vilket skulle kunna skapa ett vakuum och, ironiskt nog, försämra de rättigheter som finns.
Vi behöver mer tid för att debattera om dessa potentiella konflikter.
. Vid rådets möte i Köln beslutades att en stadga om grundläggande rättigheter i EU skulle utarbetas.
Stadgan skulle samla och fastställa de rättigheter som finns i fördragen och göra dem mer tydliga och kända.
Vi välkomnar en sådan stadga för grundläggande rättigheter, som naturligtvis även kan innefatta rättigheter från existerande internationella konventioner som medlemsländerna undertecknat.
Samtidigt måste mänskliga rättigheter betraktas som en internationell och global fråga, och inte enbart som en angelägenhet för EU-medborgare.
Vi är däremot tveksamma till att göra en sådan stadga juridiskt bindande, innan det fullt klarlagts vad det i praktiken skulle innebära.
Förhållandet mellan EG-domstolen och Europadomstolen verkar t ex rättsligt komplicerat och skulle kunna undergräva Europakonventionen för de mänskliga rättigheterna.
Vi anser att det finns en rad frågor som bör utredas innan man låser sig för en modell.
Därför lägger vi ned våra röster i slutomröstningen.
. (DA) Venstres fem ledamöter i Europaparlamentet, Bertel Haarder, Anne E. Jensen, Ole Andreasen och Niels Busk, har i dag röstat emot punkt 14a i betänkandet, då man inte anser att stadgan skall behandlas av regeringskonferensen.
- (EN) Det här betänkandet bekräftar våra värsta farhågor om vissa personers avsikter i samband med stadgan och det är därför som vi röstade mot det.
Vi röstar inte emot själva stadgan men hittills verkar i processen föreslås en bortslösad möjlighet att skydda Europas medborgare mot de europeiska institutionernas överbelastande befogenheter.
Det finns ett hål att fylla genom att förse medlemsstaternas medborgare med grundläggande rättigheter i fråga om föreskrifter och lagstiftning.
I det här betänkandet vänder man ryggen mot det behovet och på det sättet minskar stadgans potentiella värde.
I processen för att rösta emot har vi naturligtvis försökt förbättra innehållet för de medlemmar av nationernas Europa som kan komma att påverkas och vissa av de ändringsförslag som vi stött syftar till att göra detta.
Konservativa parlamentsledamöter kommer att fortsätta att följa hur det går för den föreslagna stadgan genom vår företrädare i det organet, Timothy Kirkhope, ledamot av Europaparlamentet, (Yorkshire), och i diskussioner med våra kolleger i Europaparlamentet, och vi kommer under detta förfarandet att vara så positiva som möjligt.
Vi vill dock inte inge för stora förhoppningar om att förvandla hela det här förfarandet till något som verkligen skulle kunna vara positivt och vända tidvattnet av lagstiftningsbyråkrati och överreglering och verkligen skydda de europeiska medborgarnas mänskliga rättigheter.
.
(FR) Diskussionen om stadgan om grundläggande rättigheter avslöjar bristen på legitimitet och insyn i konstruktionen av Europa. För det är nog rätten till konkurrensmöjligheter och vinst som i dag dominerar över de mänskliga rättigheterna.
Vi är redo för en annan tankelära, redo för kravet om att ekonomin blir underordnad till förmån för mänskliga och ekologiska rättigheter och behov.
Arbetet med stadgan bör ske genom en stor offentlig debatt mellan alla människor, däribland kandidatländerna, och att fackföreningar, sammanslutningar, kvinnorörelser, arbetslösa engageras i en konstituerande process.
På grundval av de mest utvecklade erfarenheterna bör en sådan stadga innehålla en blandning av sociala rättigheter och demokratiska rättigheter.
En radikal minskning av arbetstid som tvingar till nyanställningar och inte flexibilitet; förbud mot uppsägningar; rekvirering av tomma bostäder; jämlikhet och självbestämmande för kvinnor; rösträtt och rörelsefrihet för invandrare: det är vad texten bör innehålla.
En sådan stadga skall vara ett stöd för alla de kvinnor och män som kämpar mot ett Europa som avskedar anställda eller som förvisar människor utan identitetspapper.
- (DE) Jag har trots att jag är för ett utarbetande av en stadga om de grundläggande rättigheterna, inte röstat för resolutionen eftersom den innehåller krav som skjuter långt över målet och riskerar att leda till ett stort virrvarr av olika formuleringar av samma rättigheter och framför allt att äventyra de mänskliga rättigheternas universalitet.
Inte heller är jag av den åsikten att stadgan behöver omfatta möjligheten att inför domstol hävda de ekonomiska och sociala rättigheterna.
De sistnämnda är förbehållna medlemsstaternas arbetsrätt och arbetsmarknadsparternas autonomi.
De som vill överlasta hela ekipaget, t.ex. genom nya grundläggande rättigheter på områdena informations- och bioteknik och miljöskydd, och de som i stadgan om grundläggande rättigheter ser en del av en europeisk författning gör den sympatiska idén om en unionsstadga som på ett subjektivt sätt skall innehålla rättsligt föreskrivna grundläggande rättigheter en björntjänst.
Jag skulle mycket hellre se att Europeiska unionen och givetvis alla medlemsstater snabbt anslöt sig till stadgan om de mänskliga rättigheterna från 1950 än att vi får den ofrånkomliga strid om omformuleringar av unionsmedborgarnas grundläggande rättigheter för vilken grunden redan är lagd.
För att garantera en enhetlig rättskipning och förhindra varierande tolkningar bör rättskipningen förbehållas Europeiska gemenskapernas domstol för de mänskliga rättigheterna i Strasbourg, som ju genom kvaliteten på sin 40-åriga rättskipning har gjort konventionen från 1950 till ett dynamiskt instrument som helt och fullt tar hänsyn till den sociala, ekonomiska och etiska utvecklingen i vårt samhälle.
Vilka meningsskiljaktigheter respektive orimligheter olika ideologiskt färgade åsikter kan leda till framgår av yttrandet från utskottet för kvinnors rättigheter och jämställdhetsfrågor, som bl.a. kräver att stadgan om de grundläggande rättigheterna skall innehålla en klausul om förbud mot diskriminering på grund av sexuell läggning men som påstår att rättigheter för familjen som sådan inte existerar.
Det finns anledning att se upp för måhända välmenande, storslagna förslag om vi vill förhindra beslutsprocesserna inom EU från att lamslås av en mängd överklaganden, förhindra att EG-domstolen tvingas mer än fördubbla antalet domare och att ingen längre vet var han nu kan hävda sina grundläggande medborgerliga fri- och rättigheter och hur länge han måste vänta på en dom.
. Vi välkomnar det arbete som nu påbörjats om att utarbeta en stadga om grundläggande rättigheter i EU.
En sådan stadga har ett mycket viktigt symbolvärde och kommer att stärka unionsmedborgarnas förtroende för EU och den europeiska integrationen.
Stadgan om de grundläggande rättigheterna skall ses som ett komplement till Europakonventionen för de mänskliga rättigheterna, som vi anser skall skrivas in i fördraget.
Stadgan skall koncentrera sig på förhållandet mellan medborgarna och de europeiska institutionerna.
Dess primära mål skall vara att garantera att unionen styrs på ett öppet sätt.
Stadgan skall vara rättsligt bindande genom att även den införlivas i EU:s fördrag.
Stadgan får inte endast bli en deklaration utan några som helst förpliktelser för EU:s institutioner och medlemsstater.
Vi vill betona subsidiaritetsprincipen och att stadgan skall koncentreras på de grundläggande och medborgerliga fri- och rättigheterna såsom de framställs enligt medlemsstaternas gemensamma författningstraditioner.
Vi vill framhålla vikten av den sociala dimensionen i EU:s verksamhet, men anser att socialpolitik i huvudsak är en fråga för varje enskilt medlemsland att besluta om.
. (FR) Stadgan om grundläggande rättigheter är det senaste missödet i den beklagliga konstituerande utvecklingen av gemenskapslagstiftningen.
I själva verket är intresset för en sådan text självklar om man anser den som den möjliga inledningen till en europeisk konstitution; å andra sidan skulle den bli överflödig i det fall medlemsstaterna införlivar de nämnda rättigheterna i sin egen konstitution och sina rättstraditioner och bekräftar dem genom att ratificera internationella texter som Europakonventionen eller Allmänna förklaringen om mänskliga rättigheter.
Man kan alltid tänkas sig lösningar för att förbättra tillämpningen av nuvarande texter men den teknokratiska karaktären i gemenskapskonstruktionen gör det fortfarande nödvändigt i dag att utarbeta en tilläggstext varigenom man svårligen kan undvika textens repetitiva karaktär.
Det som oroar mig mest är dock det innehåll som man avser att ge dessa rättigheter.
Vid just denna sammanträdesperiod diskuterar vi faktiskt betänkanden från utskottet för medborgerliga fri- och rättigheter som för oss presenterar en ytterst frisinnad vision av samhället.
Det är inte så mycket fråga om att försvara och främja de mänskliga rättigheterna som att göra rent hus med alla principer som våra samhällen grundas på och att ersätta dem med en individualistisk röra "utan Gud eller herre".
Det finns i denna konstruktion grundstenar till en ny totalitarism där människan befinner sig ensam inför en gemenskapsförvaltning, lika avlägsen som opersonlig, de mellanliggande grupperna - och i synnerhet det viktigaste bland dem, familjen - som gradvis har blivit underminerad.
Vårt samhälle skall inte längre vara en gemenskap för framtid utan ett där "minoriteter" placeras sida vid sida och var och en med sina rättigheter och utan gemensamma skyldigheter.
Den slutsats jag drar av dessa texter är att en rättvis kamp de mänskliga rättigheterna har blivit en ideologisk leksak för oansvariga och egoister.
Det är dödsdomen för det gemensamma bästa och därutöver för själva livskänslan som de föreslår oss i dag, de som enbart intresserar sig för de mänskliga rättigheterna men har glömt vad som först och främst är människan och vad som är dess rötter och dess längtan.
- (EN) Brittiska labourledamöter stöder helt stadgan för grundläggande rättigheter, vilken synliggör medborgarnas rättigheter över hela EU.
Vi befinner oss dock i ett mycket tidigt skede i processen att fastställa stadgan.
Det är därför för tidigt att avgöra vad som skulle vara juridiskt bindande.
Det beslutet kommer att fattas i ett senare skede, vilket också framgår i punkt 6 i betänkandet.
I den punkten står det också att ett juridiskt bindande erkänner att grundläggande rättigheter är odelbara genom att göra stadgan gällande för alla Europeiska unionens institutioner och organ och dess politiska program.
Det är ett igenkännligt mål som brittiska labourledamöter skulle stödja.
Eftersom stadgans slutliga text inte är tillgänglig så stöder vi stadgan i princip men i väntan på den slutliga versionen.
Det här är en invecklad process som behöver tydlighet och precision i alla etapper för att säkerställa att slutresultatet är ett positivt och tydligt framsteg för människor i alla EU-länder.
.
(PT) Anledningen till att vi lade ner vår röst när det gäller betänkandet om de grundläggande rättigheterna i Europeiska unionen beror främst på att vi anser att betänkandet baseras på en federalistisk tanke, vilket klart och tydligt framgår genom att man följer rekommendationerna i betänkandet och förser Europeiska unionen med en författning. En författning där stadgan blir en faktor att räkna med, vilket vi helt motsätter oss.
Identifieringen av många av de rättigheter som skall skrivas in i stadgan (vilka för övrigt är inkluderade i Republiken Portugals författning) fick oss emellertid att bestämma oss för att inte rösta emot betänkandet, trots att vi menar att rättigheterna otvetydigt borde och bör kunna omfatta det sociala området, vilket det skulle göra genom ett godkännande av de ändringsförslag som lagts fram av GUE/NGL.
. (DA) Europeiska unionen vilar på grundläggande principer om frihet, demokrati och respekt för de mänskliga rättigheterna.
Om jag nu finner det betänkligt att föra in en ny lista över mänskliga rättigheter i EU-fördragen, beror det dels på de förvirrande signaler som man därigenom ger, dels på oro över att det kan innebära risker för befintliga och väl fungerande instrument.
En förklaring skulle enligt min uppfattning vara lämpligare.
Den europeiska konventionen om de mänskliga rättigheterna utgör ett utmärkt instrument för att skydda de mänskliga rättigheterna i Europa.
Den innebär ett hävdande av dessa rättigheter med stöd av domar som avkunnats av Europadomstolen för de mänskliga rättigheterna, som har utvecklat en stor sakkunskap på området och dessutom en omfattande praxis.
Den har dessutom den fördelen att den inte bara är begränsad till EU-området utan fungerar över nästan hela den europeiska kontinenten.
Samtidigt tar EG-domstolen i sin praxis hänsyn till de grundläggande nationella rättigheterna i medlemsstaterna.
Denna praxis skulle kunna påverkas, om EU själv skulle få sin egen lista över grundläggande mänskliga rättigheter.
Resolution (B5-0227/2000) av Jackson
Min grupp röstade för Jacksonresolutionen om strukturfonder i miljön eftersom vi tror på principen om att säkerställa ett effektivt genomförande av miljölagstiftningen - i det här fallet, direktivet om vilda fåglar och livsmiljöer.
Vi är dock förvånade över att ledamöter i den här kammaren röstade för det ursprungliga förslaget i punkt 7 om att stänga fonderna till några av de fattigaste områdena i EU.
Kommissionären sade mycket riktigt, i ett svar till debatten, att hon inte skulle sluta godkänna viktiga finansieringsprogram.
Ledamöter i utskottet för miljö kan tydligen inte känna till de onödiga förseningar som ett icke-godkännande av strukturfondsprogram skulle skapa, inte heller det nya budgetförfarande som skulle innebära inte bara förseningar utan en förlust av miljoner i fonder när det gäller Förenade kungariket till Merseyside, South Yorkshire, skotska högländerna och öarna, Nordirland, Cornwall och Isle of Wight.
Dessa är livsviktiga fonder för sysselsättningen och tillväxten.
Därför välkomnar jag det faktum att en majoritet av kammarens ledamöter röstade emot ett stopp för resurserna.
Kommissionären skulle i alla fall inte ha någon laglig behörighet att stoppa anslagen och därför är jag glad att det sunda förnuftet mot slutet av dagen har segrat i omröstningen.
- (DE) Det finns ingen lobbying för gemenskapens miljöskydd ens inom gemenskapsorganen, som det verkar.
Någon annan förklaring finns det inte till att kommissionen i går plötsligt vek sig och började tolka strukturfondsförordningen på ett nytt sätt.
Efter att kommissionen förra året verkligen kämpade och äntligen krävde att få in den förteckning över de områden djur- och växtarter och livsmiljöer som var skyddsvärda vilken borde ha inkommit flera år tidigare till det gemensamt beslutade projektet "Natura 2000", har man nu satt krokben för sig själv genom att acceptera att förteckningarna lämnas in i efterhand.
Detta hade inte varit nödvändigt, för förordningen täckte helt och hållet in kommissionens krav på att förteckningarna över djur- och växtarter och livsmiljöer skall lämnas in senast tillsammans med planeringen och lämnar i sig inte heller något spelrum för kommissionen på den punkten.
Strukturfondsförordningen - förra året enhälligt beslutad av samtliga medlemsstater - säger otvetydigt att förhandsbedömningen är en förutsättning för programmen och planeringsunderlagen som medlemsstaterna lägger fram för godkännande för kommissionen.
Strukturfondsförordningen säger vidare att en bedömning av miljösituationen hör till denna ex ante-utvärdering, särskilt på de områden som möjligen kan komma att påverkas av en strukturfondsintervention.
I enlighet med detta har kommissionen skyldighet att se till att man i underlagen underrättas om potentiella områden för det europeiska naturskyddet, innan man godkänner planerna.
Att lämna in förteckningen när projektplanerna redan har godkänts har varken något innehållsligt värde - eftersom naturskyddsområdena då förringas och anpassas till planerade investeringar (i stället för att naturskyddsområdena får utgöra ramen, vilket förordningen föreskriver) - eller något rättsligt värde eftersom det då givetvis uppstår precis det som kommissionen ville förhindra, nämligen att konflikter i planeringen drar med sig långvariga gräl.
Det är en illusion ifall kommissionen via artikel 39 tror sig kunna inhämta det som man inte krävde för förhandsbedömningen.
Hur kan en sådan kommission vara trovärdig i de europeiska medborgarnas ögon som inte är kapabel att driva igenom sina egna krav?
Kommissionen har genom att vika sig förlorat förtroendet bland många människor som ser en hållbar utveckling som en chans för kommande generation.
. (FR) De franska ledamöterna i gruppen UEN fäster stor vikt vid att det naturliga arvet bevaras, generellt, och ekologiskt känsliga områden, i synnerhet.
Vi är också angelägna om att bevara en miljö som vi har skyldighet att överlämna i oskadat skick till våra barn.
Det handlar där om en lovvärd och nödvändig ambition.
Likväl kan kommissionen, trogen sin natur och sina vanor, inte låta bli att ta tillfället i akt för att överösa sina medlemsstater och deras medborgare med nya direktiv och små petiga bestämmelser, ofta inte anpassade till lokala verkligheter.
Konsekvenserna av en sådan ökning blir bara att man mer och mer för varje dag lamslår de ekonomiska aktörerna och begränsar möjligheterna till företagsskapande.
Det var fallet till exempel med CTE som man avsåg att förvandla våra bönder till miljöfunktionärer, avlönade inte genom frukten av sina arbetsinsatser utan genom subventioner utbetalda för att kompensera deras underkastelse för Gosplan i Bryssel.
Redan då vägrade vi kategoriskt att knyta, såsom Jackson föreslår, utbetalningar från strukturfonderna med införlivandet av gemenskapslagstiftningen på miljöområdet av medlemsstaterna.
Det finns där en blandning av mycket farliga slag som skulle öppna vägen för en allmän praxis för ekonomisk utpressning, så mycket mer oacceptabel utpressning som pengar från strukturfonderna blir framför allt, behöver ­det påminnas, resultatet av bidragen som betalts in till gemenskapsbudgeten av medlemsstaterna.
Betänkande (A5-0060/2000) av Malmström
Herr talman! Jag vill i vilket fall som helst tacka parlamentet för stödet till hjälp till Mongoliet.
Jag hoppas att det leder till en mycket aktivare hållning från kommissionens sida, för den har jag hittills saknat.
Det får inte vara så att om ett land, som kanske inte har några råvaror, som på området mänskliga rättigheter gör relativt bra ifrån sig i regionen, som är litet och som ävenledes fortfarande är starkt agrart orienterat, kan kommissionen säga: det spelar ingen större roll för oss.
Det står inte i centrum för intresset, men trots detta är nöden mycket stor.
Parlamentet har sett och stött detta, och jag uppmanar kommissionen att ta ytterst seriöst på denna signal och ordna fram denna hjälp.
. (FR) Samtidigt som jag delar oron över vissa konkreta frågor i betänkandet som framför allt gäller kvinnors rättigheter röstar jag samtidigt för vissa ändringsförslag som leder till utveckling har vi inte för avsikt att stödja kravet från Europeiska unionen att överföra "respekten och främjandet av mänskliga rättigheter och grundläggande friheter... till grundläggande mål för (dess) utrikespolitik".
Inom själva Europeiska unionen kränks en av människans grundläggande rättigheter, den att kunna leva hyggligt av sitt arbete, för närmare tjugo miljoner kvinnor och män.
En bråkdel mer eller mindre viktig av invandrade arbetare, de, som betraktas som personer utan identitetshandlingar, utesluts från all rättsligt liv.
Och utanför finns flera av Europeiska unionens medlemsstater, däribland de mest mäktiga, som underhåller, beväpnar och finansierar avskyvärda diktaturer, bland annat i sina gamla kolonialvälden.
Och vad skall man säga om den yttring för respekten av de mänskliga rättigheterna som under flera veckor har bestått av bombningar av Kosovo och Serbien?
Under dessa villkor lägger vi ner vår röst för detta betänkande.
. (FR) I denna gemensamma diskussion om de mänskliga rättigheterna analyseras i det betänkande som det här gäller de instrument som unionen har till förfogande för att stärka dessa rättigheter i världen och deras konkreta tillämpning från 1 juni 1998 till 30 juni 1999.
Som ni vet baserar sig unionens internationella insatser för främjande och skydd av de mänskliga rättigheterna på flera instrument, antingen det gäller GUSP eller utvecklingssamarbetet.
Med genomförandet av Amsterdamfördraget blev unionen mer synlig på det internationella planet genom utnämningen av den höge representant för GUSP i Javier Solana.
Amsterdamfördraget har skapat respekt för de mänskliga rättigheterna, ett av de största målen för unionens gemensamma utrikes- och säkerhetspolitik.
Europeiska unionen förfogar över många instrument på det området.
Man inräknar således de gemensamma strategierna nya (instrument skapade efter Amsterdamfördraget, som syftar till att förstärka det generella sambandet mellan unionens insatser på det internationella planet), de gemensamma ståndpunkterna (som specificerar unionens inställning till en speciell fråga) samt de gemensamma åtgärderna (som gäller vissa speciella situationer och kräver omedelbara åtgärder, enligt modellen för humanitär hjälp).
Det finns likaså speciella och övergripande åtgärder i enlighet med ett bestämt politikområde.
Det gäller bland annat kampen mot dödsstraffet.
Till sist, klausulen "mänskliga rättigheter", som införlivats sedan 1990-talet i de flesta samarbets- och utvecklingsavtal med tredje land, gör det möjligt för unionen att använda påtryckningar för de mänskliga rättigheterna på de länder med vilka den har förbindelser.
Denna klausul förändrar inte den grundläggande karaktären i avtalen, men gör det möjligt att på ömse håll på nytt bekräfta gemensamma värderingar och principer som ett förhandsvillkor vid allt samarbete, vare sig det gäller ekonomiskt eller annat slag av samarbete.
Föredraganden bedömer emellertid att den aktuella europeiska politiken för de mänskliga rättigheterna är splittrad och bör ersättas med en gemensam konsekvent strategi som skall utmärkas av ett bättre samarbete mellan institutionerna.
Jag ansluter mig givetvis till den bedömningen.
Jag anser att genom initiativ som inrättandet av en samrådsgrupp bestående av företrädare för unionens institutioner, medlemsstaterna och sakkunniga på området mänskliga rättigheter - en grupp som skall ha som uppgift att diskutera strategiska aspekter på aktiviteter på detta området - skall det bli möjligt att öka sambandet och effektiviteten.
Med samma slag av idéer, utveckling av unionens egna mätinstrument för att mäta hur de mänskliga rättigheterna respekteras, utnämning av ett särskilt sändebud från Europaparlamentet för åsiktsfångar och utveckling av unionens egen hemsida på Internet för de mänskliga rättigheterna är förslag som förtjänar att behållas.
I betänkandet betonas likaså det faktum att ett systematiskt avskaffande av diskriminering där kvinnorna är offer bör prioriteras i Europeiska unionens strategi.
Jag vill villkorslöst stödja ett sådant krav!
- (EN) Europaparlamentets labourparti röstade emot ändringsförslag 7 eftersom vi inte anser att en hänvisning till det förmodade "Echelon-nätet" är passande i det här betänkandet.
Påståenden om att ett sådant "Echelon-nät" existerar grundar sig på hörsägen och indicier.
Dessutom är den demokratiska kontrollen av nationella underrättelsetjänster, i varje fall, i första hand en sak för de nationella parlamenten.
Förenade kungariket har ett av de mest effektiva systemen i världen för demokratisk kontroll, både politiskt och rättsligt, av sin underrättelsetjänst.
Den politiska kontrollen sker av ett utskott i underhuset som har full tillgång till dokumentation.
Dessutom är underrättelseverksamhet av tredje land, inbegripet Förenta staterna, som bedrivs i samarbete med den brittiska underrättelsetjänsten inom Förenade kungariket, även den föremål för samma demokratiska kontroll.
- (EN) De brittiska konservativa står i förgrunden bland dem som försöker förbättra de mänskliga rättigheterna i många delar av världen.
Det är mycket i Malmströmbetänkandet som vi kan stödja, men tyvärr finns det viktiga punkter som vi tycker är oacceptabla.
Vi delar till exempel inte entusiasmen för en EU-stadga för grundläggande rättigheter.
Vi är skeptiska mot krav på avsevärda ökningar med avseende på utgifter och byråkratisk verksamhet samt på den roll som EG-finansierade icke-statliga organisationer spelar.
Vi är oroliga för att det är minoritetsskillnader som stimuleras, med för liten tonvikt lagd på integration.
Vi är oroliga för att konceptet mänskliga rättigheter i förlängningen till exempel skall omfatta våld i hemmet, vilket dock är en sak som skall behandlas med andra rättsliga instrument.
Vi motsätter oss införandet av en hel rad nya kategorier som skulle vara berättigade för asyl, något som skulle öppna för missbruk.
Många av oss stöder inte avskaffandet av dödsstraffet i princip.
Vi är också misstänksamma mot förslag som medför ytterligare uppföranderegler för företag.
Vi uppskattar EU:s stöd för de mänskliga rättigheterna men vi anser att reglering av och lagstiftning om mänskliga rättigheter, liksom i så många områden som rör förhållandet mellan medborgarna och staten, är en sak för nationella myndigheter och vi välkomnar inte en utökning av EU:s inblandning i detta område.
Det är av dessa skäl som de brittiska konservativa röstat emot Malmströmbetänkandet.
Betänkande (A5-0050/2000) av Haarder
Herr talman! Jag hade velat rösta för Haarderbetänkandet, trots vissa avsnitt och vissa inlägg, däribland från talarstolen varifrån det framgår att det inte finns rättigheter för familjen och att om man beviljar speciella rättigheter skulle det vara en diskriminerande åtgärd, till och med rasistisk.
Anhängarna av denna teori borde komma överens.
Om det inte i sig finns egna rättigheter för familjen - såsom utskottet för kvinnors rättigheter har bestämt, mycket mot min vilja, - finns detta inte heller för de andra heterosexuella eller homosexuella grupperna och kapitlet "Livsstil och sociala relationer" passar inte i detta betänkande.
Jag har haft den stora lyckan att i mitt fall växa upp i en helt normal familj, bestående av en mamma och en pappa som inte var skilda, och jag anser fortfarande att den modellen för en lycklig och förenad familj är en av grundstenarna för vårt samhälle; den förtjänar fortfarande att erkännas och åtnjuta en privilegierad status, med all aktning för somliga, men resultatet av omröstningen om ändringsförslagen är sådant att jag när allt kommer omkring inte kunde rösta för detta betänkande, bland annat för att punkt 18 antogs.
Herr talman! Låt mig knyta an till kollegan Lulling.
Haarder har på ett förebildligt vis bemödat sig om att uppnå samstämmighet.
Därför har hans betänkande blivit mycket bättre än alla föregående betänkanden.
Dock har jag tillsammans med en stor del av min grupp röstat emot betänkandet eftersom det under punkterna 52-56 likafullt har fått ingå kontroversiella samhällspolitiska krav som visserligen får stöd av vänstern här i kammaren, men som inte har något med mänskliga rättigheter att göra.
Den tyska grundlagen ger särskilt skydd i författningen åt äktenskap och familj, och det har ingenting att göra med kränkning av de mänskliga rättigheterna.
Tvärtom är det en garanti för de mänskliga rättigheterna.
Äktenskap och familj är basen för de mänskliga rättigheterna liksom rätten till liv.
Därför anser jag att man borde ha utelämnat dessa punkter i betänkandet om de mänskliga rättigheterna.
Då hade detta betänkande om de mänskliga rättigheterna fått enhälligt stöd här i kammaren, eftersom kollegan Haarders arbete i övrigt har varit förebildligt.
Herr talman! Jag ville bara göra ett förtydligande till Pirker och påpeka att jag har röstat för punkt 42 i Haarders betänkande trots att den innehåller en felaktighet i och med att Österrike nämns i samband med rörelsefriheten.
Genom ett beslut fattat av nationalrådets centralkommitté har detta enhälligt antagit förslaget om att i enlighet med paragraf 2 i lagen av den 3 april 1919 den 26 mars 1996 göra ett förbundsregeringsbeslut av centralkommitténs överenskommelse och betrakta Felix Habsburg-Lothringens och Karl Ludwig Habsburg-Lothringens abdikering som tillräckligt för att inget skall stå i vägen för utfärdandet av pass som är giltiga även för inresa i Österrike.
Därför kan jag meddela att såväl Felix Habsburg-Lothringen som Karl Ludwig Habsburg-Lothringen äger giltigt pass utan några som helst inskränkningar.
Ingen av dem undertecknade den förklaring om avsägelse som österrikiska författningstjänsten kräver i och med att de distanserar sig från furstehuset Habsburg, utan har i sin passansökan endast skrivit ner den formulering som lyder som följer: "För att undvika missförstånd skall i sammanhanget nämnas att jag, sökanden, varken har ifrågasatt, och heller inte ifrågasätter, Österrikes republikanska statsskick eller någonsin övervägt att ställa några som helst maktanspråk."
Uppmaningen till Österrike att göra något gällande rörelsefriheten saknar därför all grund.
. (FR) Europaparlamentet har genom att anta Haarderbetänkandet om de mänskliga rättigheterna i Europeiska unionen just gjort en omsvängning som den har alltför stor vana att göra, så det måste ligga i dess natur.
Bland annat begärs lika rättigheter av alla slag för homosexuella par och traditionella familjer och en sänkning av minimiåldern för samtycke till homosexuella förbindelser.
Jag vill bara påminna om att enligt Allmänna förklaringen om de mänskliga rättigheterna (artikel 16) är "familjen det naturliga och grundläggande elementet i samhället och har rätt till skydd från samhället och staten".
Familj definieras i samma artikel som äktenskapet mellan en man och en kvinna.
Det internationella fördraget om ekonomiska, sociala och kulturella rättigheter understryker samma tanke och i artikel 10 konstateras, att: "så stort skydd och stöd som möjligt skall ges till familjen, som är det naturliga och grundläggande elementet i samhället".
Om den traditionella familjen har rätt till denna omsorg från myndigheter, är det för att den tillhandahåller en tjänst som inte kan prissättas: nya generationer, bevarandet av samhället, uppfostring av barn och överföring av normer.
Genom denna tjänst är det berättigat gott och väl att familjen åtnjuter speciella fördelar som bara den är förbehållen.
Genom att ignorera denna ursprungliga lag speglar betänkandet Haarder att på denna punkt liksom på många andra slår de europeiska mekanismerna inte bara mot nationerna utan även mot själva samhället.
. (DA) Vi stöder betänkandets generella uppmaningar till medlemsstaterna om att leva upp till de internationella konventionerna om mänskliga rättigheter.
Vi delar också de farhågor som nämns i betänkandet i fråga om situationen i vissa länder när det gäller rättigheterna för asylsökande, minoriteter, kvinnor, barn m.fl.
Däremot motsätter vi oss att det årliga betänkandet om de mänskliga rättigheterna används för att främja ytterligare integration i EU.
Vi stöder inte de institutionella nyordningar som föreslås i betänkandet, bl.a. att EU skall fastställa en gemensam rättslig ram och en gemensam flykting- och asylpolitik.
Vi anser att problemen för de mänskliga rättigheterna skall bekämpas på det lokala planet och genom de internationella institutioner och fora för mänskliga rättigheter som redan finns och har inrättats i detta syfte, t.ex. FN och Europarådet.
Vi stöder heller inte tanken att EU skall utarbeta en ny EU-stadga om grundläggande rättigheter med juridiskt bindande kraft, eftersom vi anser att en sådan stadga kommer att skapa konflikter i förhållande till den europeiska konventionen om mänskliga rättigheter.
En EU-stadga om grundläggande rättigheter kommer inte i sig själv att bidra till en förbättring av den mänskliga situationen, varken på europeisk eller på internationell nivå.
Vi har emellertid valt att rösta för betänkandet trots ovanstående synpunkter, eftersom vi anser att det är ytterst viktigt att kämpa för att de mänskliga rättigheterna förbättras i Europa.
. (FR) Jag bugar mig för det arbete som utskottet för utrikesfrågor, mänskliga rättigheter, gemensam säkerhet och försvarspolitik har utfört om den årliga rapporten om de mänskliga rättigheterna för den del som gäller Europeiska unionen.
Detta betänkande ersätter, vill jag påminna om, det traditionella memorandum om unionens verksamhet på detta område som hittills rådet varje år överlämnade till Europaparlamentet för att informera det sistnämnda om unionens åtgärder på området mänskliga rättigheter i världen under det föregående året.
Syftet med dokumentet är att förklara unionens motiv, liksom de institutionella strukturer och instrument som den förfogar över för att genomföra en aktiv politik för respekt för de mänskliga rättigheterna.
Mer specifikt, i betänkandet anges att nya bestämmelser skapats genom Amsterdamfördraget på området mänskliga rättigheter för att förstärka grunden för unionens åtgärder på det området, bland annat inom ramen för GUSP.
Vi bör utforska dessa nya möjligheter.
Genom fördraget har följaktligen i princip respekten för de grundläggande rättigheterna grundlagts som de garanteras genom Europarådets Europeiska konventionen angående skydd för de mänskliga rättigheterna och de grundläggande friheterna.
Unionen "grundar" således sina åtgärder på principen om demokrati, respekt för de mänskliga rättigheterna och grundläggande friheterna.
Med utvidgningen har Europeiska unionen tydligt tillkännagett att alla kandidatländer, som ett grundkrav för anslutning, måste respektera demokratin, lagen, de mänskliga rättigheterna och minoriteterna.Vårt Europaparlament är en viktig aktör för konceptet och förverkligandet av unionens politik som rör frågor om de mänskliga rättigheterna.
Våra befogenheter har efterhand utvidgats till en punkt där parlamentet har blivit ett diskussionsforum för de mänskliga rättigheterna, ett erkänt forum som vår debatt i dag bevisar!
Det betänkande som vi diskuterar påminner oss om att även om Europeiska unionen ämnar exportera sin modell till tredje land saknas inte brister i själva situationen.
Således nämndes elva medlemsstater av femton i rapporten av Amnesty International för 1999, där man anklagar dem för mer eller mindre allvarliga kränkningar av mänskliga rättigheter.
Föredraganden framför utöver kritik konkreta förslag som jag stöder, till exempel utvidgning av rösträtt och valbarhet till kommunala och europeiska val för alla icke medborgare i en EU-medlemsstat, som har vistats på landets territorium i mer än fem år.
Det finns andra förslag som gäller förbättrad asylrätt som jag anser vara mycket intressanta och som bör förverkligas skyndsamt.
Vad gäller situationen i kandidatländerna återstår mycket utvecklingsarbete att genomföra, bland annat avseende respekt för minoriteternas rättigheter.
Europaparlamentet bör därför fortsätta att vara vaksam.
- (EN) Angående förklaringen i ändringsförslag 32 av Rack, Schleicher, Cederschiöld och Méndez de Vigo för PPE-DE-gruppen i betänkandet av Duff och Voggenhuber om en EU-stadga för grundläggande rättigheter, ifrågasätter vår grupp om det, under nuvarande förhållanden, unionen fortfarande behöver ingå i Europeiska konventionen om skydd för de mänskliga rättigheterna och de grundläggande friheterna.
Det är en fråga som behöver analyseras djupare.
Överlappning och konflikter mellan EG-domstolen och Europadomstolen bör i alla fall undvikas.
- (EN) Jag tycker att det här är ett bra betänkande som förtjänar att stödjas.
Det uppstår dock problem i samband med detaljerna i punkterna 52, 53, 54 och 56.
Jag röstade för de här punkterna eftersom jag instämmer i föredragandens målsättningar.
Jag skulle emellertid vilja försäkra mig om att mitt röstande inte missförstås.
När det gäller punkt 52 så stöder jag rätten till personligt samvete.
I samband med den här principen vill jag dock göra det absolut klart att detta på intet sätt innebär att jag personligen är för abort.
När det gäller punkterna 53, 54 och 56 motsätter jag mig diskriminering på grund av sexuell läggning.
Jag skulle dock vilja inlägga några protester.
För det första så stöder jag inte homosexuella pars rätt till adoption.
För det andra stöder jag inte att åldern för samtycke till sexuellt umgänge skall sänkas under 18 år.
Med dessa förtydliganden förda till protokollet kan jag med glädje rösta för Haarders betänkande.
- (EN) På det hela taget är det här ett utmärkt betänkande, med undantag för punkterna 52 till 56.
Den delen är dåligt utarbetad och mångtydig.
I den delen behandlas frågor som absolut hör till varje enskild medlemsstats behörighet och så bör det förbli.
. (FR) Jag måste buga mig för kvaliteten i betänkandet om respekt för de mänskliga rättigheterna i Europeiska unionen av vår kollega Haarder.
Jag ansluter mig till den generella filosofin i texten, som syftar till att stärka den europeiska politiken i frågor som gäller medborgerliga rättigheter, men också ekonomiska, sociala och kulturella frågor för bofasta i unionen.
Jag önskar ändå uppmärksamma mina kollegor på två framställningar som görs i betänkandet och som jag tycker verkar tvivelaktiga.
Punkt 19 i betänkandet, om skydd av nationella minoriteter, liksom punkt 20, om ratificering av stadgan om regionala språk och minoritetsspråk, väcker verkliga frågetecken.
Visserligen förstår vi väl tanken bakom föredragandens påpekande om skydd av nationella minoriteter: hon ger en kraftig signal till vissa kandidatländer, i synnerhet dem i Östeuropa, där alla medborgare inte omfattas av de grundläggande rättigheterna.
Parlamentet fördömer skarpt kränkningar av de grundläggande friheterna överallt i Europa, och i betänkandet Haarder påpekas detta kraftfullt.
Vi beklagar likväl att man hänsyftar på rättigheter för "nationella minoriteter", ett uttryck som täcker ett begrepp som är mycket mer begränsat än det allmänna för "mänskliga rättigheter".
Dessutom försvarar vi idén om en odelbar politisk gemenskap, inom vilken tillhörigheterna inte är gömda men "hållna på avstånd?".
Republiken kan inte erkänna "minoriteter" eller "specifika" gemenskaper: i dess ögon existerar endast medborgare som är självständiga, fria och med lika rättigheter.
Vår övertygelse leder oss likaså till att uttrycka djup betänksamhet om punkt 20 i betänkandet som hänsyftar till stadgan om regionala språk och minoritetsspråk.
Var och en har rätt att använda ett eller flera språk enligt eget önskemål, förutom språket i republiken, och var och en har rätt att lära sig dem i skolan.
I varje fall handlar det nog om ett val och inte om en skyldighet.
Stadgan är alltför otydlig i det avseendet, vilket riskerar att gynna utvecklingen av regionala gruppbildningar som kan hota republikens enhetlighet men även på sikt samhörigheten i unionen.
Jag röstar dock för betänkandet av Haarder för textens kvalitet och filosofi.
- (EN) Vi har naturligtvis inga invändningar mot att ett betänkande om mänskliga rättigheter läggs fram för Europaparlamentet.
Alla medlemsstater i Europeiska unionen har dock undertecknat Europeisk konventionen om mänskliga rättigheter och alla medborgare kan därför (även om det är indirekt) ta upp kränkningar av dessa mänskliga rättigheter inför en skiljedomstol. Det som bekymrar oss är att det här betänkandet går långt över de viktiga principer som omfattas av Förenta nationerna och Europadomstolen för mänskliga rättigheter.
Det är inte det här parlamentets huvudfunktion att utarbeta omfattande och kontroversiella tillägg till befintlig lagstiftning och skapa extra kanaler för upprättelse under antagande att dessa automatiskt är godtagbara bara för att de har föreslagits.
Vi vill alla att nationella och europeiska lagstiftare i första hand tänker på de mänskliga rättigheterna.
I de flesta fall så gör de det.
Vi behöver inte det här betänkandet för att påminna oss om dem och inte heller för att försöka få dagordningen att omfatta områden som lär skapa kontroverser och som lär få motsatta resultat i stället för att upprätthålla de mänskliga rättigheter som redan fastställts.
. (EL) Ännu en gång kan man tydligt se EU:s hyckleri när det gäller respekten för de mänskliga rättigheterna både inom unionen och i internationella sammanhang där dessa frågor aktualiseras.
Jag är särskilt orolig över förslagen att man skall ta större hänsyn till dessa frågor i EU:s utrikespolitik, naturligtvis inte därför att jag underskattar betydelsen av att skydda de mänskliga rättigheterna, utan därför att erfarenheten visar att argumenten om mänskliga rättigheter används på ett selektivt sätt.
EU blundar för situationer med grova kränkningar av de mänskliga rättigheterna till förmån för sina imperialistiska intressen.
Ett flagrant exempel är EU:s inställning till den turkiska regimen.
På andra håll utnyttjas den känsliga frågan om mänskliga rättigheter som förevändning för intervention, t.o.m. med militära medel, för att genomdriva konkreta politiska målsättningar.
Fortfarande pågår ett angrepp mot Kosovo under förevändningen att de mänskliga rättigheterna kränks, och man framför krav till Jugoslaviens lagliga regering. Detta är ett typiskt exempel på hur man upphöjer interventionen till en princip inom den internationella rätten, vilken står i strid med principen om nationell suveränitet och nationellt oberoende.
Den politik som EU och dess medlemsländer bedriver inom unionen innebär i praktiken att man ringaktar en rad mänskliga rättigheter och förvandlar dem till tomma ord.
Resultaten av denna politik syns redan i det växande stödet för extrema fascistiska krafter och rasistiska idéer, vilket inte bara gäller Österrike.
Rapporten om bekämpningen av rasismen visar således att man inte dragit de nödvändiga slutsatserna.
Vi kritiserar alltså EU:s försök att utnyttja de mänskliga rättigheterna som förevändning för att förstärka unionens antifolkliga och antidemokratiska karaktär genom nya åtgärder som går ut över folken.
Vi uppmanar folken att vara vaksamma och att inte tillåta att deras rättigheter kränks av de självutnämnda "räddarna" utan i stället genom sin kamp framtvinga lösningar som garanterar och främjar de mänskliga rättigheterna.
Av alla dessa skäl kommer KKE:s tre europaparlamentariker att avstå från omröstningen.
. (FR) Jag skulle vilja dra en parallell mellan betänkandena Ludford, Haarder och det av Duff och Voggenhuber.
Europaparlamentet har för avsikt att delta i utarbetandet av en europeisk stadga om grundläggande rättigheter.
Varför inte?
Ändå är det svårt att förstå vad denna extra text skall kunna tillföra kampen för de mänskliga rättigheterna, om inte annat än litet mera av juridisk förvirring.
Och framför allt, vad skall man tro att kammaren inbillar sig om dessa rättigheter?
Vid läsning av betänkandena av Ludford och Haarder, kan man göra en första gissning: förslag om ett ytterst frisinnat samhälle, grundat på rättigheter utan skyldigheter, på frihet utan ansvar.
Frihet kan man inte utfärda dekret om.
Men gemenskapskonstruktionen verkar inte medveten om denna realitet: den vill inte bara bringa lycka till folket av intet, genom att bortse från deras olikheter och önskningar, utan dessutom upprätta ett samhälle utan principer, utan att särskilja mellan vad man får göra eller inte göra, ett samhälle anhängare till hedonism eller dödskultur.
Människan kan inte uppfattas som ett väsen oberoende av dem som finns runt omkring och som månar om dess direkta välbefinnande.
Javisst, hon har rättigheter, däribland framför allt den som paradoxalt oftast nekas, rätten till livet, som måste försvaras och främjas; men ni verkar ha glömt att människan har behov som är fastslagna genom nödvändiga objektiva gränser för allt liv i samhället.
Människan har inte bara behov som ger den möjlighet att leva utan också och i synnerhet, existensberättigande.
En ytterligare stadga, även om den är europeisk, skall utan tvivel inte uppfylla detta.
. (NL) Vi har givit Haarderbetänkandet vårt stöd, men önskar göra följande kommentarer om punkterna 19 och 20 i förslaget till betänkande.
Punkt 19 avser uppmaningen till Belgien att underteckna stadgan för nationella minoritetsgrupper.
Det är inte så att Flandern vägrar att Belgien ratificerar denna stadga för nationella minoriteter, men det måste då vara på villkoret att det föreskrivs att den inte är tillämplig på det belgiska konstitutionella sammanhanget.
I den belgiska federationen är delstaterna jämlika i enlighet med reglerna i grundlagen.
Ingen av dem utgör en egentlig minoritet.
Eftersom stadgan inte ger någon tydlig definition av nationell minoritet anser Flandern att den inte är tillämplig i randområdet: för Flandern kan termen "nationell minoritet" i en sådan kontext endast syfta på en minoritet som sedan århundraden är etablerad på ett visst territorium, medan de franskspråkiga i randområdet där inte är annat än ditflyttade sedan ett trettiotal år tillbaka och har vägrat att låta sig integreras, vilket man normalt kan förvänta sig (jfr den flamländska immigrationen till Vallonien och deras perfekt integrerade ättlingar).
Dessutom förfogar de franskspråkiga i randområdet vad språkmöjligheterna beträffar över ett skydd som verkliga minoriteter ofta kan se sig i månen efter.
Den som således försöker att rucka på situationen i randområdet runt Bryssel rubbar underförstått jämvikten i den belgiska lagstiftningen och visar återigen prov på brist på detaljkunskap i fråga om vårt federala system, vilket måste leda till slutsatsen att man skulle klara sig bättre som separata medlemsstater Flandern och Vallonien än som federal medlemsstat Belgien.
Franskspråkiga belgiska ledamöter av Europaparlamentet kommer kanske att återigen missbruka denna omröstning för interna belgiska politiska spel.
Det vill vi inte delta i, och vi tar klart avstånd från det.
Vi beklagar för övrigt att en och samma text har tagits med i punkt 5 i Ludfordbetänkandet om rasism och främlingsfientlighet.
Ur samma synvinkel hävdar Flandern att stadgan för minoritetsspråk, som omnämns i punkt 20 i Haarderbetänkandet, inte gäller för situationen för franskan i randområdet, men däremot för t.ex. limburgdialekten (i Nederländerna erkänd genom tillämpning av denna konvention) och Arles-tyskan i provinsen Luxemburg.
.
(IT) Vi känner verkligen avsky när vi i ett årligt betänkande från Europaparlamentet, i fråga om ett så känsligt och trängande ämne som skyddet av mänskliga rättigheter, läser punkter där man föreslår att "inte sätta dem som utnyttjar minderåriga i fängelse utom som en absolut sista utväg", och sedan man ber medlemsstaterna att "sänka den ålder då samtycke till homosexuellt umgänge äger giltighet". Detta säger jag bortsett från bifallna eller avslagna ändringsförslag och borttagna eller ändrade punkter.
Vi bör kämpa mot pornografi, mot den alltför utbredda pedofilin, mot handel med män och kvinnor, mot sexturismen som alltid är till skada för minderåriga.
Vi bör kämpa mot diskriminering och våld, också psykologiskt, i arbetet, i informationen, i politiken och i familjen, som åter ställs i debattens centrum i en tid då barnen håller på att förvandlas till ett redskap för att tillfredsställa egoismen hos den som har förlorat alla andra värden och söker tillfredsställa sitt ego och sitt habegär genom ett "tekniskt" moderskap eller faderskap.
Vi är beklämda när vi tillbakavisar en resolution vars positiva punkter förstörs av de villfarelser som vi har påvisat och bekymrade när vi sänder en larmsignal: "Denna väg som ni har slagit in på kommer att förstöra Europeiska unionen och föra den bort ifrån vad en förkrossande majoritet av medborgarna anser."
. (FR) Jag önskar förklara skälen till min röst mot det årliga betänkandet om respekt för de mänskliga rättigheterna i Europeiska unionen.
Två av bestämmelserna i denna text uppmanar ett visst antal länder, däribland Frankrike, att skyndsamt ratificera Europeiska ramkonventionen för skydd av nationella minoriteter och Europeiska stadgan om regionala språk och minoritetsspråk.
Före allt annat måste jag rätta till ett missförstånd som fläckar all debatt om regionala språk: det handlar inte alls om att förbjuda var och en att tala, undervisa eller främja ett minoritetsspråk eller ett regionalt språk, vilket det än är.
Eftersom inlärning och praktik av ett språk är ett personligt val är jag för min del positivt inställd till alla åtgärder för att bevara och föra vidare dessa språk, som utgör en del av nationernas kulturella arv.
Jag har uttalat mig emot detta betänkande eftersom den rakt igenom med uppmaning om ratificering av den Europeiska ramkonventionen för skydd av nationella minoriteter och Europeiska stadgan om regionala språk och minoritetsspråk som tidigare nämnts är syftet med Haarders betänkande att föra fram en uppfattning om att den europeiska konstruktionen vilar på en vision om att allt hör till gemenskapens områden, vilket jag inte kan stödja.
Enligt detta koncept förfogar individen över särskilda rättigheter beroende på sin tillhörighet till en territoriell, etnisk eller religiös enhet och gemenskapen utgör en ofrånkomlig medlare mellan individen och den rätt som den kräver.
Men om erkännandet av gemenskapen vid första anblicken kan uppfattas som en faktor för ökad integration av minoriteter, utgör den tvärtom i realiteten en stark kraft för segregering och social tillbakagång (tänk på situationen för unga turkiska eller nordafrikanska flickor, utestängda från den välgörande frigörelse i umgänget i skolmiljön, avvisade till kvinnans föråldrade status).
Om erkännandet av en gemenskapernas särskilda stadga på samma sätt tycks skydda de svagaste och de mest utarmade, skapar den i stället en social skiljevägg, vilket den triumferande liberalismen utnyttjar.
Dessutom, om det är sant att utvidgningen av Europeiska unionen tvingar oss att ta hänsyn till de speciella levnadsvillkoren för vissa nationella minoriteter, kvarstår det faktum att gemenskapens lösning inte på minsta sätt utgör en framtidsmöjlighet för en hotad eller förtryckt befolkning.
Tvärtom de nyaste händelserna har visat hur mycket en intensifiering av gemenskapstanken kan bli en utlösande faktor för återuppdykandet av etniska, tusenåriga tvister som för med sig brodermördarkamper.
Mot denna uppfattning föredrar jag visionen av universell karaktär om ett republikanskt Europa där varje individ är helt, i sig själv, en individ som aktivt bevakar sina rättigheter och friheter.
Jag föredrar ett Europa som ger en chans till integration till alla dem som stöder dess gemensamma normer, antingen de gör anspråk på tillhörighet till en religion eller inte utövar någon, antingen de talar sina förfäders språk eller de har valt att gå utöver sina rötter.
Detta Europa säkrar företräde för en princip som saknas i betänkandet Haarder, principen om konfessionsfrihet, som innehåller och sammansmälter alla andra friheter: rätt till privatliv, samvets- och religionsfrihet, yttrandefrihet och föreningsfrihet.
Republiken Europa återstår att bygga: låt oss hoppas att stadgan om grundläggande rättigheter, som just nu utarbetas, utgör det första dokumentet och hörnstenen i ett sådant Europa.
Samma skäl ledde till att jag avstod från att rösta om betänkandet om kampen mot rasism och främlingsfientlighet i Europeiska unionen.
.
Det är inte förenligt med subsidiaritetsprincipen och närhetsprincipen att de 626 ledamöterna av Europaparlamentet skall uttala vilken familjesyn och familjelagstiftning som de 15 medlemsländerna och de tolv kandidatländernas nationella parlament skall komma fram till.
I högtidliga tal och anföranden, som denna vecka i detta parlament av ordförandelandet Portugals premiärminister, framhålls gång efter gång rikedomen i Europas olika kulturer, traditioner, språk och nationella identiteter.
Att då uttala sig för att frågan om familjens, och därmed även indirekt om barnens, rättsliga ställning skall likriktas inom hela Europa, som sker i denna resolutions punkter 53 och 54, utgör ett grundläggande brott mot den nationella lagstiftningsrätten och EU:s egen subsidiarietsprincip, som den är formulerad i fördragen från Maastricht och Amsterdam.
I egenskap av svenska kristdemokrater kommer vi självfallet att fortsätta vårt arbete i Sveriges riksdag till förmån för en grundläggande ställning för familjen och äktenskapet mellan man och kvinna, i syfte att göra vårt lands lagstiftning mer familje- och barnvänlig, och utifrån en aktiv vilja att stödja stabila och långvariga föräldrarelationer till förmån för barnens behov av trygghet, omsorg och normöverföring.
. (FR) Det årliga betänkandet om respekt för de mänskliga rättigheterna i Europeiska unionen är vanligtvis tillfället för politiskt riktiga men ganska hemska överdrifter.
Anhängarna av den liberala ideologin förlorar aldrig tillfället göra upp en förteckning över krav, alla lika befängda, allt hänsynsfullt presenterat i fina ord.
Kanske är det så själva som man vill ha det i förfarandet.
Årgången 2000 undgår tyvärr inte denna märkliga tradition.
Från rösträtten för medborgare utanför gemenskapen i kommunala och europeiska val till standardisering av förfarandet för asylrätt på unionens territorium och rakt igenom frågan om "lika rättigheter mellan homosexuella par och den traditionella familjen", inget glömdes, med som extraförmån, den eviga önskan att plocka på sig nya befogenheter till gagn för Bryssel.
I egenskap av ledamot av utskottet för kvinnors rättigheter skall jag nöja mig med att kräva jämställdhet mellan män och kvinnor å ena sidan och för familjen å andra sidan.
Om diskrimineringen mellan män och kvinnor, exempelvis löneskillnader, består är det oacceptabelt att man ställer män och kvinnor som motsats, något som alltför ofta vissa feministiska organisationer gör, skulle vara ofruktbart och farligt för de sociala gruppernas samhörighet.
Följaktligen förkastar vi kategoriskt all politik för kvotering och positiv diskriminering, banala idéer i politiskt korrekta debatter.
En sådan politik skulle i själva verket spegla, som vi fick tillfälle att framföra i Bryssel den 1 mars i år, ett djupt förakt för kvinnor: det är inte genom ett robotartat spel om en obetydlig kvotering som en kvinna skall tillträda politiska eller administrativa ämbeten, utan genom att man erkänner hennes meriter och kompetens.
Kvinnan har en särskild roll att spela i samhället: familjerollen, viktig för födandet av nya generationer som är absolut nödvändiga för samhällets överlevnad, rollen som uppfostrare av unga generationer, ekonomisk roll, såväl som husmor men även inom familjeföretag (företag, affärer, små och medelstora företag).
Denna roll är under alltför lång tid undervärderad men har en mycket viktig betydelse.
Detta innebär å ena sidan att ge en solid status till kvinnor som är gifta med egenföretagare och som deltar i familjeföretaget, å andra sidan att erkänna husmoderns ekonomiska och sociala roll.
Detta leder till slut till att kvinnan ges möjlighet att förena familjeliv och yrkesliv, att ge var och en möjlighet att göra ett verkligt val: hur många kvinnor som är tvungna till uppoffringar på grund av ekonomiska villkor har bara två barn, trots att de skulle önska ett tredje?
Hur många är tvungna att ägna mer tid åt yrkeslivet än de skulle önska?
En sådan politik skulle kräva att man satsar allt på familjen.
Men familjen får i detta betänkande utstå en regelrätt attack som är lika farlig.
I den krävs "lika rättigheter mellan homosexuella par och traditionella familjer" medan man glömmer familjens viktiga roll för samhällsgruppernas samhörighet.
Så att man inte missförstår: var och en lever det privatliv som man önskar, det skall inte kunna vara fråga om sängkammarpolis.
De homosexuella paren i sig är dock till ingen nytta för samhället, de är improduktiva och kan bara generera improduktivitet i samhället; samhället behöver således inte erkänna dem och bevilja dem rättigheter: det bör ignorera dem.
Familjen å andra sidan är basgemenskapen i samhället och säkerställer dess stabilitet.
Dess allmännytta är att skapa en miljö som är så stabil som möjligt för nya generationer, deras fostran och följaktligen för mänsklighetens beständighet.
Med hjälp av en hel del europeiska resolutioner, förbereder somliga med press från kravgrupper redan ett erkännande av rätten för homosexuella par att adoptera barn.
Tänk er vilken psykisk utveckling barn skulle få med två pappor och ingen mamma eller två mammor men ingen far?
Ett barn behöver för sin utveckling en pappa och en mamma och en stabil familjemiljö.
Inför kunskapen om döden har vi skyldighet att vittna om kunskapen om livet.
Vi har en hög tanke om värdighet hos människan, hos alla människor, utan diskriminering, från befruktningen till den naturliga döden.
Detta kräver att människan lämnar den materialistiska och individualistiska visionen och betänker det i varje varelse finns en okränkbar del, grunden för dess värdighet.
Bara på detta villkor kan vi med kraft och sammanhållning förbjuda mänsklig kloning eller de diskrimineringar som sker på grund av genetiskt arv, diskrimineringar där alltför ofta offren, i bästa syftes namn, är de med kromosomrubbningar.
Det är bara till det priset som vi kan bryta det oacceptabla hyckleriet, som gör det möjligt för oss att samtala i lugn och ro om mänskliga rättigheter medan vi tar avstånd från ett ekonomiskt och kommersiellt system som i doktrinens namn för frihandel, uppmuntrar till utnyttjande av barn i otaliga länder i tredje världen.
På så sätt kan vi frigöra oss från en politik för minoriteter, arv om individualistiska åsikter som hotar samhällsfreden, om en ideologi för minoriteter, nya uttryck för klasskampen som inte tar hänsyn till den starka mänskliga familjeenheten utan i stället vill upprätta konstlade uppdelningar grundade på rastillhörighet, sexuella vanor, ålder eller etnisk grupp och för var och en bland dem kräva särskilda rättigheter.
Människan är varken ett försäkringskassenummer eller en bricka i det sociala eller ekonomiska spelet som kan manipuleras enligt önskan eller kan kastas efter användning.
Det gäller mer än detta: varje människa är ett okränkbart väsen.
. (NL) Europaparlamentarikerna Anne Van Lancker och Kathleen Van Brempt från socialistpartiet har avstått från att rösta vid omröstningen om punkterna 19 och 20 i resolutionen om respekten för de mänskliga rättigheterna inom Europeiska unionen, där Belgien uppmanas att underteckna 1995 års europeiska ramkonvention om skydd för nationella minoritetsgrupper och den europeiska stadgan om skydd för regionala språk och minoritetsspråk från 1998.
"Vi skriver helt och fullt under på de internationella konventionerna till skydd för minoritetsgrupper och minoritetsspråk.
Vi kan dock inte tolerera att sådana internationella konventioner missbrukas av vissa grupper i Belgien för att rubba språklagstiftningen, vilken garanterar att de tre språkgemenskaperna skall kunna leva tillsammans på ett fördragsamt sätt."
Jag förklarar röstförklaringarna avslutade.
(Sammanträdet avbröts kl. 14.11 och återupptogs kl. 15.00.)
DEBATT OM AKTUELLA OCH BRÅDSKANDE FRÅGOR
Nästa punkt på föredragningslistan är den aktuella och brådskande debatten om frågor av större vikt.
Västsahara
Nästa punkt på föredragningslistan är debatt om följande resolutionsförslag:
B5-0246/2000 av González Álvarez med flera för gruppen Europeiska enade vänstern/Nordisk grön vänster;
B5-0253/2000 av Sánchez García med flera för Europeiska liberala, demokratiska och reformistiska partiets grupp;
B5-0262/2000 av Carnero González med flera för Europeiska socialdemokratiska partiets grupp;
B5-0272/2000 av Schröder med flera för Gruppen De gröna/ Europeiska fria alliansen;
B5-0278/2000 av Salafranca Sánchez Neyra med flera för Europeiska folkpartiets grupp (kristdemokrater) och Europademokrater
rörande Västsahara.
Herr talman!
Vi har under många år från parlamentets sida begärt, för det första, att Förenta nationernas resolutioner skall efterlevas; för det andra, att Europeiska unionen, det vill säga kommissionen och rådet, i större omfattning skall engageras i lösningen av problemet i Sahara; för det tredje, att även om vi kommer att rösta för resolutionen - som jag anser är en bra och samstämmig resolution där man än en gång begär det uppenbara - skulle jag ha formulerat vissa punkter annorlunda.
Jag tänker då på påståendet om att båda parterna, Marocko och Sahara, måste anstränga sig lika mycket för att lösa konflikten.
Vi anser att man skall ställa större krav på att Marocko lägger hela sin politiska kraft på att lösa konflikten, för det sahariska folket har gett oräkneliga bevis på att de vill lösa den en gång för alla.
De har frigett fångar och accepterat det som Förenta nationerna har sagt om eventuella elektorer; det vill säga att det är Marockos regering som har ställt hinder i vägen för en lösning av konflikten.
Det senaste hindret som har skjutit upp folkomröstningen till en okänd framtid har varit 76 000 överklaganden till Förenta nationerna från eventuella väljare i folkomröstningen om Sahara.
Om man fortsätter att ställa hinder i vägen, kan vi bli ansvariga för att det leder till en ännu allvarligare konflikt.
Det finns de som blir upprörda över att det sahariska folket än en gång säger att de eventuellt kommer att återuppta vapnen, om de inte får något alternativ.
Jag blir inte upprörd längre.
Jag kan förstå det; för det är en lösning som säkert ingen önskar, men det är den vi tvingar dem till.
Herr talman, Europeiska unionen - och alltså även parlamentet - måste bemöda sig om att undvika en ny konflikt i ett område som redan i sig är ganska konfliktfyllt.
Vi vill inte att Sahara förvandlas till ett nytt Östtimor, herr talman.
Herr talman, mina damer och herrar! Det finns omständigheter som gör att Sahara är en högst aktuell fråga och som är relevanta här i eftermiddag.
Den första är den brådskande resolutionen från Förenta nationernas säkerhetsråd av den 29 februari, där man kom överens om att förlänga mandatet för Minurso (FN:s mission för folkomröstningen i Västsahara) till slutet av maj månad.
Det andra är den akuta livsmedelsbristen bland de sahariska flyktingarna i ökenlägren.
De allvarliga incidenter bör nämnas som på senare tid har uppstått i de ockuperade områdena i Sahara, där demonstrationer för en folkomröstning har lett till repressalier från de marockanska myndigheternas sida.
Nämnas bör även att delegationen för förbindelserna med Maghrebländerna och Arabiska Maghrebunionen kommer att besöka Marocko nästa vecka samt den marockanska kungens positiva inställning till att Europaparlamentet för första gången besöker Saharaområdet.
Det instabila läge som kan uppstå i detta område på den afrikanska kontinenten kan påverka vissa av gemenskapens yttersta randområden, som till exempel min region Kanarieöarna, och vi är många medborgare som vill se en fredlig lösning på konflikten i Sahara och att det sahariska folket skall få hålla folkomröstningen under villkor som fred, insyn och jämlikhet.
Slutligen, ett av målen för Europeiska unionens utrikespolitik och gemensamma säkerhet är bevarandet av freden och stärkandet av den internationella säkerheten.
Av den anledningen vore det lämpligt att Solana, den höge representanten för GUSP, intog en mer aktiv roll för att uppnå tillräckliga garantier för det sahariska folket genom sin aktiva närvaro och direkta deltagande i fredsprocessens och folkomröstningens olika skeden.
Därav vårt stöd till förslaget till resolution.
Herr talman! För det första måste vi ge uttryck för vår oro för det sahariska folket, ett folk som under många år har fört en tillvaro som i många fall varit präglad av landsflykt och lidande.
För att lösa folkets svårigheter är det nödvändigt att man håller fast vid de datum som redan har fastställts för den folkomröstning som redan har skjutits upp ett antal gånger.
Det vill säga, den kommer säkert att skjutas upp igen och det kommer att förvärra problemet.
Stabiliteten, säkerheten och freden i Maghrebområdet är beroende av att folkomröstningen äger rum.
Men för att folkomröstningen skall tjäna till att dessa mål uppfylls, måste man bevaka att förberedelserna går riktigt till, i synnerhet ett riktigt upprättande av röstlängderna med det totala antalet röstberättigade, något som man fortfarande inte har lyckats med och det är nödvändigt att insistera på att bestämmelserna för dylika förfaranden skall följas till punkt och pricka.
I denna process - som är viktig inte bara för denna region, utan även för hela Europa, och då i synnerhet för vissa länder - måste Europeiska unionen inta rollen som medlare.
En roll som måste uppfyllas, bland annat genom att man stöder Förenta nationernas beslut och ser till att processen avslutas med total insyn och maximala garantier under regelrätta förhållanden och respekt för demokratin.
Herr talman! Efter processen i Östtimor är processen i Västsahara den sista oavslutade processen för självbestämmande i världen.
En process för självbestämmande där läget dessutom förvärras från dag till dag, så som den senaste veckan har framkommit av nyheterna om det förtryck som pågår i de ockuperade områdena i Västsahara.
En korrekt avslutning på denna process för självbestämmande är avgörande för stabiliteten, freden och även för den ekonomiska integrationen och utvecklingen i Maghrebländerna.
Jag skulle också vilja påstå att det är avgörande för övergången till en fullständig demokrati som tycks ha påbörjats i Marocko.
Enligt vår uppfattning avslutas processen för självbestämmande i Västsahara genom en tillämpning av fredsplanen från Förenta nationerna och Afrikanska enhetsorganisationen.
Och kärnan i denna fredsplan är att en rättvis och fri folkomröstning om självbestämmande äger rum, där de röstberättigade kan uttala sig utan några former av påtryckningar.
Trots insatserna från Förenta nationernas sida, trots Minurso, trots framstegen i upprättandet av röstlängderna, skjuts folkomröstningen ständigt upp nästan sine die.
Uppskjutningen av denna rådfrågning beror säkerligen till största delen på en av parterna som inte kan acceptera de villkor under vilka nämnda rådfrågning skall äga rum.
För att denna rådfrågning skall genomföras, för att Västsaharas självbestämmande skall bli verklighet inom en snar framtid, måste de instrument som står till vårt förfogande användas: Houstonavtalen i första hand och James Bakers åtgärder i andra hand.
Och en dialog mellan parterna är oumbärlig.
Marocko och befrielserörelsen Polisario bör återuppta den direkta dialog som ägde rum i slutet av 1980-talet, och som ledde till Houstonavtalen.
Europeiska unionen bör prioritera sitt intresse av att bidra till att processen inte avstannar utan att den fullföljs.
Tyvärr har unionen inte hittills agerat på det mest lämpliga sätt.
Man har gjort flera uttalanden, men litet i praktiken.
Det viktigaste med den resolution vi skall godkänna i dag är Europaparlamentets uppmaning till rådet att anta en gemensam åtgärd för Västsahara i enlighet med det som fastställs i Fördraget om Europeiska unionen.
Det innebär uttalanden, instrument, att vi använder alla instrument som vi förfogar över för att bidra till att processen för självbestämmande avslutas på ett bra sätt, att vi hjälper Baker, hjälper Förenta nationerna genom att uppmana parterna att iaktta bestämmelserna i de internationella resolutionerna, och att vi även initierar det oumbärliga humanitära biståndet.
På det viset kommer vi att bidra till att uppnå en prioriterad målsättning: fred i Maghrebländerna.
Självbestämmande i Västsahara är en oumbärlig förutsättning för detta.
Herr talman! Å min grupps vägnar vill jag informera Europaparlamentet men framför allt kommissionen och rådet om våra stora farhågor rörande den aktuella situationen i Västsahara.
Den ständigt uppskjutna folkomröstningen om Västsaharas framtid är oacceptabel.
I de bästa områdena råder undantagstillstånd.
Minst 56 människor har arresterats, därav 27 kvinnor, därför att de har engagerat sig för sin rätt till självbestämmande.
Vi vädjar till Marockos regering att upphöra med förtrycket, upphäva undantagstillståndet samt att tillåta yttrandefrihet.
Vi uppmanar Europeiska unionens råd att vidta gemensamma åtgärder som omedelbart och på vederbörligt sätt gör det möjligt att genomföra fredsplanen.
Hittillsvarande engagemang från FN:s generalsekreterares personligt utsände, James Baker, borde i ett fortsatt medlingsarbete utnyttjas för att införliva FN:s säkerhetsråds resolution nr 1292/2000.
Vi uppmanar Europeiska unionens kommission på det bestämdaste att omedelbart trygga livsmedelsförsörjningen för människorna i flyktinglägren.
Situationen för uppehället har försämrats dramatiskt.
Alla tillgångar på baslivsmedel har uttömts.
Enligt uppgift från olika oberoende organisationer har livsmedlen ransonerats sedan december. Den bilaterala hjälpen från olika stater har återigen dragits tillbaka.
World Food Programme förlitar sig på EU, varför ECHO (Europeiska gemenskapernas kontor för humanitärt bistånd) nu måste stå för 80 procent av den livsmedelshjälp som ursprungligen var menad som komplement.
Rådet och kommissionen måste därför omgående sätta press på FN för att förbättra livsmedelssituationen.
Kommissionen måste lägga upp en ekonomisk säkerhetsfond för de kommande tre månaderna.
Kan det stämma att livsmedelshjälpen för tillfället ligger nere på grund av personalproblem på ECHO och för att man lider brist på en ny generell plan?
Det som beslutas i dag förverkligas tidigast kommande augusti. Så länge kan människorna inte vara utan hjälp, om de inte skall svälta ihjäl vill säga.
För ett år sedan hade vi en liknande dramatisk situation i Östtimor.
En folkomröstning ägde rum.
Därpå följde undantagstillstånd.
Först då reagerade den internationella hjälpinsatsen, ett förebyggande undvikande av konflikten uteblev.
Därför uppmanar vi kommissionen och rådet att agera nu, innan det är för sent!
Herr talman! Till att börja med vill jag instämma i det mesta som har sagts här, speciellt av min kollega González Álvarez.
Jag vill också ta tillfället i akt att vädja till rådet.
Vad jag förstår så tänker Portugal under sitt ordförandeskap inte ta några initiativ i denna fråga.
Jag vädjar därför till Frankrike att de under sitt kommande ordförandeskapet skall göra det, och sist men inte minst till mitt eget land Sverige att de under deras ordförandeskap, om ingenting har hänt innan dess, skall vidta åtgärder till förmån för fredlig lösning i denna konflikt efter alla dessa år.
Jag är också särskilt glad över att kommissionär Nielson är närvarande här idag.
Jag hoppas att vi relativt snart skall kunna få ett sammanträffande när det gäller det som framfördes här i Europaparlamentet från tyska hjälporganisationer häromdagen, nämligen att flyktingarna i lägren kommer att svälta och att barnadödligheten och dödligheten i samband med förlossningar redan har ökat de senaste månaderna med ett förfärande antal.
ECHO har påtagit sig det stora ansvaret att kontinuerligt försörja flyktingarna, och när denna organisation sviktar står de frivilliga organisationerna runt om maktlösa.
De har lagt ner sitt bistånd, och fungerande koordination saknas.
Jag vädjar verkligen till kommissionär Nielson att agera snabbt.
Jag vädjar även till budgetutskottets ordförande och ledamöter att snabbt behandla denna fråga.
Jag kan inte tänka mig något värre än att sitta 25 år ute bland sanddynerna, bli lurad på en folkomröstning år efter år, och sedan dessutom svälta ihjäl.
Herr talman! Frågan om västra Sahara är tyvärr ingen ny fråga.
Det är en av de få rester av kolonialismen som fortfarande består år 2000, och en fråga där Marocko inte har uppfyllt Förenta nationernas resolutioner.
I åratal har man nu väntat på den folkomröstning som har ägt rum i andra länder, såsom Östtimor, Lettland och på andra håll där man har krävt att få utöva rätten till folkligt självbestämmande.
Europaparlamentet har aldrig tagit ställning för självständighet för Saharawi utan för att Saharawi-folket fritt skulle få säga sin mening.
Nåväl, detta nekas de än i dag, med olika förevändningar.
Samtidigt befinner sig Saharawi-folket nu i en prekär situation där till och med dess fysiska överlevnad hotas.
Trots detta fortsätter man att uppehålla goda förbindelser med Marocko och upprätta handelsavtal på olika områden, från fiske till citrusfrukter, och tar absolut ingen hänsyn till brotten mot de mänskliga rättigheterna och rätten till självbestämmande för folken.
Därför kräver jag att man vidtar alla upptänkliga åtgärder för att tillse att Saharawi-folkets rätt till självbestämmande sanktioneras, eventuellt också genom att kyla av, förändra förbindelserna med Marocko som för övrigt redan har spenderat alltför mycket pengar på att bekämpa denna princip.
Herr talman! Startad och ledd av FN:s generalsekretariat var fredsprocessen i Västsahara på god väg.
Identifieringen av röstberättigade har genomförts framgångsrikt tack vare effektiviteten hos FN: mission Minurso.
Men den marockanska regeringen har på konstlad väg ökat utnyttjandet av röstberättigade i det klart uppvisade syftet att förhindra att en folkomröstning hålls om självbestämmande.
Den har för övrigt inte nöjt sig med dessa förseningsmanövrar.
Den har under de senaste veckorna inlett ett våldsamt förtryck av den sahariska befolkningen som skett i form av arresteringar, försvinnanden och en ren belägring i de ockuperade områdena.
I resolutionsförslaget bekräftar min grupp rätten till självbestämmande för den sahariska befolkningen och kräver att Marocko slutar med allt förtryck, och full ut tillämpar avtalen från Houston, vilka de har undertecknat.
Förenta nationerna bör sätta in alla medel så att folkomröstningen kan hållas före utgången av år 2000.
Jag uppmanar rådet och medlemsstaternas regeringar, bland annat i Frankrike och i Spanien, att upphöra med att tillmötesgå de marockanska myndigheterna och att engagera sig mer aktivt för att fredsplanen skall lyckas fram till folkomröstningen, som utgör den mest lämpliga demokratiska rösten för att uppnå en fredlig och hållbar lösning på konflikten i Västsahara.
. (EN) Kommissionen följer noga utvecklingen i genomförandet av FN:s säkerhetsråds plan för att lösa konflikten i Västsahara.
Liksom medlemsstaterna i Europeiska unionen stöder den helhjärtat FN:s generalsekreterares och hans personlige sändebuds, James Baker, ansträngningar att finna en korrekt, rättvis och hållbar lösning för Västsahara.
Kommissionen är medveten om att anordnandet av folkomröstningen just nu påverkas av problem med sammanställandet av listorna över väljare och hoppas att Bakers besök i området kommer att resultera i det önskade genombrottet.
När det gäller humanitärt bistånd så slussade kommissionen igenom över 61 miljoner euro via icke-statliga organisationer för att förse Sahrawi-flyktingar i regionen Tindouf med mat och med medicinsk och sanitär hjälp mellan åren 1993 och 1999, och även om förhållandena för leverans av humanitärt bistånd i det här fallet är ganska svårt så kommer det inte att hindra oss från att fortsätta vårt stöd.
Tack, kommissionär Nielson!
Jag förklarar debatten avslutad.
Omröstningen kommer att äga rum i dag kl. 17.30.
Moçambique
Nästa punkt på föredragningslistan är gemensam debatt om följande resolutionsförslag:
B5-0244/2000 av Miranda med flera för gruppen Europeiska enade vänstern/Nordisk grön vänster;
B5-0251/2000 av Queiró och Ribeiro i Castro för gruppen Unionen för nationernas Europa;
B5-0254/2000 av van den Bos för Europeiska liberala, demokratiska och reformistiska partiets grupp;
B5-0263/2000 av Carrilho med flera för Europeiska socialdemokratiska partiets grupp;
B5-0276/2000 av Rod med flera för gruppen De gröna/Europeiska fria alliansen;
B5-0279/2000 av Maij-Weggen med flera för Europeiska folkpartiets grupp (kristdemokrater) och Europademokrater
om ovädren i Moçambique.
Tack, kommissionär Nielson!
Det är allas vår förhoppning att våra hjälpinsatser verkligen skall hjälpa människorna där ut ur den värsta nöden.
Jag förklarar debatten avslutad.
Omröstningen kommer att äga rum i dag kl. 17.30.
Mänskliga rättigheter
Nästa punkt på föredragningslistan är gemensam debatt om följande resolutionsförslag:
Presidentval i Peru
B5-0252/2000 av Marset Campos och Jové Peres för gruppen Europeiska enade vänstern/Nordisk grön vänster;
B5-0255/2000 av Di Pietro för Europeiska liberala, demokratiska och reformistiska partiets grupp;
B5-0264/2000 av Medina Ortega och Fava för Europeiska socialdemokratiska partiets grupp;
B5-0270/2000 av Lipietz och Knörr Borrás för Gruppen De gröna/Europeiska fria alliansen;
B5-0280/2000 av Salafranca Sánchez-Neyra för Europeiska folkpartiets grupp (kristdemokrater) och Europademokrater;
om valsystemet i Peru.
Krigsförbrytelser i Tjetjenien
B5-0245/2000 av Markov med flera för Gruppen Europeiska enade vänstern/nordisk grön vänster;
B5-0256/2000 av Haarder och Väyrynen för Europeiska liberala, demokratiska och reformistiska partiets grupp;
B5-0261/2000 av Oostlander med flera för Europeiska folkpartiets grupp (kristdemokrater) och Europademokrater;
B5-0265/2000 av Sakellariou och Krehl för Europeiska socialdemokratiska partiets grupp;
B5-0271/2000 av Schroedter med flera för Gruppen De gröna/ Europeiska fria alliansen
om kränkningarna av de mänskliga rättigheterna och den humanitära rätten i Tjetjenien.
Pressfrihet i Serbien
B5-0247/2000 av Morgantini med flera för Gruppen Europeiska enade vänstern/Nordisk grön vänster;
B5-0257/2000 av Haarder för Europeiska liberala, demokratiska och reformistiska partiets grupp;
B5-0266/2000 av Swoboda och Sakellariou för Europeiska socialdemokratiska partiets grupp;
B5-0273/2000 av Lagendijk med flera för Gruppen De gröna/Europeiska fria alliansen;
B5-0281/2000 av Oostlander med flera för Europeiska folkpartiets grupp (kristdemokrater) och Europademokrater
om pressfrihet i Förbundsrepubliken Jugoslavien.
Situationen i Irak
B5-0268/2000 av Naïr och Sakellariou för Europeiska socialdemokratiska partiets grupp;
B5-0282/2000 av Buttiglione för Europeiska folkpartiets grupp (kristdemokrater) och Europademokrater
om situationen i Irak.
Situationen i Jammu och Kashmir
B5-0250/2000 av Swoboda för Europeiska socialdemokratiska partiets grupp;
B5-0258/2000 av Lynne för Europeiska liberala, demokratiska och reformistiska partiets grupp;
B5-0283/2000 av Elles med flera för Europeiska folkpartiets grupp (kristdemokrater) och Europademokrater;
B5-0285/2000 av Messner och Maes för Gruppen De gröna/Europeiska fria alliansen
om läget i Jammu och Kashmir.
Presidentval i Peru
Herr talman! Kränkningarna av de mänskliga rättigheterna i Peru är ännu ett fall av alla dem som, på grund av Förenta staternas eftergivenhet och tysta medgivande, förekommer i en rad länder i Latinamerika.
I de kommande valen ges ingen form av demokratiska garantier och därför bör Europeiska unionen fungera som en behörig referens för kraven på en sådan garanti för de peruanska medborgarna och för de demokratiska partierna i landet.
Med tanke på det som pågår i landet, liksom i Colombia, Mexiko, Ecuador, osv. bör Europeiska unionen inrätta ett ständigt övervakningscentrum för de mänskliga rättigheterna i Latinamerika.
Det är inte bara euron som skall konkurrera med dollarn, utan även våra etiska och politiska principer på området mänskliga rättigheter måste ersätta Förenta staternas gamla politik, enligt vilken området behandlas som en skottglugg och en bakgård.
Herr talman! Peru är ett land som i författningsmässigt avseende har fört en ganska stormig tillvaro, med ofta förekommande militär inblandning i den civila tillvaron.
Efter en demokratisk restaurering till följd av - det stämmer - utvecklingen av terroristaktioner från en organisation som är känd under namnet Sendero Luminoso, har Perus demokratiskt valda president Fujimori begått en egen kupp, så att säga, som innebar att parlamentet upplöstes och en författning förbereddes efter presidentens egen måttstock.
Europaparlamentet uttalade den gången sitt fördömande av den typen av agerande från president Fujimoris sida.
President Fujimori har uppenbarligen lyckats återställa ett visst lugn, om man får säga så, i Peru; men han fortsätter med sina auktoritära metoder.
Jag skulle faktiskt vilja påstå att president Fujimori för många inte är något annat än en civil företrädare för den militära makten som utövas på ett indirekt sätt.
Det är sant att man fortsätter hålla val i Peru, att det finns politiska partier, att det finns fungerande medier och vissa garantier.
Men garantierna är inte fullständiga.
Ett bevis på det är att tre domare i författningsdomstolen som protesterade mot hans planer på att bli omvald blev avsatta.
Det innebär att garantierna inte är fullständiga.
Varken den juridiska eller konstitutionella makten är oberoende.
För det andra har Peru nyligen tagit tillbaka sitt godkännande av den obligatoriska rättsskipningen i den amerikanska domstolen för de mänskliga rättigheterna, och jag anser att det är ett mycket dåligt tecken för ett land.
Jag anser att vi bör uppmana Perus regering att ompröva det beslutet.
För det tredje äger fortfarande militära aktioner rum i de inre delarna av Peru vilka i många fall försvårar demokratin.
Vi bör komma ihåg att Peru är bundet till Europeiska unionen, som medlem av Andinska pakten, genom en demokratisk klausul och Europeiska gemenskapen, gemenskapsinstitutionerna närmare bestämt, har till följd av denna demokratiska klausul ett visst ansvar för att begära att valproceduren i Peru i så stor utsträckning som möjligt anpassas till de viktigaste demokratiska kraven.
Herr talman! I kampen för att skydda civilbefolkningen, flyktingarna och krigsfångarna i Tjetjenien är det vår allra främsta plikt att göra allt för att äntligen få slut på kriget i Tjetjenien.
Detta bör också stå i förgrunden för ansträngningarna i delegationen från detta parlament som under kommande veckor kommer att resa till krigsområdet.
Det är genom en politisk lösning på alla frågor som hänger samman med konflikten och med återuppbyggnaden av regionen som man kan garantera en förändring av den fruktansvärda situationen för människorna i de förstörda städerna och byarna, i flyktinglägren och i lägren för krigsfångar.
Men å andra sidan vill jag också varna för ensidiga fördömanden och skuldläggning enbart på den ryska sidan.
Som bl.a. rapporten från Europarådets delegation redovisar så har kränkningar av de mänskliga rättigheterna och krigsförbrytelser förekommit hos alla krigförande parter.
Detta måste klaras ut och de skyldiga konsekvent ställas till svars.
Men vi bör också ge ansvariga ryska organ möjligheten att utföra detta arbete själva.
Herr talman! Igår hade vi besök här i parlamentet av en delegation från OSS parlamentariska församling.
Det gav oss en unik möjlighet att diskutera Rysslands krig mot Tjetjenien ansikte mot ansikte med andra parlamentariker.
De här besökarna bad oss förstå att, med deras ord, Ryssland kämpade mot terrorism och inte förde ett riktigt krig och att den här kampen mot terrorismen hade skärpts på grund av tillförseln av vapen utifrån och träningsläger som finansierats av rovgiriga nationer som är avundsjuka på Rysslands makt.
Vi svarade.
Ryssland är medlem i Europarådet och inte ens landets behov att skydda sina medborgare mot våld utifrån kan befria det från dess skyldigheter i enlighet med internationella konventioner.
Jag påpekade att om Ryssland hejdade strömmen av vapen från landet så skulle det vara ett mycket välkommet steg med avseende på våra delade ansträngningar att bekämpa terrorism.
Det finns dock två sidor av den här politiska sagan om krig och lidande och jag tror att vi kraftigare måste försöka förstå orsakerna till konflikten mellan Ryssland och Tjetjenien, så att vi kan hjälpa till att hejda flödet av mänskligt blod snabbare nästa gång.
Jag föreslår att inga sanktioner, inga ekonomiska sanktioner skall vidtas mot Ryssland i det här läget.
Vi är skyldiga, nu när kriget är nästan över, hjälpa offren och att ge stöd för återuppbyggnad.
Herr talman! Det ser ut som om ett krig, som startades för att bekämpa terrorism, håller på att sluta med att en ny terrorism bara tar sin början.
Detta ser ut att bli ett permanent fenomen i området.
Vi har under de senaste månaderna i fem olika resolutioner fördömt Rysslands agerande.
I vissa stycken har de varit ensidiga, vilket inte förbättrat deras effekt.
Tanken att använda Tacis-programmet som sanktion leder exempelvis bara till att vanliga människor får lida, sådant har inte ändrat den ryska regeringens linje.
Utvidgningen av kriget eller åtminstone terrorismen är ett stort gemensamt hot.
Därför behöver vi en fredskonferens för Kaukasus eftersom dessa problem inte stannar inom Tjetjeniens gränser.
För det andra är situationen med de mänskliga rättigheterna olidlig, och därför behövs det en verklig utredning för alla parter när det gäller kränkningen av de mänskliga rättigheterna.
Dessutom måste hjälporganisationerna en gång för alla garanteras snabbt och fritt tillträde till området.
För det tredje måste kriget stoppas och man måste inleda förhandlingar.
Och för det fjärde måste Ryssland aktivt delta i bekämpningen av internationell terrorism och illegal vapenhandel.
När det slutligen gäller flyktingar är huvudregeln att man skall hjälpa dem i närheten av deras hemtrakter och hjälpa dem att återvända till sina hem.
Vi måste dock påminna oss själva - för att inte vara alltför skenheliga - om att vi, när tjetjenerna vänt sig till oss och bett oss om att ta emot flyktingar, inte tagit emot flyktingar från detta område i våra egna länder i samma omfattning som vi gjorde i fallet Kosovo.
Här ser vi kortsiktigheten i vår egen politik.
Herr talman, kära kolleger! Vi vet att Rysslands anseende internationellt sett har tagit allvarlig skada av kriget i Tjetjenien.
Ett fullständigt och under internationell observation stående klarläggande av kränkningarna av de mänskliga rättigheterna ligger även i Rysslands politiska intresse.
Det är bara det att den ryska regeringen inte verkar vara så särdeles övertygad om detta.
På annat sätt kan man inte tolka att FN:s representant Mary Robinson inte beviljades tillträde till Groznyj, inte beviljades tillträde till genomgångslägren.
Den överenskommelse som Europarådets ledamot med ansvar för de mänskliga rättigheterna, Gil Robles, nu har fått till stånd med Kalamanov är rätt steg i rätt riktning.
Men trovärdig blir den först om Europarådets två utsända verkligen kan arbeta oberoende och röra sig fritt och självständigt i landet.
Vi avvisar och vi kommer inte att acceptera någon som helst egenvillig tolkning av överenskommelsen från den ryska regeringens sida.
Skulle det inträffa att den ryska regeringen inte håller överenskommelsen måste Europeiska unionens medlemsstater dra saken inför Europadomstolen för mänskliga rättigheter med en mellanstatlig process mot Ryssland samt sörja för att vi får en internationell utredning av kränkningarna av de mänskliga rättigheterna, och jag kan bara hålla med Paasilinna.
Även vi manas att införa utvisningsstopp för flyktingar i våra länder, liksom den tyska regeringen har gjort.
Även vi manas att nu bevilja tjetjener politisk asyl i våra länder.
Det vore mycket lämpligt om den tyska regeringens förslag i frågan anammades av alla medlemsstater.
Herr talman! Utan att godkänna den politik som förs av de tjetjenska nationalistiska ledarna måste jag här å mina kamraters och mina vägnar uttrycka vår upprördhet över de skändligheter som begåtts av den ryska armén i Tjetjenien.
Det är ett förnedrande krig där offren i första hand är det tjetjenska folket, men också de unga ryska soldaterna.
Men vi är också upprörda över attityden hos västmakterna, bland annat dem i Europa.
Den resa som den brittiske regeringschefen nyligen gjorde till Moskva, hans lismande om massakern inför ledaren Putin, visar inställningen hos alla västmakterna.
Vad beträffar den allmänna opinionen fördöms i några uttalanden vissa aspekter av kriget i Tjetjenien; vad beträffar verkligheten, det politiska och ekonomiska stödet i Kreml.
Den del av lånen från väst som inte har förskingrats av klanen Jeltsin kan således användas till att fortsätta kriget mot Tjetjenien.
En stor del av de partier som företräds här i parlamentet medverkar i regeringar som driver denna politik för tillmötesgående och stöd.
Omröstningen i parlamentet tjänar under dessa förhållande bara till att under vinrankans blad dölja skenhelighet och djup delaktighet hos Europas stormakter i de brott som begås av de ryska ledarna i Tjetjenien.
Fria medier i Serbien:
Herr talman! Att ha tillgång till fria medier i en öppen och fri debatt är en av de viktigaste hörnstenarna i ett fritt och demokratiskt samhälle.
Det har världens diktatorer alltid vetat.
Alla de samhällen, alla de stater som undertrycker den egna pressen är bara ute efter en sak: att tysta debatten och kväva demokratins livslåga, det öppna, fria samtalet.
Detta sker nu varje dag i Serbien.
De få fria TV- och radiomedier som finns i Serbien trakasseras och förföljs, för att slutligen stängas helt.
Kritiska röster tystas.
En desperat ledare med diktatoriska fasoner förtrycker sina egna.
Milosevic hotar Montenegro, han angriper den svaga oppositionen i Serbien, han infiltrerar i Kosovo.
Milosevic och hans medbrottslingar måste bort.
Demokratin måste räddas.
Jag vill därför fråga kommissionär Nielson: Vad gör han och EU för att se till att Milosevic ställs inför rätta vid den internationella krigsförbrytartribunalen i Haag?
Det är en skam för världen att Milosevics krigsförbrytelser inte har prövats i domstol, och att han får fortsätta sina attacker på freden, på friheten, på demokratin och på den fria pressen.
Befolkningen i Förbundsrepubliken Jugoslavien lever fortfarande under dramatiska förhållanden, drabbade som de är av sin egen regerings mord- och självmordspolitik, Natos bombningar och den internationella gemenskapens embargo.
Den demokratiska oppositionen har det svårt, inte bara på grund av att den förtrycks av de serbiska myndigheterna utan även på grund av de umbäranden hela befolkningen dras med, vilka även är den internationella gemenskapens fel: umbäranden och förhållanden som skapar ännu fler konflikter och ännu mer våld.
Vi vill i dag uttrycka vår solidaritet med de journalister och demokrater som har upplevt att man trampar på deras rättigheter och förklara oss emot de begränsningar av press- och yttrandefriheten som regeringen Milosevic gjort sig skyldig till.
De serbiska myndigheterna undertrycker tidningar, oberoende radiostationer och sådana som tillhör oppositionella grupper eller partier.
Jag skulle bara vilja ta upp exemplet med de som driver Studio B och som, förutom de påtryckningar myndigheterna har utövat genom kraftiga bötesbelopp, har fått sina anläggningar förstörda av maskerade personer som handlade på någons uppdrag.
Fallet anmäldes till de serbiska myndigheterna för att få dem att slutföra undersökningarna och straffa dem som har gjort sig skyldiga till kriminella handlingar, sätta stopp för det ökande förtrycket och ändra den nya lag som begränsar informationsfriheten.
Vi hoppas på ett ekonomiskt stöd från Europeiska unionen till den oberoende pressen, men också på en plan för ekonomiskt bistånd till Serbien för att hjälpa hela den plågade befolkningen och tillse att den serbiska befolkningen äntligen kan få leva och välja en demokratisk regering.
Herr talman! Jag tror att vi är eniga i dag i behandlingen av detta ämne och det sätt som medierna i Serbien behandlas på.
Situationen i Jugoslavien förvärras för var dag som går.
Det verkar som om Milosevic och hans anhängare håller på att spela ett tredubbelt spel där de försöker att störa allt som över huvud taget går att störa.
Spänningen kring Montenegro ökar.
På gränsen till Kosovo är det mycket oroligt, och regimen i Belgrad håller på att skapa ett klimat där det mycket lätt kan ske stora olyckor.
De senaste veckorna har kännetecknats av en rad repressiva åtgärder mot de oberoende medierna.
Det har varierat från höga böter till direkta hotelser.
Dessutom förekommer en sorts intern isolering.
Det blir allt svårare att komma in i landet.
Det blev jag själv också offer för när jag för några veckor sedan försökte besöka kongresser som arrangerades av oppositionspartier i Serbien.
Jag förvägrades visering för det veckoslutet, medan många internationella gäster fick komma för att besöka Milosevic egen fantastiska kongress två veckor tidigare.
Det visar att man på allehanda sätt försöker att utestänga inflytande utifrån.
Det förekommer också inskränkning av telefontrafiken, e-posttrafiken och kontroll av posten.
Det förefaller som om regeringen håller på att fördriva oppositionen från de lokala maktcentrum som den fortfarande förfogar över efter det senaste valet till rådet.
Det enda sättet för den nya regimen att vinna nyvalet till rådet, vilket förväntas äga rum i maj, är att oppositionen i själva verket utmanövreras.
Det anser jag vara ett farligt spel.
Därför vill vi att det inte bara riktas kraftiga protester mot denna medierepression, utan EU måste också söka efter vägar för att stödja de oberoende medierna i Serbien direkt.
De är en mycket viktig livsnerv för oppositionen som i vår återigen kommer att genomföra aktioner och som i det sammanhanget förtjänar vårt stöd, även då det gäller medierna.
Herr talman! Det står klart att en ny omgång för femtioelfte gången har påbörjats i Milosevic krig mot de fria medierna.
Det förefaller vara en något pervers upptakt inför valet.
Kampanjen har börjat, och alla som inte är överens med honom bör hålla munnen.
Det är verkligen oacceptabelt att val, så kallat formellt demokratiska val, inom kort kommer att äga rum i ett land där oppositionen först berövas varje möjlighet att yttra sig.
Kännetecknet för en totalitär regim är att de illasinnade mycket väl vet att fria oberoende medier är besvärliga och ett stort hot, till och med för en sådan regim som Milosevic.
Detta stöd från EU:s sida skulle vara positivt och kan i stora drag anta två former: stöd till medierna i angränsande länder, Kroatien har nämnts och även ett antal andra länder; ett stöd som vi förmodligen är överens om allesammans, Det stöder jag.
Men det får aldrig vara ett alternativ till stödet till medierna i Jugoslavien, i Serbien, medier som förtjänar detta stöd.
EU gör skillnad.
EU har gjort skillnad i det förflutna i fråga om detta stöd och kommer även i framtiden att behöva och kunna göra detta.
Inom ramen för det nya Cara-programmet, det är utmärkt, men även och framför allt om två veckor i samband med stabilitetspakten.
Vid finansieringskonferensen om stabilitetspakten kan och måste Europeiska unionen binda sig vid ett antal program.
Programmen finns, behovet finns, låt oss agera snabbt och tydligt.
Herr talman! Hur vi än ser på Balkan, utifrån de gruvliga händelserna den senaste tiden, i ett framtidsperspektiv, i samband med stabilitetspakten, så stöter vi hela tiden på den avskyvärda figuren Milosevic och hans kumpaner, personer som har en hel serie av brott mot mänskligheten på sitt samvete, och som ofrånkomligen måste föras till domstolen i Haag.
Med hjälp av nära på monopolställning på området radio och TV och undertryckande av varje kritiskt oberoende alternativ kan denna skurk, denna gamla kommunistiska skurk, hålla sig kvar vid makten.
Från Europeiska unionens sida görs en del, till exempel att förse oberoende stationer med utrustning.
Men nu när den ena efter den andra stängs måste EU på nytt vidta åtgärder i samråd med de drabbade.
Vi hörde nyss att Wiersma förvägrades visering för att kunna åka och besöka oppositionen i Belgrad.
Det egendomliga är att vi från Europeiska unionens sida fortfarande inte inser till fullo att även vi förfogar över medel och att vi till exempel bör vägra de serbiska fotbollshuliganerna tillträde, eftersom detta är människor som också drar nytta av Milosevic regim på det mest fruktansvärda sätt.
Nu när stabilitetspakten kommer att spela en roll är hjälpen från angränsande stater en bra ny möjlighet, i synnerhet nu som en politisk omsvängning har ägt rum i Kroatien.
Det finns möjlighet att sörja för alternativ rapportering i direkt bemärkelse från stationer i Kroatien och även i Montenegro.
Det enda sättet för att stabilitetspakten verkligen skall kunna bli en framgång är om Serbien blir en demokratisk rättsstat, först då. Och de kriminella måste föras till domstolen.
Så länge Milosevic och hans anhängare kan införa lagar som klämmer åt de klassiska mänskliga rättigheterna och friheterna, så länge det är på det sättet förblir framtidsutsikterna för Serbien dystra.
Det är synd att den inhemska oppositionen är så svag och så nationalistiskt splittrad.
Europeiska unionen måste söka efter krafter i Serbien som inte drivs av inskränkt nationalism utan av sådana värden vars efterlevnad även inom Europeiska unionen har visat sig vara positiv för mänskligheten.
Herr talman! Vi kommer gärna att stödja vår kompromissresolution, vilket vi gör med desto större glädje sedan GUE/NGL har dragit sig tillbaka från den.
Herr talman, kära kolleger! Det är ju inte första gången vi talar om medierna i Serbien, utan det har vi talat om i flera år nu.
Vi borde påminna oss om att det var i oktober 1998, när Natos första planerade anfall mot Serbien för att hjälpa kosovarerna hade lagts till handlingarna eftersom Milosevic enligt uppgift hade veknat och släppt in obeväpnade OSSE-observatörer i landet, som var just den tidpunkt då denna Information act utfärdades, vilken innebar att alla oberoende medier fick problem, och nu ser vi resultatet.
De senaste två åren har vi kunnat konstatera att medierna mer och mer har petats åt sidan.
Men detta har redan sagts här.
Hur svagt måste inte Milosevicsystemet egentligen känna sig när man ser hur det behandlar medierna?
Han måtte vara livrädd att en majoritet av medborgarna till slut skall komma underfund med den förskräckliga sanningen om hans människoföraktande förhållningssätt mot Serbiens alla medborgare genom åren, och då även mot serberna i Serbien, livrädd att folket därför mycket snart kan komma att behandla Milosevic och hans hejdukar såsom rumänerna behandlade Ceaucescu.
Jag tror att han är livrädd för detta, och vi bör hjälpa medierna att sprida sanningen om Milosevic och hans regim.
Herr talman! Milosevicregimen är uppenbarligen inte på långa vägar trött på att ställa till fältslag.
Den senaste tiden har den systematiskt agerat mot lokala sändare.
Man ryggar inte inför att använda våld i sammanhanget.
Lika litet skyggar de medier som styrs från högre ort för en regelrätt hetskampanj mot landets oberoende medier.
Dessa kallas då hånfullt "Natos agenter" respektive "fosterlandsförrädare".
Det är inte utan anledning som den mäktiga serbiska polisapparaten i synnerhet opererar på lokal nivå för närvarande, och då framför allt i de städer där oppositionen vann vid valet till kommunfullmäktige i november 1996.
När samma val nu är i antågande liksom parlamentsval har många i Serbien börjat förmoda att Milosevicregimen redan har inlett sin egen kampanj.
Målet, regionala radio- och TV-stationer, ligger ur Milosevic synvinkel nära till hands.
Den som i Serbiens små och medelstora städer vill höra och se något annat än de tanklöst efterhärmande statliga medierna i Belgrad är i högsta grad anvisad till dessa sändare.
Inom parentes: de få oberoende tidningarna är nästan omöjliga att få tag på i provinserna.
Det understryker på nytt hur viktigt det är med politiska andrastämmor i den serbiska etern!
Såsom man kan förvänta sig för inte Serbiens envåldshärskare sitt fältslag mot de ännu okontrollerade medierna med blanka vapen.
Strikt juridiska argument om saknade licenser eller obetalda finansiella avgifter till staten maskerar det verkliga politiska syftet: att i så hög grad som möjligt lägga munkavle på den egna befolkningen.
Något som däremot anses officiellt lämpat för den är de politiskt korrekta popsändare som Slobodans son Marko och dotter Marija ansvarar för.
Med tanke på denna bedrövliga situation förtjänar alla de i Serbien som engagerar sig för pressfriheten vårt stöd.
Och då inte bara verbalt, utan såsom den föreliggande gemensamma resolutionen föreskriver i punkt 3, lika mycket konkret genom att i samråd ställa ny sändarutrustning till förfogande för de drabbade stationerna.
Då kan Milosevic villiga tjänare gärna få behålla den beslagtagna tekniska utrustningen.
Situationen i Irak:
Herr talman! Majoriteten i säkerhetsrådet - Frankrike, Kina, Ryssland - är framdeles positiva under förutsättning att embargot mot Irak sedan snart tio år hävs.
Påtvingat det irakiska folket, måste jag framhålla.
FN:s inspektörer för avrustning av Irak har förstört eller låtit förstöra lagren av vapen, material och produkter som kan användas för att framställa massförstörelsevapen.
De har försäkrat sig om att Irak inte förfogar över några långdistansmissiler som kan hota dess grannar.
Internationella atomenergiorganet har efter många inspektioner av platser och områden konstaterat att Irak inte har någon kapacitet att framställa kärnvapen och detta har bekräftats i rapporter om Iran från tre expertgrupper, liksom i dag preciseras i resolution 1284 från säkerhetsrådet.
Detta är skälet till att vi i vår resolution kräver att detta embargo hävs.
Trots allt vägrar Förenta staternas regering att häva embargot definitivt under förevändning att Irak inte har uppfyllt sina skyldigheter.
Utan att tillhandahålla minsta bevis fortsätter Washington att anklaga Irak för att i hemlighet framställa biologiska och kemiska vapen.
För att bemöta denna oro - utan grund enligt experterna -, har Frankrike föreslagit säkerhetsrådet att hävningen av embargot skall åtföljas av fortsatta inspektioner av avrustning och av en kontroll av irakisk import.
Washington har även avslagit detta förslag och därmed skapat en situation som skadar det irakiska folket och inte dess ledare.
Enligt FN:s humanitära organ, har flera hundratusen irakier, av vilka omkring 500 000 barn lidit en för tidig död på grund av embargot, brist på livsmedel, mediciner och tillräcklig vård.
För första gången under tio år har en amerikansk delegation av rådgivare och parlamentariker efter en resa som de gjort i Irak i går den fjortonde mars offentliggjort en rapport i vilken den kräver att embargot hävs av humanitära skäl.
Programmet "olja mot mat", anser denna delegation, räcker absolut inte för att tillgodose irakiernas brådskande fysiska behov.
Eric Rouleau, före detta fransk ambassadör, talar om ett folkmord i ultrarapid.
Vår resolution uppmanar således till att få ett slut på denna situation.
Men vi anser även att det måste bli en bredare debatt om denna fråga.
Det är skälet till att vi inte i dag lägger fram denna resolution till omröstning.
När det gäller en sådan dramatisk fråga föredrar vi att först begära ett uttalande till kommissionen och rådet.
Vi föreslår därför att uppskjuta denna debatt till april månad.
Vi skall sträva efter att få stöd från alla dem som önskar upphöra med detta omänskliga embargo, och detta, det måste understrykas, utan att ge in blanko-fullmakt till Saddam Husseins diktaturregim.
Herr talman, ärade ledamöter! Den situation vi har att ta itu med är en följd av den irakiska regeringens ovilja att godta Förenta nationernas resolution 1284.
Som läget är för närvarande är inte den irakiska regeringen beredd att acceptera denna resolution och det finns en verklig risk att den delegation från Förenta nationerna som har till uppgift att kontrollera att massförstörelsevapnen förstörts kommer att nekas visering för inresa.
Storbritanniens och Förenta staternas regeringar har redan klart låtit förstå att det som i så fall väntar oss är ett återupptagande av stridigheterna.
Vi kan alltså föreställa oss att vi om några månader kommer att få en våldsam sammandrabbning: inte det smygande krig som tyvärr pågår även nu - bomberna faller fortfarande då och då också dessa dagar - utan ett slag med massbombningar inom loppet av någon vecka.
Jag tror att vi bör koncentrera oss på möjligheten att undvika att detta inträffar.
Jag är övertygad om att Iraks regering är beredd att godta resolution 1284 - det bekräftar de kontakter jag har haft med de högsta ledarna i landet - men då måste vissa punkter som på olika sätt redan figurerar i resolutionen klargöras ordentligt.
Det som måste klargöras är att embargot skall hävas när Förenta nationernas delegation har fullgjort sitt uppdrag: inte bara avbrytas, utan hävas.
Ingen kommer att åka till Irak för att återuppbygga någonting om han vet att han bara har fyra månader av säkerhet och att embargot sedan kan komma att återinföras utan nya, tvingande skäl.
Vi har försökt att belägra Irak och tvinga det irakiska folket att byta ledning med hjälp av embargot. Vi har inte lyckats, trots att vi har försökt i sju och ett halvt år.
I stället för att driva irakierna till kamp mot regimen har embargot drivit dem till fientlighet mot västmakterna och fråntagit dem alla möjligheter att agera.
Jag tror att det är mer destabiliserande för regimen att återgå till en mer dräglig situation vad handelsförbindelserna beträffar, det vill säga en situation där folk kan hysa något litet hopp om lycka, än att fortsätta på embargovägen som i detta läge inte lyckas störta regimen utan bara åsamka befolkningen och speciellt de irakiska barnen allvarligt och enormt lidande.
Irak svälter inte ihjäl.
Det finns inget matproblem men ett mycket allvarligt hälsoproblem: vattenledningssystemet är ödelagt, avloppsnätet är förstört, avloppsvatten och dricksvatten blandas i hög utsträckning och skapar dysenteri som gör att spädbarnsdödligheten stiger till mycket höga tal.
Det behövs inte bara medicin, man måste också åka dit och reparera vattenledningar, avlopp och elverk och återskapa förutsättningar för civilt liv.
Jag tror att vi i vår resolution också måste lugna staten Israel.
Vi får inte glömma att Irak inte har atomvapen och sannolikt inte kan tillverka dem, men det står också klart att landets ledning, eller en del av den, skulle ha använt dessa vapen om de fanns.
Vi måste därför klargöra för Israel att försvaret av staten Israel, av staten Israels rätt att existera, är en hörnpelare i vår politik.
Vi måste utarbeta en balanserad resolution som kan accepteras av alla berörda parter om vi vill undvika den sammandrabbning som riskerar att komma: inte en demagogisk förklaring utan ett politiskt förslag i vilket huvudrollen innehas av ett Europa som aktiverar sig för att försvara världsfreden genom att på ett ansvarsfullt sätt utöva sin nyckelroll i detta område.
Herr talman! Jag erkänner att jag inte alls är nöjd med att vi inte skall rösta om detta förslag i dag.
För varje sekund som går kan vi faktiskt komma mycket närmare den sammandrabbning vi måste undvika.
Redan under förra mandatperioden begärde jag att frågan skulle diskuteras och jag är förvånad över att en månad har kunnat gå utan att våra socialistiska vänner har gjort upp om ett förslag med oss, vilket vi lätt skulle ha kunnat göra eftersom vi delar samma grundinställning.
Likväl inser jag också att det är viktigt att det finns största möjliga samförstånd så att våra regeringar får en stark plattform att stå på.
Jag uppmanar er dock att se till att inte låta tiden gå till ingen nytta, för jag vill inte att det som har hänt vid andra tillfällen skall hända en gång till, att vi talar om vad som skulle ha behövts för att rädda freden när kriget redan har börjat.
Ledamot Buttiglione, om jag sammanfattar det ni sagt så kan ni bekräfta att den skrivelse som under tiden, å er grupps vägnar, har anlänt till ordförandeskapet innebär att resolutionen, också enligt ledamot Naïr, skall dras tillbaka.
Debatten kommer dock att fortsätta, oavsett vad som inträffar vid nästa möte i april, förhoppningsvis i enlighet med den politiska vilja ni här har manifesterat.
Därmed fortsätter debatten och resolutionerna dras tillbaka.
Herr talman! Jag beklagar också att omröstningen inte blir av.
Jag är bekymrad, liksom de övriga talarna, över befolkningens belägenhet i Irak.
Vi får inte glömma att befolkningens belägenhet i Irak påtvingas dem av deras egen regering.
Vi får inte glömma att parlamentet i januari i år antog en resolution i vilken yrkades för att de kuwaitiska krigsfångar som fortfarande sitter fängslade i Irak borde släppas eller att deras familjer åtminstone borde informeras om deras situation och att Förenta nationerna resolutioner skulle följas.
Det har inte skett och vi måste vara mycket entydiga i vårt meddelande till Irak, och naturligtvis till Kuwaits befolkning, att vi i Europa inte tänker glömma och inte tänker strunta i de personer som fortfarande felaktigt sitter fängslade i Irak.
Vi vill göra det meddelandet så högt och tydligt och entydigt som möjligt.
Herr talman! FN:s sanktioner har blivit ett massförstörelsevapen som kräver minst 200 barns liv varje dag.
Dennis Halliday, som avgick från sin post som chef för FN:s humanitära verksamhet i Irak i protest mot sanktionerna, bekräftar Unicefs statistik - fem till sex tusen barn dör varje månad som ett direkt resultat av sanktionerna.
Mary Robinson, FN:s höga kommissarie för de mänskliga rättigheterna, har talat mot dessa sanktioner som vidtagits i strid med internationella lagar, vilka förbjuder utsvältning av civilbefolkningen som en krigsmetod.
Hon säger: "Hur kan ni förvänta att jag skall fördöma kränkningar av de mänskliga rättigheterna i Algeriet, Kina och på andra håll när Förenta nationerna själva är ansvariga för läget i Irak?"
FN:s ekonomiska sanktioner har hindrat irakierna att skaffa reservdelar för att återuppbygga infrastrukturen, vilket fått katastrofala följder med smittsamma sjukdomar som sprids via vatten och luft.
Dessutom har bristen på medicin och livsmedel gjort att dessa behandlingsbara sjukdomar orsakat epidemier med dödsfall.
FN beräknar att fem till sex tusen barn dör i onödan varje månad på grund av sanktioner, även efter FN:s program för livsmedel mot olja.
Sanktionerna utgör en obeveklig dödlig kraft och oskyldiga irakiska invånare som kommit i kläm mellan två styrkor får betala priset.
Det får inte fortsätta.
John Pilgers dokumentär på brittisk television för två veckor sedan visade mycket tydligt hur läget verkligen är och ingen med ett uns av humanitär omsorg i sig kan strunta i deras belägenhet och förfölja dessa oskyldiga människor som inte har någon makt över Saddam Hussein.
Det här är löjligt: ett krig förs mot försvarslösa barn huvudsakligen på grund av att Förenta staterna, och naturligtvis britterna, stöder den här typen av omänsklighet mot sin nästa.
Herr talman! Vi ägnar några få minuter åt ett problem som ligger långt fjärran Europa och ändå så nära, eftersom oroshärdar i dagens värld kan få konsekvenser över hela världen.
Vi har allt intresse av att undvika en ny kris, ett nytt krig i Kashmir. För i slutändan skulle det handla om en krigisk uppgörelse mellan två nationer som är utrustade med kärnvapen, som strävar efter kärnvapen, som är beredda att skaffa sig kärnvapen.
Vilket det än är som stämmer i det enskilda fallet så är det en förbannat farlig situation som vi måste undvika.
Utan att göra en värdering så tror jag att bägge länderna, Indien och Pakistan, verkligen måste hejda sig.
Det ena med ständigt återkommande kränkningar av gränserna, det andra med en ständigt konstaterad diskriminering av vissa befolkningsdelar, särskilt muslimska befolkningsdelar i Indien.
Jag vill inte värdera detta, inte lägga det i vågskålen, men i bägge fallen råder fanatism, en i detta fall religiöst grundad fanatism och extremism som ständigt gör denna oroshärd så farlig på nytt.
Under de senaste dagarna har vi talat ingående om mänskliga rättigheter, om främlingshat, om diskriminering - överallt, på det egna området, i utvidgningsländerna men även i hela världen - och Europeiska unionen måste med alla de medel som man har till sitt förfogande och med all intensitet värja sig mot denna extremism.
Vi måste stödja alla initiativ som finns.
Det är inte vi som kan ta initiativ på högsta nivå.
Det är FN och säkerligen även USA.
Men det är angeläget att vi klart och tydligt säger ifrån att denna konflikt måste lösas och inte underblåsas.
Följaktligen, herr talman, anser jag att det är viktigt att även Europa upphäver sin röst och uppmanar de båda länderna Indien och Pakistan att själva göra allt de kan göra och ändå erbjuda dem att fundera över om det inte vore både nödvändigt och lämpligt med internationell hjälp för att lösa konflikten.
Hur som helst får vi inte tiga!
Herr talman! Jag är glad att vi diskuterar den här resolutionen i dag även om jag skulle ha föredragit att det var ELDR-gruppens resolution som vi diskuterade.
Indien och Pakistan har fortsatt den här konflikten i över femtio år nu.
I FN-resolutioner uppmanades till en folkomröstning för befolkningen i Kashmir för så länge sedan och fortfarande har inget hänt.
Det är till och med ännu viktigare nu att vi hittar en lösning, särskilt eftersom både Indien och Pakistan är kärnvapenmakter.
Om det blir ett nytt krig över den gränsen så tror jag att det skulle kunna övergå till ett kärnvapenkrig och det blir i så fall ett problem, inte bara för Indien och Pakistan och befolkningen i Kashmir utan för oss alla.
Det är därför jag hoppas att Indien och Pakistan skall komma till förhandlingsbordet, tillsammans med befolkningen i Kashmir.
Jag skulle vilja att antingen Europeiska unionen eller USA agerar som en rättvis mäklare, en medlare, för att försöka få ett slut på den här tvisten.
Vad som än händer så måste det dock bli ett slut på kränkningarna av de mänskliga rättigheterna.
Dagligen får vi rapporter om våldtäkter, mord, tortyr och många människor säger: "Oj, det här är en överdrift".
När jag var i Azad Kashmir och besökte ett av flyktinglägren för några år sedan så rördes jag dock av de berättelser jag fick höra direkt från de berörda själva.
Jag blev ännu mer rörd när jag gick in i ett tält med kvinnor och barn.
Jag gick fram till en kvinna och även om vi inte kunde tala varandras språk så stod vi där och kramade varandra.
Den kvinnan grät ut sin sorg.
Jag kunde nästan röra vid smärtan, verkligen känna den kvinnans smärta.
Hon spelade inte teater, hon låtsades inte - ingen reser till ett flyktingläger för skojs skull.
De var där eftersom de hade torterats, de hade misshandlats och de flydde.
Det var ingen enskild händelse och det sker fortfarande i dag.
Vi måste hitta en lösning.
De måste komma till förhandlingsbordet.
Herr talman!
Det gläder mig mycket att vi i dag kan tala om denna nästan bortglömda konflikt, för konflikten är inte så bortglömd i den bemärkelsen att människor som bor i våra städer och i vår närhet som politiska flyktingar kommer och talar med oss om detta problem.
Då skäms jag ofta när jag ser hur litet inflytande vi kan utöva som en stor ekonomisk makt på det politiska planet.
Därför är det bra att vi talar om denna konflikt i dag.
Men det vore inte bra om detta enbart behandlades som en konflikt mellan Pakistan och Indien om de respektive intressesfärerna på det sätt som dessa båda länder skulle vilja se detta reglerat.
I det sammanhanget tänker man ju för det mesta inte på de människor som bor där.
Dessutom föreskrev Förenta nationerna i sina resolutioner 1948 och 1949 att beslutet om ödet för Kashmir och Jammu skall fattas genom en folkomröstning under internationellt överinseende.
Men det kom aldrig så långt. Indien och Pakistan skulle klara av det själva, men det har bara lett till en ändlös serie av mindre konflikter som - vilket med rätta har understrukits av tidigare talare - har antagit en mer hotande karaktär sedan båda länderna blivit kärnvapenmakter.
Det har uppenbarligen ruskat liv i världsopinionen på nytt.
Jag är övertygad om att internationell medling är önskvärd och nödvändig.
Jag ansluter mig därför gärna till det som Kofi Annan har sagt i ärendet, men jag hoppas att den rätt till självbestämmande som i sammanhanget tillkommer de berörda befolkningarna skall respekteras.
Herr talman!
För mer än ett år sedan, i februari 1999, fanns det hopp om nya förbindelser mellan Indien och Pakistan.
I Lahores förklaring bekräftade båda premiärministrarna sin beslutsamhet att uppfylla Simla-överenskommelsen från 1972.
I samband med tvisten kring Kargil från maj till juli 1999 hamnade Lahore-processen tyvärr i dödläge.
Den senaste utvecklingen i Kashmir är oroväckande.
Vi fördömer de fortgående kränkningarna av mänskliga rättigheter, den religiösa fanatismen, sabotage och terrorism.
Orsaken är agerandet av rebeller som från pakistansk sida, från en line of control, utför gränsöverskridande operationer och systematiskt angriper även försvarslösa civilister.
Indien har vid upprepade tillfällen beskyllt regeringen och Islamabad för att hjälpa medlemmarna av frikåren med teknisk och militär know-how.
Gränsöverträdelser måste förhindras även när ett område är 700 km långt och svåröverskådligt.
Det politiska och det militära läget måste stabiliseras ytterligare för att skapa en atmosfär för bilaterala samtal.
Den indiska regeringen har just förklarat sig beredd att uppta förhandlingarna på nytt. En förutsättning är att demarkationslinjen bevaras strikt samt att fundamentalistiska tendenser stävjas.
När USA:s president Clinton - James Elles hänvisade till detta - besöker Sydostasien i slutet av mars och när vi i april kommer att besöka Indien som Europaparlamentets SAARC-delegation, hör Kashmir-frågan hemma längst upp på föredragningslistan.
Vi måste arbeta för att få till stånd ett närmande mellan de båda grannländerna, det islamistiskt präglade Pakistan och det mångkulturella Indien.
Det vilar även på kommissionär Pattens och rådets höga representant Solanas ansvar att Europeiska unionen får en chans att profilera sig som en framgångsrik internationell medlare i konfliktsituationer.
. (EN) För det första med anledning av presidentvalet i Peru så inbjöd de peruanska myndigheterna både EU:s ordförandeskap och kommissionen att sända observatörer till valet.
Samråd skedde mellan kommissionen och medlemsstaterna och vi kom fram till att situationen inte berättigar organiserande och utsändning av en fullständig observatörsstyrka från EU.
En del medlemsstater meddelade dock att de skulle skicka observatörer på bilaterala grunder, inbegripet, i vissa fall, företrädare för sina egna nationella parlament.
De stöder också observatörerna från Amerikanska staters organisation, under ledning av den före detta utrikesministern i Guatemala, Eduardo Stein.
När det gäller människorättsläget i Tjetjenien har jag följande kommentarer.
Kommissionen är också djupt bekymrad över det ökande antalet bevis för kränkningar av de mänskliga rättigheterna i Tjetjenien.
Vi vill att Ryssland skall följa sina åtaganden i OSSE/Europarådet och försöka komma fram till en politisk lösning på tvisten, tillåta oberoende utredningar om rapporterade kränkningar av de mänskliga rättigheterna, förbättra arbetsklimatet för en oberoende press och behandla de berättigade kraven från humanitära organisationer.
De här punkterna togs även upp i er resolution.
Det var exakt dessa frågor som jag mycket direkt diskuterade med den ryska regeringen vid mitt besök i området i början av februari.
Kommissionen upprepade också det här budskapet genom utrikesminister Ivanov vid ministertrojkan den 2 mars då vi gav honom ett antal konkreta förslag, inbegripet ECHO-sändebud för utredningar i Tjetjenien, tillträde för icke-statliga organisationer och infriande av deras grundläggande krav, besök av EU-diplomater till området före presidentvalet för att rapportera om de civila förhållandena, den humanitära situationen, påstådda kränkningar av de mänskliga rättigheterna samt utredning.
Vi väntar fortfarande på ett svar från de ryska myndigheterna om dessa konkreta förslag.
När det gäller mediernas situation i Serbien så är den serie av åtgärder som myndigheterna vidtagit mot Studio B den senaste veckan fullständigt oacceptabelt, och vi beklagar dem djupt.
Det ökande trycket mot oberoende media visar precis hur viktiga dessa media är.
Europeiska kommissionen har gjort stora insatser för att stödja de oberoende medierna i Serbien.
I december 1999 godkände vi ett stödprogram på 3,3 miljoner euro.
Vi har lagt ett kuvert med nödhjälp åt sidan, vilket skall räcka till att anskaffa utrustning och överlevnadsfonder för dessa medier, inbegripet televisionsstationer som Studio B. Kommissionen tillsätter ny personal för genomförande av medieprojekt och våra kontrakt med mottagarna har effektiviserats för att försöka påskynda processen för tillhandahållande av medel.
Satellitutrustning distribueras över hela området till Kroatien, Bosnien och Hercegovina samt Makedonien.
Europeiska kommissionens tjänst Europa via satellit fortsätter sitt stöd genom att ge tid för oberoende TV-stationer i Serbien att sända information som kommer att nå resten av området och uppmuntra utbyte av program.
Angående Irak har jag följande kommentarer: komissionen är bekymrad över det unilaterala irakiska beslutet att motsätta sig antagandet av FN: säkerhetsråds resolution 1284 och dess efterföljande fördröjning av det nya övervakningsinstrumentet UNMOVIC och lättandet på sanktionerna.
Det förlänger endast krisen i Irak.
Olja för mat är fortfarande det bästa kortsiktiga alternativet för att mildra lidandet för Iraks befolkning.
På lång sikt kan den ekonomiska och sociala situationen i Irak endast förbättras genom ökad ekonomisk verksamhet, stimulerad genom upphävandet av sanktionerna.
Vi borde försöka engagera den irakiska regeringen i en dialog om genomförande av säkerhetsrådets resolutioner, vilka kan leda till ett gradvis lättande av sanktionerna.
Låt oss dock vara tydliga - nyckeln till ett upphävande av sanktionerna ligger hos irakierna.
Kommissionen har, sedan Gulfkriget 1991, varit den största givaren av humanitärt bistånd till Irak, över 242 miljoner euro.
Ytterligare 8,6 miljoner euro har anslagits från ECHO-budgeten för år 2000.
Kommissionen är dock bekymrad över de restriktioner som den irakiska regeringen ålagt icke-statliga organisationer, något som kan äventyra genomförandet av de ECHO-finansierade programmen för humanitärt bistånd i Irak.
Avslutningsvis, herr talman, något om situationen i Jammu och Kashmir. Kommissionen välkomnar Europaparlamentets djupa oro angående konflikten i Kashmir, vilket återspeglas i de olika resolutionsförslagen.
Den internationella gemenskapens oro för området är berättigat, särskilt eftersom båda sidor förfogar över kärnvapen och dialogen mellan dem vid det här laget har brustit helt.
Precis på grund av detta dödläge och de stora riskerna som är finns måste tredje part gå mycket försiktigt tillväga.
Tredje parter kan uppmana båda sidor att minska den militära konfrontationen på ett strukturerat sätt och återuppta en omfattande dialog i syfte att återigen starta fredsprocessen i Lahore.
Pakistan borde uppmanas att sluta infiltrera paramilitär personal över gränsen.
Indien borde uppmuntras att söka och utnyttja inre politiska lösningar för att uppfylla förväntningarna från befolkningen i Jammu och Kashmir i linje med möjligheten till ökad självständighet i enlighet med dess grundlagar.
Kommissionen anser att i en ståndpunkt skall hänsyn tas till det extremt känsliga läget just nu, särskilt med tanke på det kommande EU-toppmötet med Indien, där Kashmir absolut kommer att diskuteras.
Tack så mycket, kommissionär Nielson.
Jag förklarar debatten avslutad.
Omröstningen kommer att äga rum i dag kl. 17.30, förutom omröstningen om situationen i Irak så som avtalats.
Kamp mot organiserad brottslighet
Nästa punkt på föredragningslistan är den gemensamma debatten om följande resolutionsförslag:
B5-0248/2000 av Di Lello Finuoli, Manisco och Papayannakis för Gruppen Europeiska enade vänstern/nordisk grön vänster om brottslighet förknippad med smuggling i Apúlia (Italien);
B5-0259/2000 av Procacci för Europeiska liberala, demokratiska och e reformistiska partiets grupp om kampen mot organiserad brottslighet i sydöstra Italien;
B5-0267/2000 av Lavarra med flera för Europeiska socialdemokratiska partiets grupp om kampen mot organiserad brottslighet;
B5-0274/2000 av Frassoni med flera för Gruppen De gröna/Europeiska fria alliansen om det nödläge som uppstått till följd av brottslighet förknippad med smuggling i Apúlia (Italien);
B5-0277/2000 av Le Pen med flera för Tekniska gruppen för oberoende ledamöter - Grupplösa om organiserad brottslighet;
B5-0284/2000 av Fitto med flera för Europeiska folkpartiets grupp ( (kristdemokrater) och Europademokrater om kampen mot organiserad brottslighet.
Herr talman!
Jag skulle vilja stödja det förslag till gemensam resolution som har lagts fram av ett stort antal kolleger och som stöds av de största grupperna i detta parlament. Detta för att skicka en kraftfull uppmaning till medlemsstaternas regeringar att intensifiera och framför allt effektivisera kampen mot den organiserade brottsligheten, när den ägnar sig åt inte bara cigarettsmuggling utan också narkotikahandel, vapenhandel och än värre människohandel.
I Italien känner vi väl till vilka svårigheter man möter i kampen mot den organiserade brottsligheten.
Vi vet att den organiserade brottsligheten i verkligheten använder denna verksamhet som ibland - som i fallet med cigaretterna - skenbart, men bara skenbart, kan tyckas mindre allvarlig, för att skaffa de medel med vilka den sedan förhindrar alla ingripanden.
Europa har en grundläggande uppgift för utvecklingen av dessa nya områden - av vilka många för övrigt har medlemskap i gemenskapen i sikte - men alla våra investeringar skulle förmodligen vara lönlösa om vi inte lyckas besegra dessa organiserade förbrytare som annars kommer att bli de främsta att dra nytta av investeringarna.
Medlen, de resurser som europeiska gemenskapen ställer till förfogande skulle inte göda den sunda folkkroppen utan tvärtom ytterligare stärka den cancersvulst den organiserade brottsligheten utgör.
Därför understryker jag en mycket positiv aspekt av resolutionen, den där man säger att gemenskapen måste övervaka att en ekonomisk och social utveckling kommer befolkningen till del, för det är just där man kan uppnå störst resultat.
Herr talman, ärade kolleger!
Det är inte första gången vi diskuterar problemen med den organiserade brottsligheten i den Europeiska unionen. Det finns en konkret orsak till att vi i dag gör det i en debatt om aktuella och brådskande frågor: mordet i Brindisi den 24 februari på två tjänstemän i Guardia di Finanza har återigen helt plötsligt visat hur hotade kollegerna i medlemsstaternas säkerhetsorgan är, vilka har till uppgift att skydda Europeiska unionens yttre gränser eller arbetar i de regioner som är operationsfält för den organiserade brottsligheten på grund av att de är belägna längs Europeiska unionens yttre gränser.
Dessa medarbetare i polisorganens offentliga tjänst har inte bara förtjänat all vår solidaritet eller vår respekt, utan framför allt har de förtjänat att vi äntligen begriper - var vi än har vårt hem inom Europeiska unionen - att tjänstemännen på Guardia di Finanza i Apulien skyddar exempelvis - det säger jag som tysk ledamot - även mitt lands territorium och medborgare.
Jag anser att vi i Europaparlamentet är skyldiga de anhöriga att fastslå att respekten för de döda inte är en italiensk, utan en europeiska angelägenhet.
Det var den första fråga som jag ville ta upp.
Den andra är ett politiskt upprop som vi enligt min åsikt inte tar på tillräckligt stort allvar.
Vi talar om nödvändigheten av att på ett effektivt sätt bekämpa den organiserade brottsligheten och tänker alltför sällan på att den av oss skapade europeiska inre marknaden med friheter för tjänster, kapital, varor och personer har berett enorm plats åt den ekonomiska verksamheten, men att det överallt där ekonomin sköts på ett fritt och legalt sätt också blir möjligt med en fri illegal ekonomi.
Vi har med detta enorma rum för den legala ekonomin även skapat ett enormt rum för den illegala ekonomin. Det är i dag möjligt och utbrett över hela Europa att arbeta med smuggling, människohandel, kontokortsbedrägerier, droghandel, prostitution, med alla möjliga former av tyngsta kriminalitet.
Men fortfarande är polisens nödvändiga motstrategier huvudsakligen kvar på nationalstatens ansvarsområde.
Instrumenten för att bekämpa den organiserade brottsligheten hanteras på mellanstatlig nivå.
Där jag kommer ifrån, i distriktet Aachen, finns det en stad som heter Herzogenrath.
På ena sidan av vägen ligger Nederländerna, på den andra sidan av vägen ligger Tyskland, och om ni utför ett bankrån på den tyska sidan och tar er tillräckligt snabbt över till den nederländska sidan så har ni haft tur, eftersom ingen tysk polis har rätt att springa efter.
Detta är ett praktiskt exempel på svårigheterna kring bekämpandet av den organiserade brottsligheten som tydliggör nödvändigheten av ett gränsöverskridande förfarande, eller rättare sagt ett som sträcker sig över hela Europa.
Vad jag vill säga med detta är att Europeiska unionen under Europaparlamentets kontroll behöver egna operativa befogenheter för de europeiska polisorganen vid de former av tung kriminalitet som endast kan bekämpas på Europanivå.
Jag anser att vi som politiker i rådet, i kommissionen och i parlamentet är skyldiga dem som faller offer för dessa organiserade brott, som får allt större spridning, att skapa de instrument som krävs för att på ett effektivt sätt kunna motarbeta detta.
Herr talman! I Italien har cigarettsmuggling under lång tid, särskilt under efterkrigstiden tack vare de nyrealistiska filmerna, haft ett nästan romantiskt skimmer över sig.
Det som sker i Apulien och i Syditalien är dock absolut inte romantiskt, tvärtom.
De två polismännens tragiska död är inte bara en fråga om den allmänna säkerheten i Italien, det är en europeisk fråga: inte en fråga om den europeiska säkerheten, utan också och framför allt en fråga som rör våra relationer med grannarna på andra sidan Adriatiska havet.
Europeiska unionen deltar i betydande grad i återuppbyggnaden av det före detta Jugoslavien.
De lokala myndigheternas agerande och vår mobilisering för att hjälpa dem agera är absolut avgörande faktorer för att besegra kriminella organisationer, och därmed även för européernas säkerhet.
I denna mening beklagar vi att man i kompromissresolutionen inte ville villkora de nya programmen för återuppbyggnad med att regeringarna i f.d. Jugoslavien åtog sig att aktivt samarbeta i kampen mot den organiserade brottsligheten, som vi föreslog.
Vi hoppas i stället att rådet och kommissionen genom sina ansträngningar kan mobilisera dessa regeringar och att dessa båda institutioners medverkan vid den konferens som planeras till 19 och 20 maj kan bli början till effektiva insatser i denna riktning.
Herr talman! Redan vid det extra mötet med rådet i Tammerfors förra året tog man hänsyn till den mycket svåra situation som råder i vissa av Europas regioner, när man beslutade om konferensen den 19 och 20 maj som har just säkerheten i och utvecklingen av detta område som tema.
Europa försöker vidga sina gränser och pratar om områden för frihet, säkerhet och rättvisa.
Adriatiska havet är en gräns, Joniska havet är en gräns.
Om vi vill ge tyngd åt utvidgningen av Europa måste vi försäkra våra medborgare, våra landsmän, invånarna i dessa områden om att våra ord inte är politiska projekt utan äkta projekt, förankrade i verkligheten och att vi när vi talar om rättvisa och säkerhet ger dem medel, förhållanden och system som gör att de kan känna sig trygga.
Vi har redan betalat ett pris bestående av alltför många döda: alltför många civila har förlorat livet i dessa rövartåg som förekommer i Apulien och vi har betalat med alltför många män ur ordningsmakten.
Bland annat eftersom det finns en stabilitetspakt måste vi ingripa på ett konkret sätt för att visa att vi när vi utvidgar Europa också utvidgar säkerheten för våra människor.
Herr talman! När det gäller detta ämne är mitt hjärta kluvet.
Å ena sidan är det naturligtvis så - jag var även föredragande för utvidgningen österut och den inre säkerheten - att det inte endast är för kandidatländernas del som vi måste vinnlägga oss om en lika hög säkerhetsstandard som vi själva har inom EU, utan självklart i alla europeiska länder.
Vi behöver ett gemensamt europeiskt system för den inre säkerheten, och då måste särskild omsorg givetvis gälla Balkan i och med att vi har tagit ett särskilt ansvar för Kosovo med kringliggande regioner.
Men å andra sidan måste vi passa oss för att klassificera vissa folkgrupper hur som helst.
Därför vänder vi oss mot punkt 4 i den gemensamma resolutionen, där Montenegro nämns.
Naturligtvis har även Montenegro problem med den inre säkerheten, vilket förresten vi har inom EU också.
Men Montenegro är för tillfället allvarligt hotat, och ni har själva hört att Milosevic nu återigen har inlett militära operationer mot Montenegro, vilket Nato förklarade officiellt i går.
I detta fall måste vi se upp så att vi inte ger dem några förebråelser.
Därför: solidarisk kamp mot den organiserade brottsligheten ja, men, jag ber, ingen speciell passus mot Montenegro, utan stöd till Montenegro på deras svåra väg mot större frihet.
. (EN) Kommissionen har med stort intresse tagit del av resolutionen angående hotet från kriminella grupper som är verksamma i flera länder i sydöstra Europa.
Vi delar de tankar som uttrycks i resolutionen när det gäller risken för att insatserna för återuppbyggnad och utveckling inom ramen för stabilitetspakten kommer att äventyras av internationella kriminella nätverk som huvudsakligen ägnar sig åt människosmuggling, smuggling av droger och vapen samt även varusmuggling.
Helt klart har flera av dessa brottsliga verksamheter allvarliga negativa konsekvenser för gemenskapen och dess medlemsstater.
Som ni känner till så har Europeiska rådet visat stark beslutsamhet att bekämpa den organiserade brottsligheten och har påvisat behovet av en sammanhängande och samordnad taktik genom att i juni 1997 anta en handlingsplan för bekämpande av organiserad brottslighet.
Även om många av de planerade åtgärderna syftar till att stimulera samarbetet mellan de femton medlemsstaterna så förbises inte behovet av att även utveckla mer omfattande former av internationellt samarbete.
Det påtagliga resultatet har varit att rådet 1998 slöt ett anslutningsavtal med kandidatländerna angående brottslighet.
När det gäller de specifika frågor som togs upp i resolutionen och som rör situationen i Balkanområdet, håller kommissionen med om att det finns en reell risk för en massiv utveckling av den organiserade brottsligheten om inga sammanhängande och samordnade åtgärder vidtas i det här området i samarbete med de olika givarna samt de internationella och regionala aktörerna.
Kommissionen anser att medlemsstaterna har en avgörande roll att spela genom att tillhandahålla expertis och personal för stöd till specialprojekt i kampen mot diverse brottsliga verksamheter i Balkanområdet, inbegripet kampen mot korruption.
Kommissionen anser att den kan göra ansenliga insatser i stabilitetspakten genom att kombinera medlemsstaternas expertis och gemenskapens ekonomiska medel för att genomföra välriktade projekt och åtgärder för brottslighetsbekämpning.
I det avseendet är kommissionen också redo att fungera som samordnare och i nära samråd med stabilitetspaktens särskilda samordnare.
Dessutom måste jag understryka att kommissionen förbereder ett förslag till ett nytt specifikt finansiellt instrument som skall ge en global rättslig grund för gemenskapshjälpen till hela området.
Ett officiellt förslag kommer att läggas fram för rådet i slutet av den här månaden och vi hoppas att en ny förordning skall träda i kraft så snart som möjligt, förhoppningsvis direkt efter sommaruppehållet.
Kommissionen är fortfarande övertygad om hur väldigt viktigt det är att göra alla möjliga insatser för att stödja effektiva åtgärder för bekämpande av organiserad brottslighet och är fast besluten att, inom den nya ramen, utarbeta regionala projekt som omfattar områdena rättsväsende och inrikesfrågor.
Dessutom kan kommissionen redan tillkännage att, vid programplaneringen för stödet till regionala program för år 2000, cirka två miljoner euro anslagits för projekt inom områdena rättsväsende och inrikesfrågor.
Dessutom har det, med avseende på smuggling av vissa varor som till exempel cigaretter och i den mån denna smuggling även påverkar gemenskapens territorium och dess ekonomiska intressen, upprättats multidisciplinära och multinationella arbetsgrupper inom ramen för OLAF.
Dessa grupper kommer att bekämpa organiserad brottslighet vars gränsöverskridande dimension påvisats vid flera tillfällen.
De har upprättats för att ge stöd och bistånd, vars inriktning skall vara på utredningar angående de sektorer och varor som är mest sårbara för bedrägeri, vilket är fallet med cigaretter.
Resultatet av de här gruppernas verksamhet de senaste åren är mycket talande.
År 1996, till exempel, uppgick cigarettsmugglingen totalt till 800 miljoner ecu.
De sammanlagda ekonomiska effekterna av bedrägeri som upptäcktes inom det här området år 1997 beräknades till 1,6 miljarder ecu, omfattande gemenskapens egna medel och nationella intäkter.
Antalet utredningar av cigarettsmuggling till och med ökade under år 1998, även om de ekonomiska effekterna var lägre än under tidigare år.
Det kan förklaras med fortsatta omfattande internationella utredningar och framgångarna i kampen mot cigarettsmuggling från Andorra och mot den svarta marknaden i Spanien.
Allt sammantaget ser vi mycket allvarligt på dessa hot mot gemenskapen och vi kommer att fortsätta att bekämpa dem hårt.
Tack så mycket, kommissionär Nielson.
Jag förklarar debatten avslutad.
Omröstningen kommer att äga rum i dag kl. 17.30.
CITES
Nästa punkt på föredragningslistan är den gemensamma debatten om följande resolutionsförslag:
B5-0243/2000 av Maij-Weggen och Bowis för Europeiska folkpartiets grupp ( (kristdemokrater) och Europademokrater om konventionen om internationell handel med utrotningshotade arter av vilda djur och växter (CITES);
B5-0249/2000 av Sjöstedt med flera för Gruppen Europeiska enade vänstern/nordisk grön vänster om konventionen om internationell handel med utrotningshotade arter av vilda djur och växter (CITES);
B5-0260/2000 av Davies med flera för Europeiska liberala, demokratiska och reformistiska partiets grupp om konventionen om internationell handel om utrotningshotade arter av vilda djur och växter (CITES);
B5-0269/2000 av Roth-Behrendt för Europeiska socialdemokratiska partiets grupp om konventionen om internationell handel om utrotningshotade arter av vilda djur och växter (CITES);
B5-0275/2000 av De Roo och Isler Béguin för Gruppen De gröna/Europeiska fria alliansen om internationell handel om utrotningshotade arter av vilda djur och växter (CITES).
Herr talman, ärade kolleger! Allra först vill jag be om ursäkt för Maij-Weggens räkning, författaren till denna resolution.
Hon var tvungen att åka tidigare på grund av ett dödsfall och begravning i familjen.
Det är inte första gången som CITES-konventionen diskuteras i denna kammare.
Under årens lopp har denna konvention som 148 länder deltar i räddat många växter och djur som hotas av utrotning.
Ofta skedde detta efter omfattande aktioner från miljö- och djurskyddsorganisationer, genom aktioner som mycket ofta övertogs av Europaparlamentet, av de nationella parlamenten och även av till exempel den amerikanska kongressen.
Även den här gången finns det en risk för att felaktiga beslut återigen kommer att fattas vid CITES-konferensen i Nairobi, och även den här gången tar vi upp kampen för att förebygga detta.
I detta inlägg tänker jag koncentrera mig på tre faror.
Den första är att ett antal länder i södra Afrika har föreslagit att den afrikanska elefanten skall överföras från bilaga I till bilaga II, vilket innebär att kontrollerad jakt blir tillåten.
Tillsammans vill dessa länder samla in drygt 50 ton elfenben.
Vi riktar nu en angelägen uppmaning till kommissionen och medlemsstaterna att inte gå med på detta.
Listan över elfenben som spårats upp illegalt är redan nu så omfångsrik att en legal jakt inte leder till någonting annat än att det problemet förvärras, och detta medan den totala populationen för den afrikanska elefanten på tjugo år har sjunkit från 1,3 miljoner till 625 000. Därmed har som bekant en kritisk gräns uppnåtts.
En andra fara som jag vill peka på är förslaget från Norge och Japan om att på nytt tillåta legal jakt på vikvalen (minke whale) i Nordatlanten och i södra delen av Stilla havet.
Även här är vi emot, även om den enda anledningen är att båda länderna ändå bedriver jakt på dessa vackra djur.
På det sättet belönar vi bara det dåliga uppförandet ännu mer.
Dessutom är denna vikval också hotad, och det är bättre att vi håller oss till överenskommelsen om att skydda alla valar.
Slutligen, tredje exemplet, Kuba har begärt att karettsköldpaddan (hawksbill turtle) återigen skall flyttas till bilaga II.
Det är följden av en typiskt isolerad syn på ett djur som generellt hotas av utrotning.
Eftersom denna art framför allt kommer till Kuba för att lägga ägg tror man att det finns mer än tillräckligt av den, och då vill man fälla 500 av dessa sköldpaddor per år, och kan ni tänka er för vilket ändamål, för exklusiva restauranger och för att sälja sköldarna till Japan.
Detta skulle kunna ge en stark impuls att fortsätta med den illegala jakten.
Kuba borde skämmas för detta förslag, och dessutom uppfyller det egna förslaget inte heller den ideologi som Kuba självt försvarar, vilken jag inte heller försvarar för övrigt.
Detta är kort sagt tre exempel från en rad förslag i Nairobi som ger oss stora bekymmer.
Vi uppmanar kommissionen och medlemsstaterna att inte stödja dessa förslag utan att behålla CITES som det är.
Låt oss inte börja detta århundrade på ett dåligt sätt utan på ett bra och tillsammans sörja för att inte fortlevnaden hotas för ännu fler växter och djur.
Herr talman! Precis som föregående talare sade, vänder vi oss med denna resolution till parterna i CITES-konventionen, som kommer att samlas i Nairobi i april.
Och det gör vi i ett försök att bevara arter som på nytt är utrotningshotade; arter som den asiatiska myrkotten, gorillorna i Kongo, elefanterna - för försäljningen av elfenben - och andra arter som omnämns i resolutionen.
Jag vill i all korthet nämna tre nödvändiga åtgärder som bör vidtas i Nairobi den närmaste tiden.
Den första är att informera och medvetandegöra allmänheten, de som köper och de som säljer.
Den andra är en sanktionsmekanism mot dem som fortfarande inte har antagit lagliga åtgärder som förhindrar straffrihet, i synnerhet av tjuvskyttar.
Och den tredje, samarbetet med utvecklingsländer där det enda sättet att överleva i vissa områden på landsbygden ibland är att bedriva handel med utrotningshotade arter.
Herr talman! Skyddet för hotade djur- och växtarter innebär mer än att behålla den naturliga rikedomen.
Det handlar om striden mellan civilisation och barbari.
Bibehållande av den biologiska mångfalden betyder också mer än att inte låta vissa djurarter dö ut, hur viktiga de än är, såsom elefanter och valar.
Med tanke på att de själva inte kan göra det måste vi engagera oss för enskilda djur, inte bara hemma, utan överallt.
Det innebär till exempel att den internationella transporten av tropiska djur måste tyglas.
Fortfarande förekommer där skandalartade missförhållanden, såväl i fråga om legal som illegal transport.
Överexploatering och missbruk kan inte enbart förklaras med fattigdom.
Det handlar ofta om att hänsynslösa handlare själva skall bli rikare.
Dessutom blir djur i stora antal offer för naturliga katastrofer och i synnerhet också för krig i Afrika utan att det väcker uppmärksamhet.
Djur är definitionsmässigt ingen part.
Mer uppmärksamhet för deras ohyggliga öde är en civilisationsfråga.
Herr talman! Vid den förra CITES-konferensen antog Europaparlamentet i det närmaste enhälligt en resolution om att ge den afrikanska elefanten högsta skyddsstatus.
Den afrikanska elefanten är fortfarande en hotad djurart enligt Internationella naturvårdsunionen (IUCN).
14 ministrar från Europeiska unionen avstod fegt från att rösta och legaliserade på så sätt avskjutningen av elefanter i Afrika.
Det var bara den nederländske ministern som röstade för att rädda elefanten.
Nästa månad, från den 10 till den 20 april, står elefantens öde på nytt på världssamfundets dagordning.
Kenya, värdlandet, och Indien har lagt fram förslaget om att åter ge den afrikanska elefanten fullständigt skydd.
Avskjutning av elefanter för att sälja deras betar av elfenben till Japan och på papperet ge avkastningen till skydd för vilda djur är en pervers logik.
Dessutom fungerar den inte.
Sydafrika, Botswana, Namibia och Zambia vill nu skjuta av ännu fler elefanter.
Dessutom kommer dessa blodspengar även fortsättningsvis att hamna i fel giriga händer.
Jag uppmanar de 15 miljöministrarna, inklusive de 5 gröna ministrarna, att visa mod under rådets möte (miljö) den 30 mars och åter ge den afrikanska elefanten fullständigt skydd.
Fullständigt skydd är också nödvändigt för karettsköldpaddan som bara förekommer på Kuba.
På tre generationer har mer än 80 procent av populationen gått förlorad.
För den afrikanska elefanten och karettsköldpaddan prioriterar Europeiska kommissionen blodshandel med Japan.
Det är en skandal.
.
(EN) Herr talman! Europeiska gemenskapen är inte part i CITES.
Enligt konventionens nuvarande text får endast enskilda länder delta.
Ändringsförslaget av Gaborone till texten i CITES från år 1983 skulle ge oss möjlighet att ingå som part i konventionen.
Det här ändringsförslaget har dock inte ännu trätt i kraft på grund av att ett otillräckligt antal CITES-parter ratificerat det.
Kommissionen fortsätter sina diplomatiska ansträngningar för att se till att det görs tillräckligt många ratificeringar så att gemenskapen kan spela en mer aktiv roll i fråga om den här mycket viktiga konventionen.
Trots att vi ännu inte ingår som en part i konventionen så förfogar gemenskapen över den lagstiftning som behövs för att genomföra CITES.
Den här lagstiftningen är bland den mest grundliga och omfattande av sitt slag i hela världen.
Kommissionens politik baseras på både bevarande och en hållbar användning, principer som erkänner att befolkning och stater är de bäst lämpade att skydda sin egen vilda fauna och flora.
Vad avser de specifika frågorna i parlamentets resolutioner så håller vi med om behovet av att öka de åtgärder som vidtas när det gäller handeln med vilda djur i Indien.
Vi kommer att kontakta de indiska myndigheterna i enlighet med de föreslagna riktlinjerna och fortsätta göra allt vi kan för att stödja och främja målsättningarna i CITES.
När det gäller förslagen till den kommande konferensen med CITES-parterna så måste kommissionen fortfarande anta ett formellt förslag.
Vår allmänna inriktning i de viktigaste frågorna är följande:
Vad gäller valar så skall gemenskapens inställning vara otvetydig.
Ingen återgång till kommersiell valfångst förrän den internationella valfångstkommissionen bedömer att lämpliga kontrollorgan finns på plats.
Vi motsätter oss därför de japanska och norska förslagen att återuppta handeln.
När det gäller afrikanska elefanter så förespråkar vi ett behållande av status quo tills vi fått en tydlig bild av effekterna av den internationella handel som tilläts år 1997.
Vi skall inte stödja några av de förslag som lagts fram.
När det gäller de kubanska förslagen angående havssköldpaddan skall gemenskapen motsätta sig ett återupptagande av den vanliga årliga handeln med skal.
Vi måste dock inta en öppnare hållning i fråga om de kubanska lagren av skal tills vi känner till vilken ståndpunkt Kubas grannländer intar.
När det gäller hajar, slutligen, så finns det skäl för oro och förslaget om brugder bör särskilt stödjas.
Här kommer dock CITES att behöva arbeta i nära samarbete med regionala fiskeriorgan och FN:s livsmedels- och jordbruksorganisation.
Tack så mycket, kommissionär Nielson.
Jag förklarar debatten avslutad.
Omröstningen kommer att äga rum i dag kl. 17.30.
Herr talman! Jag kan se att omröstningen om situationen i Irak har tagits tillbaka.
Kan jag få veta på vems begäran och vilka skäl som angavs för att ta tillbaka den?
Bäste kollega! Det är inte omröstningen som har dragits tillbaka, utan det är förslagsställarna själva som har dragit tillbaka sina bägge förslag.
Finns det inga förslag att rösta om är det också klart att det inte heller finns kvar vid omröstningen.
Jag känner inte till orsakerna i detalj till vad det var som förmådde förslagsställarna att göra så - det får ni fråga dem om själv - men klart är att om de har dragits tillbaka så kan man inte rösta om dem.
Kanske kan Swoboda redogöra i korthet för vad som ligger bakom.
Herr talman! Ni har helt rätt i att vi har dragit tillbaka resolutionsförslagen.
Låt mig bara reda ut det här med min kollega. Vi har dragit tillbaka dem därför att vi under nästa sammanträde i Strasbourg kommer att föra en längre och mer utförlig debatt i frågan.
Jag tycker att den tungt vägande situationen i Irak gör att det blir mer meningsfullt att ta ställning efter en debatt, efter förklaringar från råd och kommission och inte inom ramen för ett brådskande ärende.
Det var orsaken till tillbakadragandet.
Herr talman! Jag bekräftar att det som Swoboda just sagt gäller för gruppen PPE-DE.
Vi har dragit tillbaka vår resolution av samma orsaker: det vill säga debatten som skall äga rum i april i år.
Tack, fru kollega. Jag anser att motiven har klarnat.
En fråga om arbetsordningen, kollega Buttiglione.
Herr talman! Jag drog tillbaka förslaget trots att jag är övertygad om att vi gör fel i att inte ta tillfället i akt att ingripa, nu när tid är, eftersom det finns en möjlighet att uppnå ett allmänt samförstånd om detta.
Jag tycker att det är viktigt att understryka att det är andra gången som vi skjuter upp antagandet av detta förslag. Jag hoppas att utvecklingen inte rusar iväg utan att vi har haft möjligheten att försöka påverka dem till fred.
Tack, herr kollega!
Vi skall nu genomföra omröstningen.
OMRÖSTNING (fortsättning)
Herr talman! Även om det hade varit bättre om vi hade röstat vid lunchdags så är jag nöjd att göra det nu.
Herr talman! Det är med nöje jag stöder förslaget från min ärade, mycket älskvärda kollega, baronessan Ludford.
Låt oss rösta!
Herr talman! Jag bara undrar varifrån kollegernas så plötsliga sinnesförändring kommer.
Herr talman! Jag har på GUE/NGL gruppens vägnar dragit tillbaka ändringsförslag 53 och 55 om punkt 17 i betänkandet.
I själva verket verkar det som om skrivningen av dessa två ändringsförslag kan ge upphov till motstridiga tolkningar, bland annat i vissa av språkversionerna.
Jag är emot etnisk klassindelning eftersom det stigmatiserar invandrarna.
Med ändringsförslagen 53 och 55 avser man att slopa termen "etnisk".
Användningen av termen "data" kan referera till statistik om situationen för rasism och diskriminering, vilket kan vara positivt, men det kan också referera till upprättandet av dataregister med alla de problem som man kan förutsätta det innebär och som vi har diskuterat med anledning av Eurodac.
Dessa är skälen till att jag var skyldig att dra tillbaka dessa två ändringsförslag.
Tack, herr kollega!
Vi noterar saken.
Herr talman!
Jag tackar Sylla för att ha dragit tillbaka de två nämnda ändringsförslagen, men jag vill fråga honom om han inte om ändringsförslag 54 anser, att texten i första meningen vilken inte har ändrats och som på engelska - det är den version jag har framför mig -, lyder: "understryker att EU måste samla in tillförlitlig etnisk data som en grund för utvärdering", om det avsnittet och mer specifikt uttrycket "tillförlitlig etnisk data" inte skapar samma typ av problem, och om det inte skulle vara lämpligt med ett muntligt ändringsförslag som han skulle kunna lägga fram, att ändra likaså begreppet "etnisk data"?
Kära kollega! Förslagsställaren har handlat förutseende och plikttroget och dragit tillbaka förslaget i tid före omröstningen.
Således röstar vi inte om det.
(Parlamentet godkände resolutionsförslaget.)
Herr talman! Jag vill inte fördröja det hela, jag vill bara be ordförandeskapet att överväga möjligheten att framöver inte godkänna fler förslag till strykningar som berör hela punkter, så att vi kan undvika den sorts problem som har dykt upp i dag.
Jag ber er överväga detta.
Herr Swoboda! Det hela hänger samman med hur vi i vår klokhet har ändrat arbetsordningen, och om jag minns rätt - jag vet eftersom jag sitter bakom er - så var också ni med och röstade.
Om ni inte längre vill ha det så, måste ni vara snäll och få fram ett förslag till ännu en ändring av arbetsordningen, och därefter skall jag gärna förfara annorlunda.
Herr talman! Jag tillstår gärna att jag kan bli ännu klokare.
Herr Swoboda! Då har vi det gemensamt!
Herr kollega! Ni tar upp ett principiellt problem som hänger samman med hur vi har skrivit ner det i arbetsordningen.
Om dessa ändringsförslag enligt arbetsordningen har lämnats in i tid ropas de normalt upp av talmannen och behandlas.
Speroni om arbetsordningen.
Herr talman! Jag vet inte om det är en översättningsfråga, men kollegan sade "den tekniska gruppen med rasister": vi är den tekniska gruppen för oberoende ledamöter.
Bäste kollega! Det rörde sig säkert om ett språkligt översättningsproblem.
Det är jag helt övertygad om!
Betänkande (A5-0055/2000) av Belder för utskottet för utrikesfrågor, mänskliga rättigheter, gemensam säkerhet och försvarspolitik om meddelandet från kommissionen om att bekämpa rasism, främlingsfientlighet och antisemitism i kandidatländerna (KOM(1999) 256 - C5-0094/1999 - 1999/2099(COS))
(Parlamentet godkände resolutionsförslaget.)
Betänkandet (A5-0067/2000) av Read för utskottet för industrifrågor, utrikeshandel, forskning och energi om meddelandet från kommissionen om kommissionens initiativ inför Europeiska rådets extra möte i Lissabon den 23-24 mars 2000 - Europa - Ett informationssamhälle för alla (KOM(1999) 687 - C5-0063/2000 - 2000/2034(COS))
(Parlamentet godkände resolutionsförslaget.)
Herr talman, kolleger! Detta är den första röstförklaring på flera år som jag avger, och den första röstförklaringen som ordförande för Europeiska folkpartiets grupp (kristdemokrater) och Europademokrater.
Vår grupp har på grund av principiella överväganden tyvärr inte kunnat rösta för Ludfordbetänkandet "Bekämpandet av rasism och främlingsfientlighet i Europeiska unionen".
Vi anser att här har en god sak, nämligen kampen mot rasism och främlingsfientlighet, blivit missbrukad för i sammanhanget ej relevanta syften, samt att det i betänkandet ingår frågor som inte har något att göra med rasism och kampen mot rasismen och främlingsfientligheten.
Därför har vår grupp till övervägande del lagt ner sina röster eller röstat emot.
Orsakerna står att finna i följande synpunkter.
För det första: Ludfordbetänkandet ignorerar och bryter mot den grundläggande subsidiaritetsprincipen när den under punkterna 4, 6, 27 andra strecksatsen, 11 och 20 kräver åtgärder såsom upptagande av medborgare från tredje land i den offentliga sektorn eller den ålagda ändringen av skolläroplanerna och programmen för lärarutbildning.
För det andra: betänkandet innehåller frågor som absolut inte har någonting med ämnet för betänkandet att göra när den under punkterna 19, 22 och 30 kräver åtgärder som beviljandet av rösträtt i kommunal- och Europaval för medborgare i tredje land.
För det tredje: Ludfordbetänkandet anför frågor som ligger utanför tidsrymden för betänkandet och som över huvud taget inte har något med betänkandet att göra.
Jag skall också demonstrera det absurda i betänkandet - jag skulle önska att fler ville lyssna, speciellt de som just nu lämnar salen - och jag beklagar att jag måste säga det här om just detta betänkande.
Det absurda ligger i följande: Inte nog med att det var mindre än en tredjedel av kollegerna som röstade, utan man framförde också ett yttrande gentemot en medlemsstat i den Europeiska unionen, nämligen gentemot Österrike, ett yttrande om att parlamentet nu ansluter sig till de fjorton medlemsstaternas sanktioner.
Efter en het debatt i Bryssel i februari beslöt parlamentet med stor majoritet att inte ansluta sig till dessa sanktioner, och i dag, med en så liten minoritet, med ett så lågt deltagande, ansluter vi oss till sanktionerna.
Det finns alltså två orsaker: för det första att det är en för betänkandet icke relevant fråga, och för det andra att vi tar upp en fråga som vi för länge sedan har beslutat om med stor majoritet.
Jag anser inte att detta är i sin ordning!
Det är anledningen till att min grupp tyvärr har varit tvungen att antingen lägga ner rösterna eller rösta emot betänkandet.
(Applåder)
Herr talman! Jag har röstat emot betänkandet eftersom jag inte bedömer ett bra vin efter etiketten på flaskan, utan efter innehållet.
Detta betänkande bär visserligen etiketten antirasism, dock består innehållet av ett svårsmält blask av ideologisk villervalla som inte förtjänar namnet antirasismbetänkande.
Betänkandet kunde inte förbättras, och jag varnar kammaren för att fortsättningsvis göra sig löjlig med så till den grad absurda betänkanden, för ämnet antirasism är för angeläget för att läggas till grund för något slags ideologisk uppvisningsmatch.
Även om vi inte är överens med en stor del av motiveringarna i betänkandet om kampen mot rasism och främlingsfientlighet har vi röstat för det betänkandet, eftersom man tar ställning mot diskriminering och för minoriteters rättigheter.
Vi ansluter oss dock inte alls till de lyckönskningar som parlamentet riktar till sig själv.
Främst för att de flesta förslagen till förmån för rättigheter för minoriteter eller invandrare är otydliga och inte är tvingande.
Sedan på grund av det hyckleri som det är att utge sig för att försvara invandrare och minoriteter medan man i sitt eget land driver en politik mot invandrare om än i form av en jakt på personer utan identitetshandlingar.
Slutligen berörs i betänkandet inte alls de djupa ekonomiska och sociala orsaker som underlättar agitation av demagoger från den rasistiska och främlingsfientliga extremhögern, bland annat betydelsen av arbetslöshet och ökad fattigdom för en växande del av befolkningen.
Herr talman!
Jag tar till orda som företrädare för den spanska delegationen av Europeiska folkpartiets grupp för att förklara hur det kommer sig att vi har avstått från att rösta, något som i det här fallet innebär ett tydligt ställningstagande, även om ett avstående i regel inte är det.
Vi har avstått för att vi å ena sidan delar den symboliska tanken och principerna för kampen mot rasism och främlingsfientlighet, för vissa punkter i betänkandet innehåller viktiga uttalanden. För att bara nämna två av dessa kan jag ta punkt 8 om funktionerna för Europeiska centrumet för övervakning av rasism och främlingsfientlighet; eller punkt 24 där medlemsstaterna anmodas att prioritera några högst konkreta områden.
Men detta är å andra sidan, till skillnad från Haarders betänkande som vi röstade om i förmiddags, ett mycket demagogiskt betänkande som saknar juridisk stringens.
Och parlamentet som medlagstiftare bör känna till att varje uttalande vi gör har antingen juridiskt eller, som i det här fallet, nästan juridiskt värde, och därför bör vi vara litet mer försiktiga.
Låt mig ge ett exempel på detta: i punkt 22 där man ber att begreppet europeiskt medborgarskap skall ges ett konkret innehåll, genom att rätten att rösta i kommunala val och i valet till Europaparlamentet utvidgas till att även gälla medborgare i tredje land som är bosatta inom gemenskapen.
Det är uppenbart att detta redan från början strider mot fördraget.
Det är illa formulerat.
Jag skulle kunna ge fler liknande exempel som motivering till att vi har avstått från att rösta.
Herr talman! Låt mig avlägga en mycket kort förklaring på socialdemokraternas österrikiska delegations vägnar.
Vi har röstat för betänkandet eftersom vi anser att det trots vissa formuleringar är ett bra betänkande, och jag tycker att det är helt obefogat hur betänkandet till vissa delar har bedömts här i röstförklaringarna.
På punkt 10 har vi låtit bli att rösta.
Vi skulle ha föredragit en förklaring som exakt motsvarar vad Europaparlamentet beslutade i sin resolution om Österrike.
Eftersom denna punkt ändå godkändes, har vi röstat för betänkandet för dess principiellt positiva tendensers skull.
- (EN) Min grupp och jag är glada att ha röstat för och stöttat Ludfordbetänkandet, vilket berör den viktiga kampen mot rasism och främlingsfientlighet.
De som röstade emot återförening av familjer, emot uppmuntran av etniska minoriteter att delta i val, emot en politik som återspeglar Europas mångfald och emot multietniska parlament, dem bör man beklaga och fördöma.
De brittiska labourledamöterna och PSE-gruppen röstade för ändringsförslag 2 om att ta bort punkt 17, inte för att vi motsätter oss avsikterna bakom utan för att den skulle kunna misstolkas eller verka mångtydig.
Kampen mot rasister och främlingshatare i vårt samhälle, de som försöker dela Europa, är en kamp som måste och kommer att vinnas.
.
Vi moderater stöder de flesta åtgärderna mot rasism och främlingsfientlighet i Ludfordbetänkandet.
Vi lägger dock ned våra röster i slutomröstningen, därför att vi anser att arbetsmarknadslagstiftning tillhör ett område där subsidiaritet bör tillämpas, vilket berörs i punkt 17.
.
(FR) Ludfordbetänkandet om kampen mot rasism och främlingsfientlighet, liksom betänkandet Haarder, som är samtidigt, om mänskliga rättigheter i Europeiska unionen, verkar inspirerade av djävulen. Utöver det legitima skyddet av rättigheter förbundna med mänsklig värdighet, tvingar de att dra tillbaka, en efter en och systematiskt, alla regler för medborgarskap, vare sig det är nationellt, eller till och med europeiskt för övrigt.
Man har en känsla av att syftet med båda betänkandena är att försvara rättigheterna för en individ utan åtskillnad, oberoende var på planeten denne bor, och inte rättigheterna för personer som bott här länge, arvtagare av traditioner, innehavare av egna normer, det vill säga exakt medborgarna i våra respektive land, som sänt oss hit för att skydda dem och inte för något annat.
Jag anser att det i initiativet för dessa betänkanden finns en slags överträdelse av mandat.
Exempelvis proklameras i Ludfordbetänkandet jämställdhet mellan europeiska medborgare och medborgare i tredje land, till den grad att man föreslår att utlänningar kan bli europeiska tjänstemän lika som medlemsländernas medborgare, eller att de åtnjuter samma rätt att röra sig fritt utan kontroll och att återförenas med familjen som gemenskapens medborgare.
Skillnaderna utplånas på alla plan då det i Haarderbetänkandet också bekräftas lika rättigheter mellan homosexuella par och den traditionella familjen.
I båda betänkandena krävs likaså med samma inriktning rösträtt för invandrare till lokala och europeiska val.
Den andra kategorin verkar mycket signifikativ.
Ty om kravet om deltagande vid lokala val ibland kan utsmyckas med föregivna praktiska motiv visar det om deltagandet vid europeiska val en rent ideologisk betydelse: det handlar om att visa att Europa i framtiden inte skall vara en supernation (även om det finns en överstat) utan tvärtom, en öppen helhet, en genomfartsplats där rättigheter som fråntagits nationer skall omfördelas i hela världen.
En annan gemensam avslöjande punkt: i dessa båda betänkanden begärs att de nya "rättigheter" som föreslås i dem skall införas i den stadga om grundläggande rättigheter för unionens medborgare, som håller på att utarbetas, om vilken jag redan har uttalat mig i förrgår vid debatten om Duff-Voggenhuberbetänkandet.
Och naturligtvis kräver de att man i det dokumentet i morgon skall införa ett tvingande rättsligt krav med hänsyn till medlemsstaterna.
Där har vi ytterligare en faktor som visar att denna stadga, om den verkligen hade antagits enligt den form som Europaparlamentet kräver, - men vi motsätter oss helt det - skulle fungera som ett redskap för att inskränka nationerna.
Vi ser här som alltid att den europeiska nivån är en plats där man gör mindre motstånd inför påtryckningsgrupper, excentriska minoriteter och till och med utländska intressen.
Och vi lär av detta återigen samma läxa: medborgarna bör behålla sina befogenheter nära sig och bara delegera dem vid behov till öppna institutioner, som ägnar sig åt att försvara dem, och som de har full kontroll över.
. (DA) Vi stöder den humanistiska inställning som ligger till grund för betänkandet.
Vi stöder att betänkandet fokuserar på grogrunden för rasism och främlingsfientlighet i Europa.
Vi anser att det är viktigt att bekämpa rasism och främlingsfientlighet genom att garantera medborgarnas rätt till utbildning, rätt till inträde på arbetsmarknaden osv. Det är även positivt att betänkandet rekommenderar att medborgare från tredje land får bättre möjligheter att integreras.
Vi har av ovannämnda skäl valt att rösta för betänkandet, eftersom vi har den allmänna uppfattningen att det är ytterst viktigt att bekämpa rasism och främlingsfientlighet.
Vi vill emellertid betona att vi inte kan stödja de medel för bekämpning av rasism och främlingsfientlighet som betänkandet rekommenderar.
Vi anser att åtgärder som t.ex. fastställande av en gemensam asylpolitik och Eurodac - som innebär ett misstänkliggörande av asylsökande - inte främjar bekämpandet av rasism och främlingsfientlighet.
. (FR) Jag måste gratulera föredraganden för kvaliteten i hennes arbete med Europeiska kommissionens rapport om genomförandet av Europeiska året mot rasism (1997).
De senaste händelserna i Österrike visar oss att kampen mot rasismen, antisemitismen och främlingsfientligheten tyvärr fortfarande är aktuell.
Såsom anges i betänkandet finns det verkligen anledning att bli "förskräckt över att Jörg Haiders parti ingår i den österrikiska regeringen".
Jag utnyttjar tillfället jag fått här för att understryka nödvändigheten att ha kvar pressen på den österrikiska regeringen och att fortsätta att främja den offentliga debatten.
Risken är verkligen stor att man inrättar sig efter situationen.
Jag upprepar: banalisering är en av de största farorna.
Detta öppna hål i det som utgör grundvalen för vår europeiska union, nämligen den ovillkorliga respekten för de grundläggande rättigheterna, bör inte bli ett prejudikat.
Överallt i Europa hoppas de extrema högerpartierna kunna dra nytta av att denna koalition med fascistiska toner kommit till makten.
Det är vår skyldighet som europeiska demokrater att vara uppmärksamma, att provocera fram det felsteg som skall göra att den aktuella regeringen faller.
Jag är personligen redo att föra kampen ända till slutet!
Jag anser i likhet med föredraganden att den etniska, religiösa, kulturella och språkliga mångfalden i Europa är en källa till vitalitet och av betydelse för en framgångsrik ekonomisk och social framtid för Europa.
Detta är skälet till att de offentliga myndigheterna i medlemsstaterna och EU:s institutioner på ett aktivt sätt måste främja jämlikhet mellan raser och vidta konkreta åtgärder för att skapa en ökad etnisk mångfald i sin personal.
Jag stöder dessutom idén om att kampen mot rasism och främlingsfientlighet liksom främjande av lika möjligheter tydligt bör införas som ett ansvarsområde under en enda kommissionär i Europeiska kommissionen.
Ett annat förslag förtjänar att få vår hela uppmärksamhet.
Det föreslås att medlemsstaterna som obligatoriskt ämne i skolprogrammen och i utbildningsprogrammen för lärarna inför följande ämnen: undervisning om Europa i världen, bland annat om slaveriet och kolonialismen och om historia och kultur i minoritetssamhällen; undervisning om farorna med rasism, främlingsfientlighet och intolerans, däribland Förintelsen och antisemitism, om att rastolerans är absolut nödvändig och om normer förbundet med mångfalden.
För att återvända till Österrike, ett av skälen till att man har kommit till sådana ytterligheter är kanske att det landet inte i tillräcklig grad har bearbetat sitt förflutna på ett objektivt sätt.
Jag avslutar med att be er att inom ramen för IGC överväga en möjlig ändring av Amsterdamfördraget, bland annat av artikel 7 som åsyftar att bestraffa en medlemsstat som gör sig skyldig till "en allvarlig och ständig kränkning" av de grundläggande rättigheterna och friheterna.

- (PT) Att bekämpa rasism och främlingsfientlighet enbart genom lagstiftning kommer inte att gå, åtgärder måste i stället vidtas för att förändra de grundläggande skälen till detta fenomen.
Det betänkande som vi nu debatterar tar upp en rad aspekter som vi är fullständigt överens om, i synnerhet frågan om att garantera de grundläggande rättigheterna för medborgare i tredje land som väljer ett medlemsland i Europeiska unionen för att arbeta och leva.
Behovet av politiska rättigheter genom att medborgare från tredje land bosatta inom Europeiska unionen ges rösträtt för lokala och europeiska val är särskilt värt att notera.
Av nämnda anledning röstar vi för betänkandet.
- (EN) Som före detta minister för rasfrågor i Förenade kungariket är jag mycket medveten om behovet av att ständigt se mig om efter sätt att förbättra relationerna mellan alla grupper och intressen bland befolkningen.
För det krävs en försiktig blandning av i första hand utbildning och endast när det är absolut nödvändigt, lagstiftning.
Det här betänkandet misslyckas totalt att ge en balanserad taktik.
Det är åtbördspolitik av den värsta sorten där författarens tydliga ideologi tar överhanden över sunt förnuft.
Det är skadligt på grund av dess skrikighet.
Det erkänner inte de stora framsteg som gjorts i förhållandet mellan raserna i EU:s medlemsstater.
Det ger bara en defaitistisk dagordning, ingen positiv.
Det förolämpar dem som försöker förbättra situationen och därför är det förolämpande för många.
I korthet är det ett missbruk av de möjligheter som erbjuds här i parlamentet att debattera och bestämma frågor som den här, vilka är mycket viktiga och som förtjänar bättre än detta tillvägagångssätt.
De av oss som verkligen bryr sig känner till de stora svårigheterna i det här ämnet.
Vi kan helt enkelt inte stödja en sådan förfärlig uppsättning förslag, särskilt inte eftersom baronessan Ludfords tillvägagångssätt kunde få det otrevliga resultatet att det skulle vända majoriteten mot minoriteter i stället för att harmonisera relationerna.
Det här betänkandet skulle undergräva snarare än förbättra förhållandet mellan raserna.
Det kan inte vara ett önskvärt resultat.
. (FR) Betänkandet av Sarah Ludford är ett mästerverk av morbid och destruktiv kamp mot Europas folks och nationers identitet, mot deras rätt till olikhet, mot deras rätt till självbestämmande, mot att vara sin egen herre, mot att vägra acceptera desintegrationen på det sociala, kulturella och institutionella området.
Den patologiska, fanatiska och besatta upphetsningen om "antirasism" är bara den psykiska drivkraften för processen för kolonisering av Europa och för underkastelse av dess befolkningar.
Den fanatiska skuldbeläggningen av européerna, likväl generösa, gästfria, öppna för andra kulturer i rak motsats till rasism och intolerans, har inget annat syfte än att få dem att godkänna det oacceptabla, än att förmå dem att i tystnad utstå en allmän och massiv kolonisering, ett nytt samhälle där de inte skulle var mer än en underkuvad minoritet.
Den moraliska rannsakningen, propagandan och den ständiga psykiska betingning som man utsätter oss för kan jämställas med de mest föraktliga metoderna i läger för "omprogrammering" hos kommunistregimer.
Men detta betänkande har åtminstone fördelen, tack vare baronessan och hennes medhjälpare, att man kan lära känna nya kollaboratörer.
Räkna själv!
. (FR) Europa har i dag stora problem.
Vare sig hon vill eller inte företräder hon inte för medborgarna i medlemsstaterna den glädjespridande röst som hon skulle vilja personifiera.
Hon ger bilden av det hon är, det vill säga en avlägsen och tvingande maskin, vars enda uppgift verkar vara att förordna om normativa petiga bestämmelser i ett tydligt syfte att centralisera och likrikta.
Det är i det sammanhanget som det varje år uppstår debatt om de mänskliga rättigheterna i världen och i unionen, sammankopplat detta år till kampen mot rasismen i unionen och i kandidatländerna.
Det skulle ha kunnat ge "extra medkänsla" till en grupp som saknar det bittert.
Så förhåller sig det inte.
Föredraganden, utskottet för medborgerliga fri- och rättigheter samt rättsliga och inrikes frågor och kammaren har lämnat oss texter som verkar livlösa.
Dessa pseudoförsvarare av mänskliga rättigheter har alla helt enkelt glömt att människan är inget begrepp, en punkt på ett politiskt program.
Människan har värdighet, en uppgift som är mycket högre, till och med i motsats till det som man föreslår oss i dag.
Att respektera människan det är att inse att dess legitima rättigheter motsvaras av legitima skyldigheter, att dess frihet skall användas på ett ansvarsfullt sätt så att dess naturliga värdighet förutsätter moraliska referenser.
Det handlar inte om att begränsa friheten utan tvärtom, att bli medveten om att människan lever i mitten av en nationell familjegemenskap, i mitten av ett människosläkte som föreskriver honom normer utan vilka civilisationen blir synonym med barbari.
Jag skulle inte vilja säga att Europaparlamentet har missat ett tillfälle utan snarare att det ännu en gång har varit troget sig själv, frihetsivrare och i slutändan, någon som upphäver frihet.
. (FR) Jag kunde inte rösta för betänkandet av baronessan Ludford och jag vill att min nedlagda röst skall uppfattas som speciellt föraktfull på grund av de otillbörligheter och överdrifter som finns i vissa delar i det betänkandet.
Skiftande förklaringar och överdrivna krav, bland annat vad gäller medborgare från tredje land som vistas i Europeiska unionens medlemsstater, ger en provocerande karaktär som leder till uppfattningar om att betänkandet är rasistiskt, eftersom de flesta medborgarna i våra medlemsstater ofta inte inser att medborgarna från tredje land som vistas hos oss absolut måste åtnjuta samma rättigheter som de, däribland rösträtt, eftersom det inte finns någon ömsesidighet för unionens medborgare som vistas i ett tredje land.
Jag inser att med dessa förtydligande riskerar jag att pressen kallar mig för en demon och att falla i den fallgrop som man i vissa delar av betänkandet gillrar åt dem bland oss som ännu vågar uttrycka vår åsikt inför de överdrifter som ligger till grund för en argumentering om ökad rasism och främlingsfientlighet, som betänkandet av baronessan Ludford anses kunna konstatera.
. (FR) Europaparlamentet presenterar i dag den nya människan i en ny värld.
Betänkandet Ludford utgör inte ett konstaterande av goda eller dåliga realiteter beträffande rasismen i unionen, den är det politiska programmet av en extrem frihetsivrande vänster, och när allt kommer omkring föga mån om människans naturliga rättigheter.
Vid läsningen av denna text presenteras faktiskt Europas länder och speciellt medlemsstaterna som helveten där de mest grundläggande rättigheter dagligen kränks, där regeringar och deras organ av vilka jag citerar, "polisväsen, domstolar och immigrationsmyndigheter", utövar en totalitär och omänsklig politik.
Åh, vad det skulle vara skönt att bo i Kina, Kuba eller Nordkorea!
Inför dessa tyranner vakar Europeiska unionen: den skall veta, den som är nära folket och så mån och deras lycka att den sköter det dagliga, främjar nya rättigheter som hittills är okända; den skall veta, den vars grundvalar och ledning är så demokratiska, hur man skall skapa denna nya stat befriad från all synd; den skall vara den obestridda färdledare som skall leda alla sina anhängare mot "en ljus framtid".
Allt detta är inte seriöst.
Gemenskaperna, vare sig de är nationella eller europeiska, behöver riktmärken som inte är exklusiva utan garanter för hållbara förbindelser.
Våra nationer är ofta månghundraåriga, de har alltid dragit till sig populationer, etniska grupper som var avvikande från dem och som tillförde sina normer till dem hos sina värdländer.
Detta skedde utan problem, eftersom våra nationer för dessa nykomlingar kunde presentera bestämda grupper i vilka det var lätt att orientera sig och finna sin plats.
Ludford föreslår oss ett samhälle utan modell där man inte skulle försumma att påtvinga den strängaste lagstiftning: friheten, det är den riktiga lagen och identisk för alla; när varje individ eller varje grupp har sin egen lag blir det anarki och barbari.
Den europeiska konstruktionen kan inte existera genom en enkel addition av dem som den är sammansatt av: den skall bli resultatet av samstämmiga åsikter om dess framtid och hur man skall nå dit, eller inte finnas alls.
I dag för oss Ludfordbetänkandet långt bort från den tanken.
Betänkande (A5-0055/2000) av Belder
. (FR) Genom att lägga fram detta betänkande om kampen mot rasism i kandidatländerna uppfyller Europeiska kommissionen uppmaningen från Europeiska rådet i Wien från den 11 och 12 december 1998.
Jag gläder mig över detta betänkande som visar viljan hos Europeiska unionen att hjälpa kandidatländerna att med kraft bekämpa rasism, främlingsfientlighet och antisemitism och att uppfylla kriteriet från Köpenhamn om de mänskliga rättigheterna, ett ofrånkomligt villkor för att få ansluta sig till Europeiska unionen.
Den djupa förändringsprocess som håller på att ske sedan 1989 i Centraleuropa och Östeuropa har lett till ökad rasism, främlingsfientlighet och antisemitism.
Den höga arbetslösheten (den var förr en okänd samhällsföreteelse, i dag officiellt erkänd), på grund av ekonomiska reformer ökar osäkerheten hos individer.
Allt det utgör en god grogrund för utvecklingen av rasistiska företeelser.
De genomgripande förändringar som sker genom införandet av gemenskapens regelverk riskerar att ytterligare intensifiera de sociala spänningarna i kandidatländerna.
Därför är det av avgörande betydelse att man så snart som möjligt vidtar kraftfulla stödåtgärder för dessa länder, så att de kan lösa dessa problem.
Detta kan ske genom program som Phare-programmet (och mer specifikt "Phare-demokrati" i dag integrerat i "Europeiskt initiativ för mänskliga rättigheter") och Meda när det gäller Turkiet, som bör åtfölja dessa förändringar.
Det europeiska övervakningscentrumet för rasistiska och främlingsfientliga företeelser som skall öppnas i Wien den 10 april i år skall likaså ge ett relevant bidrag för ökad kamp mot rasism, främlingsfientlighet och antisemitism i kandidatländerna.
I betänkandet betonas ett problem som skarpt visar sig i kandidatländerna, problemet med respekt för minoriteters rättigheter.
Jag tänker bland annat på romerna, som utsätts för oacceptabel diskriminering i flera central- och östeuropeiska länder.
Jag tänker även och naturligtvis på problemet med den institutionaliserade diskrimineringen av det kurdiska folket.
Jag tar tillfället i akt och påminner om att fru Leyla Zana, turkisk deputerad av kurdiskt ursprung, fortfarande sitter fängslad i de turkiska fängelsehålorna efter en parodi på rättegång.
De otaliga påtryckningarna från bland annat Europaparlamentet har hittills inte fått de turkiska myndigheterna att ändra sin ståndpunkt.
Fallet Zana utgör tyvärr inte ett undantag!
Turkiet måste göra avsevärda framsteg när det gäller respekt för den kurdiska befolkningen.
Det är ett villkor för dess anslutning till Europeiska unionen och vi måste vara kompromisslösa på denna punkt!
ECB:s krav på inbetalning av ytterligare reserver
Nästa punkt på föredragningslistan är betänkande (A5-0042/2000) av Goebbels, för utskottet för ekonomi och valutafrågor förslaget till rådets förordning om Europeiska centralbankens rekommendationen om rådets förordning (EG) om Europeiska centralbankens krav på inbetalning av ytterligare om valutareserver (ECB 0001/1999 - C5-0202/1999 - 1999/0817 (CNS)
.
(FR) Herr talman, kära kollegor! Europeiska unionen är utrustad med en politiskt oberoende centralbank som skall upprätthålla prisstabilitet.
ECB:s har skyldighet att vara åtminstone pekuniärt oberoende.
Enligt fördraget är bankens initiala kapital fastslaget till fem miljarder euro, valutareserven fastslagen till fem miljarder euro.
Eftersom det europeiska systemet av centralbanker inte just nu består av mer än elva nationella centralbanker uppgår det frigjorda kapitalet bara till 3,9 miljarder euro, medan de verkliga överförda reserverna bara uppgår till 39,46 miljarder euro.
15 procent är guld och återstående 85 procent består av dollar och yen.
Man bör känna till att räntan på det egna kapitalet utgör den enda tillförlitliga källan till intäkter för Europeiska centralbanken.
På kort sikt varierar dessa intäkter beroende på räntesatserna.
Den andra intäktskällan härrör från ränta på ECB:s officiella reserver.
Man måste dock från dessa intäkter dra av de räntor som betalas av ECB för dess åtaganden i euro mot de nationella centralbankerna.
Den valutareserv som används i ECB:s balansräkning är angiven i valutor, medan åtagandet mot de nationella centralbankerna som är ersättningen för det anges i euro.
Med hänsyn till de i nuläget differentierade växelkurserna mellan euro å ena sidan och dollar och yen å andra sidan är nettointäkten från räntan positiv.
Vid eventuell förändring av räntesatserna och eftersom intäktskällan är mycket känslig för förändringar av räntesatser kan dock den del av intäkterna som härrör från räntorna mycket snabbt minska och till och med medföra en förlust.
Då ECB förfogar över utländska valutor som motvikt till åtaganden i euro skulle den likaså utsättas för valutarisker om euron skulle stiga avsevärt i värde i förhållande till bankens aktuella valutareserv.
En intern beräkning hos ECB visar att riskvärdet skulle kunna överstiga ECB:s aktuella kapital.
En nedskrivning med 10 procent av dollarn och yenen mot euron, matchad med en nedgång med 10 procent på guldpriset, skulle tömma ECB:s hela nuvarande kapital.
I fördraget föreskrivs om en mekanism genom vilken ECB kan skydda sig mot en kapitalvärdesförsämring.
Valutaintäkten från eurosystemet kan delvis eller helt behållas av Europeiska centralbanken.
En centralbank som behöver upprepad hjälp skulle dock inte vara mycket trovärdig.
Europeiska centralbanken kommer emellertid att avsluta budgetåret 1999 med ett underskott som sannolikt överstiger 200 miljoner euro.
Det är därför brådskande att snarast avhjälpa detta strukturella problem.
Europaparlamentet har redan avgett ett positivt yttrande den 14 april 1999 om en rekommendation från ECB om att på sikt fördubbla denna banks kapital.
Den aktuella rekommendationen syftar till att ge centralbankscheferna befogenhet att begära ytterligare valutareserv i nivå med 100 miljarder euro.
Det handlar således bara om ett principiellt tillstånd för att kunna öka reserven alltefter behov och utan press vid extraordinära händelser.
ECB skulle exempelvis kunna använda detta förfarande för att komplettera sina valutareserver från fall till fall vid perioder av bland annat omfattande insatser, men även eventuellt med anledning av dolda värdeminskningar i portföljen, som revalveras varje kvartal i enlighet med marknadskurserna.
Man bör i detta sammanhang påminna om att de totala reserverna för eurosystemet överstiger 350 miljarder euro.
Som bankens chef Duisenberg hävdade vid sin sista utfrågning inför Europaparlamentet avser ECB inte att agera på valutamarknaderna för att försöka påverka eurons externa värde.
Vid en eventuell internationell finanskris som, med tanke på marknadernas irrationella överflöd, fortfarande är möjlig kan en kollektiv insats av de största centralbankerna bli nödvändig.
För att ECB skall ha möjlighet att ta emot pengar i avtal som de så kallade Plaza eller Louvre föreföll det uppenbart för utskottet för ekonomi och valutafrågor att rekommendera parlamentet att rösta för rekommendationen.
Jag har inte föreslagit resolution, så kallad politik, till mina kollegor.
Personligen, och jag har just framfört det, är min åsikt att parlamentet röstar om alltför många resolutioner och att denna inflation i resolutioner sänker värdet på de resolutioner som är politiskt absolut nödvändiga.
Här handlar det om att säga ja eller nej.
Ett massivt ja är likaså ett politiskt meddelande.
Vi vill att ECB skall kunna fortsätta att vara helt oberoende - även ekonomiskt - med sin huvuduppgift att upprätthålla prisstabilitet.
Vi vill samtidigt och Duisenberg är enligt min uppfattning alltför undvikande i denna fråga att det europeiska centralbankssystemet också bestämt stöder unionens allmänna ekonomiska politik.
Vi vill att Europeiska centralbanken helt säkerställer sin roll på den internationella scenen och att den aktivt medverkar att fastställa nya bestämmelser som gör att det internationella finanssystemet kan fungera utan kriser.
Vi litar på att ECB-rådet vid eventuell oro på marknaderna använder valutareserverna i eurosystemet på bästa sätt.
Ingen påstår att den avskräckande karaktären hos instrumentet för intervention är proportionell till valutareservens mängd, men det ger en möjlighet att omgående och vid alla tidpunkter kunna få fram extra tillgångar som stärker trovärdigheten.
Det skulle dock vara berättigat att dessa interna transfereringar i det europeiska centralbankssystemet, som inte skall synas på eurosystemets konsoliderade veckorapporter, redovisas i efterhand.
Europaparlamentet delar principen att ordföranden skulle förklara de beslut som fattats av sitt råd vid sin inställelse inför utskottet för ekonomi och valutafrågor, ja till och med vid tidpunkten för debatter i kammaren.
Europeiska centralbanken har allt att vinna med denna ökade insyn för att öka sin trovärdighet.
Herr talman! Jag avslutar mitt betänkande med att understryka personligen till ECB att den skall tjäna kvinnor och män i Europa och ekonomin i sin helhet.
Dess roll är således inte att uppfylla blotta förväntningar på penning- och kapitalmarknaderna.
Herr talman! I förslaget till lagstiftningsresolution godkänner parlamentet ECB:s rekommendationer till rådet om att anta en förordning om inkrävandet av ytterligare valutareserver.
Som motivering nämns, för det första: Detta föreskrivs i fördraget.
Om detta ej tillämpas genom förordning skulle detta kunna tolkas som oenighet mellan ECB och rådet.
För det andra: ECB:s nödvändiga ekonomiska oberoende skall stärkas.
För det tredje: ökad trovärdighet för instrumentet för valutainterventionerna samt främjande av ECB:s förmåga att reagera på olika scenarier.
Naturligtvis finns det ingenting att invända mot en strukturell förbättring av den ekonomiska situationen för ECB.
Men frågan är bara om problemet löses på sikt genom att mer pengar skjuts till utifrån.
För att kunna avgöra det skulle man åtminstone behöva diskutera följande frågor först:
För det första: Är det meningsfullt ur ett samhällsekonomiskt perspektiv att driva en så restriktiv penningpolitik som ECB gör, mer restriktiv än Europeiska utvecklingsfonden?
För det andra: Strider inte höjningen av räntesatserna för återfinansiering över marginalen och inlåning, vilken gäller från och med 9 februari 2000, mot konjunkturutvecklingen?
För det tredje: Är det inte bestämdare åtgärder för en varaktig sänkning av arbetslösheten som är det mest beprövade sättet att garantera en stabil prisutveckling?
För det fjärde: Borde det inte vid sidan av en utbudsorienterad ekonomisk politik ges mera tyngd åt en ekonomisk politik där man ser till efterfrågan - dvs. stärkande av den europeiska inre marknaden med hjälp av reducerade primärskattesatser för medlemsstaterna?
För det femte: Är det fel att anta att fastställandet av växelkursen vid införandet av euron snarare motsvarade ett politiskt önsketänkande än en ekonomisk realitet?
För det sjätte: Vilka är de konkreta orsakerna till att ECB förmodas redovisa förlust för 1999?
Svaren på dessa frågor ger vid handen att vår grupp inte kan rösta för detta resolutionsförslag.
Inte därför att ECB förfogar över för små valutareserver, utan därför att den är strukturellt felaktigt uppbyggd och därmed ständigt kommer att beklaga dessa likviditetsproblem.
Herr talman! Europeiska centralbanken rekommenderar rådet att fördubbla bankens valutareservtillgångar.
Den åberopar för detta två argument av mycket olika karaktär.
Det första gäller bankens egen oro för förvaltningen, överdriven ökning av dess personalstyrka verkar stå i proportion till dess minskade intäkter som dragits från dess tillgångar, intäkter som man likväl kan hoppas skall räcka till dess självfinansiering.
I en blixt av klarhet uppger ECB att en centralbank med strukturellt underskott inte helt enkelt skulle vara trovärdig.
Det är sant och det skapar oro beträffande ledningsförmåga hos dem som har så snabbt behov att öka insatsen.
Det andra syftar till att öka ECB:s möjlighet att intervenera på marknaderna i ett allmänt samband med en depreciering av euron, tvärt emot de lugnande prognoser som man hade förärat oss och de upprepade attackerna från affärsvärlden i en medlemsstat i unionen som har haft, det stämmer, klokheten att inte vara med i den gemensamma valutan.
Man behöver således inte vänta länge på att Europeiska unionens instrument som förutsatts vara oberoende och med ekonomisk makt så kvalfullt avslöjar sin otillräcklighet.
Det är ganska häpnadsväckande att läsa i den av föredraganden skrivna texten att med hypotesen att de politiska myndigheterna (Europaparlamentet eller rådet) skulle vägra medverka till en strukturell förbättring av ECB:s finansiella situation, skulle denna inte anses som oberoende av marknaderna.
Man ser tydligt vad ECB prioriterar eftersom den tar för vana att prioritera den politiska världen före fullbordat faktum och som strävar framför allt efter högt anseende i affärsvärlden, tydligen mer uppskattat än folkets förtroende.
Nej, det spelar oss verkligen mindre roll om ECB fördubblar sin kapacitet att skapa elände eller inte.
Vi skulle ha föredragit en sann självkritik hos de verkliga ansvariga, det vill säga regeringarna i EU-15, och en omvänd logik så att medlemsstaternas folk kan frigöra sig från det standardiserade öde som har utformats åt dem av ett heterogent par bestående av teknokrater från den gudomliga federalisthögern och från världsomfattande spekulanter.
Goebbels understryker att ett avslag från parlamentet skulle kunna tolkas som ett tecken på djup motsättning med legitimiteten i den politik som förs av Europeiska centralbanken.
Det skälet räcker för att uppmana oss att rösta emot denna text.
Herr talman! Man kan med rätta förbryllas över kravet från Europeiska centralbanken att fördubbla taket för att få infordra valutareserv från de nationella centralbankerna.
En höjning av det aktuella taket på 50 miljarder euro - i realiteten 39,5 miljarder, på grund av att vissa länder inte deltar i den gemensamma valutan - och att höja taket till 100 miljarder kan förvisso verka acceptabelt vid första ögonblicket, om man tänker på att de nationella centralbankerna förfogar över ytterligare ett belopp på 300 miljarder euro av egna officiella reserver.
Men denna transaktion är så tidsmässigt nära det datum då den gemensamma valutan infördes att den väl visar att värderingen av den valutareserv som gjordes då var långt undervärderade.
Varför?
Förutom några närmare tekniska förklaringar, som det exakta antalet anställda vid ECB, hittar man bara en giltig förklaring: optimismen om euron när den lanserades, enligt de uttryckssätt som gällde då, ledde till uppfattningen att den gemensamma valutan naturligtvis skulle vara stark och frågan om valutareserver var därför sekundär.
Alla verkar nu återvända till större realism.
Men affären är dock inte avslutad, eftersom redogörelsen av motiven till förslaget till förordning, liksom det för Europaparlamentets betänkande, oroar oss snarare genom att signalera i förbigående att höjningen av taket sker i syfte, jag citerar: "att öka ECB:s möjlighet att anpassa sig till olika eventuella scenarier."
Eftersom man här inte åsyftar ett scenario med kursuppgång för euron - med den hypotesen skulle det självklart inte finnas behov av extra reserver - är det så att man åsyftar ett scenario med kursfall.
Europaparlamentets betänkande verkar ännu mer alarmerande, eftersom det där talas rent ut om eurons potentiella instabilitet, som enligt betänkandet inte längre skulle behöva bevisas.
Denna lapsus skall utan tvivel inte glädja Duisenberg som för sin del hela tiden förklarar att euron är en i grund och botten stabil valuta.
Men det är i alla fall en avslöjande lapsus.
Det är faktiskt inte realistiskt att tro att en pseudovaluta kan skapa samma förtroende som en valuta som pålitligt backas upp av ett helt folk.
.
(EN) Herr talman! Jag skulle vilja göra följande kommentarer för min kollega Solbes räkning.
Samråd har skett mellan kommissionen och rådet - och även med parlamentet - om Europeiska centralbankens rekommendation angående krav på inbetalning av ytterligare valutareserver till ECB.
Kommissionen har antagit ett yttrande om denna rekommendation den 8 mars, vilket lyder på följande sätt: "Med beaktande av både kommissionens och Europeiska centralbakens initiativrätt har kommissionen gått med på det initiativ som tagits av Europeiska centralbanken.
Kommissionen stöder en fördubbling av gränserna för Europeiska centralbankens krav på inbetalning av valutareserver i den mån dessa krav på ytterligare inbetalningar tjänar till att komplettera reservtillgångar upp till det tak på 50 miljarder euro som fastställts i ECBS-stadgan".
Komissionen har därför antagit ett positivt yttrande angående ECB:s rekommendation.
Om parlamentet skulle anta Goebbels betänkande i dess nuvarande form så innebär det att parlamentets och kommissionens åsikter sammanfaller, vilket jag skulle välkomna.
Tack, herr kommissionär.
Jag förklarar debatten avslutad.
Omröstningen kommer att äga rum i morgon kl. 09.00.
(Sammanträdet avslutades kl. 19.35.)
Justering av protokollet från föregående sammanträde
Protokollet från gårdagens sammanträde har delats ut.
Finns det några synpunkter?
Herr talman! Vi fick i går på nyheterna på tyska kanal 1 veta att åklagarmyndigheten återigen har inlett en förundersökning mot EU:s ombud på Balkan, herr Hombach.
Eftersom det redan har förekommit betydande problem av den här typen och med hänvisning till den förra kommissionens problem, är det nu fråga om beskyllningen att 300 000 tyska mark enligt uppgift har betalats ut till en byrå utan motprestation.
Jag ber er att informera rådet om detta och att uppmana det att befria Hombach från alla sina plikter tills den här förundersökningshistorien slutligt och har avgjorts rättsligt.
Vi har inte råd med att det återigen skapas ett negativt intryck av Europeiska unionen.
Vi noterar ert inlägg, kära kollega.
Efter omröstningen i kammaren i går kväll gjordes ett påpekande som jag vill ta avstånd från och inte anslutas till.
Det fanns inget misstag vad gäller tolkningen och ledamöterna hänvisade till den tekniska gruppen såsom den tekniska rasistgruppen.
Det var ett orättvist påstående.
Ingen skulle i sin vildaste fantasi kunna ta någon som Emma Bonino för rasist.
Vissa personer måste vara försiktiga med hur de behandlar andra människor i kammaren.
En del tycker kanske inte om att den tekniska gruppen för oberoende ledamöter bildades, men det gjordes.
Dessa ledamöter valdes på samma sätt som jag och alla andra ledamöter av Europaparlamentet och vi måste acceptera detta faktum.
Alla har rättigheter och jag tycker inte att påståendet i går var acceptabelt.
Vi noterar ert inlägg.
Herr talman! När jag vid sammanträdet i måndags tackade den franska staten, Strasbourgs stad och Europaparlamentet för att det kommer ljud på den finska tv-kanalen trots att det inte syns någon bild, och för att det från kranarna kommer kallt, men inte varmt vatten, menade jag inte att det är som det skall, utan jag menade att dessa saker borde rättas till.
Jag skulle önska att den franska staten, Strasbourgs stad och Europaparlamentet skulle vidta åtgärder för att reparera så här små saker i en så här dyr byggnad.
Ja, herr Seppänen, vi noterar också ert inlägg.
Herr talman! När jag läste igenom protokollet, upptäckte jag med fasa att jag än en gång hade glömt att skriva på närvarolistan, trots att jag deltog i åtskilliga omröstningar med namnupprop.
Jag skulle vilja att min närvaro anges i gårdagens protokoll.
Det kommer inte att vara något problem.
Herr talman! Jag har ingen anmärkning till protokollet, dock till Europaparlamentets informationstjänst.
Jag vet inte om det här är rätt tillfälle att säga detta.
Det avser inte protokollet, utan är en annan anmärkning.
Får jag göra det nu?
Jo: jag fick precis av en kollega session news från gårdagens debatt om Ludfordbetänkandet och kan tyvärr konstatera att den kommentar som jag gjorde för vår grupp inte finns noterad där.
Jag ber parlamentstjänsten att kontrollera varför den inte nämndes.
Behöriga tjänsteenheter kommer att utreda detta, herr Poettering, det går jag i god för.
Herr talman! Med anledning av protokollet för i går skulle jag gärna vilja påpeka att det gör mig ytterst besviken att konstatera att det inte ens var 200 ledamöter närvarande vid omröstningarna i går.
Den slutsatsen drar jag av protokollet.
Ja, herr Manders, det är noterat.
(Protokollet justerades.)
OMRÖSTNING
Vare sig den är nationell eller europeisk är en centralbank alltid i storkapitalets och dess ägares tjänst.
Vi vägrar att välja på vilka sätt de kapitalistiska koncernerna och de rika ägarna skall sköta sina bankaffärer, eftersom de ändå gör det emot arbetarklassens och folkmajoritetens intressen.
Vår röstnedläggning uttrycker såväl vår opposition mot en nationell organisation som en europeisk organisation av banksystemet.
. (FR) Europeiska centralbankens förslag får oss att ställa frågor och att agera försiktigt och av följande två skäl:
När det gäller metoden kan man konstatera att tillvägagångssättet är detsamma: gemenskapens institutioner lägger fram tillrättalagda rapporter, som minimerar följderna av en ny suveränitetsförlust för staterna, och i små etapper.
Kommissionen påstod således vid införandet av euron att staternas suveränitet inte alls var hotad av ECB, eller av ECBS (Europeiska centralbankssystemet), som upprättades för att förvara och förvalta medlemsstaternas officiella valutareserver.
Man glömmer emellertid att påminna om, å ena sidan, att de nationella centralbankerna förvaltar dessa medel för ECB, som ensam har huvudansvaret att bestämma penningpolitiken och, å andra sidan, trots att artikel 30.1 i ECB:s stadga anger ett maximibelopp på femtio miljarder euro för inbetalningar till valutareserven, ett belopp som anses tillräckligt för att säkra ECB:s oberoende, så åkallar man två år senare på grundval av detta oberoende artikel 30.4 för att kräva ytterligare inbetalningar med motiveringen att man måste öka oberoendet och trovärdigheten ännu mer...
Det verkar vara legitimt att ställa frågan om denna penningslukare har någon botten, eller rentav är bottenlös!
När det gäller innehållet får vi inte låta oss bedra av detta nya enorma kravs "förklädnad" Det gäller inte bara att ge ytterligare finansiella medel till en oberoende institution i syfte att tillämpa en effektiv penningpolitik till förmån för medlemsstaterna, utan också att indirekt ge ytterligare resurser till förmån för en teknokratisk struktur för att göra det möjligt för den att finansiera allt större funktionsbehov.
Detta konstnärliga dunkel vidmakthålls således skickligt. Trots att euron skulle vara "stark och stabil" och att valutareserverna från början var avsedda för att användas som försvar under övergångsperioden (om det skulle bli nödvändigt), verkar det nu som att vare sig den ena eller den andra av dessa förutsägelser har respekterats och att passiviteten i Frankfurt är total!
Därmed uppkommer en ny fråga, som gäller den effektiva användningen av dessa finansiella medel.
Varför skulle staterna behöva överlämna sina resurser till en gemenskapsinstitution som på grund av sitt nödvändiga oberoende inte skall kunna kontrolleras?
Sammanfattningsvis låt oss påminna om att en stat inte bara definieras genom den suveränitet som den innehar på grund av sin handlingsfrihet.
Erfarenheten visar nämligen att dess auktoritet och trovärdighet på den internationella scenen i hög grad är beroende av de resurser som den förfogar över: vi måste således vara försiktiga eftersom att gradvis ta ifrån staten bådadera skulle på sikt innebära själva dess försvinnande!
Åtgärder avsedda att ge information om den gemensamma jordbrukspolitiken
Nästa punkt på föredragningslistan är betänkande (A5-0046/2000) av Izquierdo Rojo för utskottet för jordbruk och landsbygdens utveckling om förslaget till rådets förordning om åtgärder avsedda att ge information om den gemensamma jordbrukspolitiken (KOM(1999) 536 - C5-0249/1999 - 1999/0209(CNS)).
Herr talman! Öppenhet och information till EU:s medborgare om arbetet i EU bör vara det som främst prioriteras.
Att på ett sakligt och verklighetstroget sätt informera om samarbetet i Europa är mycket viktigt de här åren, då vi står inför stora utmaningar i och med utvidgningen mot Central- och Östeuropa.
Det är i synnerhet viktigt att förklara vad den gemensamma jordbrukspolitiken innebär och informera om mål, medel och utvecklingsmöjligheter.
Målgrupperna är många, i första hand jordbrukarna, men även allmänheten och alla personer som indirekt eller direkt berörs.
Det är viktigt att etablera ett samarbete med jordbruksorganisationerna och även med konsumenterna för att arbetet skall lyckas.
Den gemensamma jordbrukspolitiken är det första, men även det största av gemenskapens integrerade politikområden och det utgör en stor del av EU:s budget.
Därför är det också viktigt att precisera att bidragsordningen skall garantera förbrukarna livsmedel till priser som är lägre till följd av bidraget än de annars skulle ha varit.
Det innebär att EU:s jordbruksbestämmelser gagnar alla medborgare i EU.
Den gemensamma jordbrukspolitiken är ständigt föremål för utveckling och förändring.
Det ställer höga krav på information och i synnerhet den samordning som är nödvändig för att samarbetet skall lyckas, både inom medlemsstaterna och över medlemsstaternas gränser.
De förhållanden som råder är högst varierande och därför bör jordbruksorganisationerna vara de främsta aktörerna, eftersom denna typ av organisationer i första hand fokuserar på jordbrukare.
Herr talman, ärade kollegor! Man borde försöka bestämma sig för en kommunikationsstrategi när det gäller den gemensamma jordbrukspolitiken, i första hand gentemot dem som tillhör jordbrukssektorn och landsbygden.
Vi menar att den huvudsakliga kritiken mot kommissionens förslag till förordning beror på att man öppnat en budgetpost till organisationer som inte har med jordbruk att göra samt budgeten på fyra och en halv miljoner euro.
Situationen förvärras ytterligare av att kommissionen gör ett förbehåll i anslaget, vilket tillsammans med de punktliga åtgärderna lämnar knappa tre miljoner euro kvar, ett påtagligt litet stöd.
Föredragandens förslag om att anpassa anslagen till ett större antal organisationer som enligt förordningen har rätt att delta är därför positivt.
En negativ aspekt av kommissionens förslag är frågan om att begränsa medfinansieringen med 75 procent, samtidigt som de åtgärder som kommissionen direkt vidtar finansieras till hundra procent.
Vi vet också att förslaget om ett reglerat vademecum gör det än svårare för organisationerna att få tillgång till nämnda budgetpost, i synnerhet de finansiellt svaga, det vill säga precis de som behöver mest stöd.
Därför är vårt förslag ett viktigt komplement till idén bakom betänkandet.
Med vårt förslag vi vill försöka uppnå en medfinansiering som överstiger 75 procent när det gäller organisationer som företräder små jordbruk och familjejordbruk med ekonomiska svårigheter.
Vi hoppas att förslaget godkänns.
När det sedan gäller förslaget om att minska bidraget till kommissionen med en miljon euro för att i stället utöka punktinsatserna, menar vi att det kan vara en möjlig lösning för att råda bot på kommissionens förslag till förordning.
Avslutningsvis är det viktigt att poängtera att kommissionen måste förenkla det administrativa förfarandet, såväl när det gäller granskningen av de program som organisationerna lägger fram som när det gäller den framtida kontrollen.
Herr talman! Jag välkomnar denna åtgärd.
Ur administrativ synpunkt är formaliseringen bra.
Men när vi tänker på det är penningbeloppet ganska litet - 27 miljoner euro över en sexårsperiod.
Med tanke på jordbruksbudgetens storlek och att den når ut till varje skrymsle och vrå i EU är det en relativt liten summa pengar.
Därför välkomnar jag det faktum att merparten snarare kommer att användas till 50 procent än till 75 procent.
Ju mer av det som används till en procentsats upp till 50 procent desto längre går pengarna och desto större blir effekten.
Den gemensamma jordbrukspolitiken får mycket kritik.
En av de saker som inte allmänt har förståtts är hur viktig denna politik är ur social synpunkt: faktum är att den gemensamma jordbrukspolitiken har hållit kvar den befolkning och stött de samhällen i social mening som annars inte skulle ha överlevt.
Det gäller framför allt för länderna i de yttersta randområdena såsom Irland, Grekland, Spanien och Portugal där samhällen som skulle ha försvunnit har fått stöd och hållits kvar, om inte för alltid så säkert fram till en förändring av den ekonomiska miljön och tills de nya teknikerna anländer.
Den långsiktiga effekten av den gemensamma jordbrukspolitiken i den meningen kommer att bli större än folk ofta har föreställt sig.
Jag kan inte hitta något fel i fråga om det sätt på vilket kommissionen har samverkat med jordbruksindustrin under åren.
Från min erfarenhet sett har Europeiska kommissionen mer ställt upp med representationer och informationsutbyte med jordbruksindustrin än de flesta jordbruksdepartement i de flesta medlemsstater.
Kommissionen lärde medlemsstaterna under åren hur de kunde ställa upp trots mycket begränsade resurser.
Men ett nytt tryck har uppstått på grund av konsumenternas oro för nya processer och system vid livsmedelsproduktion.
Det måste förklaras inte bara för jordbrukarna utan också för konsumenterna.
Det finns en stor mytologi om vad som är säkert och inte säkert.
Vi har en mycket viktig uppgift med att förklara hur hela produktionssystemet fungerar för Europas konsumenter och konsumenterna utanför EU, som kommer att köpa våra livsmedel.
Det är viktigt att vi använder så mycket resurser som möjligt för detta.
Den sista punkten som jag vill framföra är att på grund av detta tryck kommer vi att få en reaktion från jordbrukarna.
Allt eftersom vi oundvikligen drar ner en del stöd under utvidgningen och samtidigt vidmakthåller trycket att skydda miljö och konsumenter, kommer det då att bli slitningar mellan producenterna och den europeiska förvaltningen.
Att rösta fram så många resurser som möjligt för goda förbindelser är en klok politik.
.
(FI) Herr talman! För det första vill jag tacka föredraganden Maria Izquierdo Rojo och utskottets ledamöter för betänkandet.
Syftet med den föreslagna förordningen är att ge kommissionen ett instrument som den kan använda för att presentera den europeiska jordbruksmodellen och ge vidare offentlighet åt den gemensamma jordbrukspolitiken.
På detta sätt kommer förordningen att underlätta genomförandet av jordbrukspolitiken.
Sedan om parlamentets ändringsförslag; de är i allmänhet inte avsedda för att ändra sakinnehållet utan snarare för att precisera förslagen:
Ändringsförslag 2 och 6 handlar om sammanslutningar och organisationer som omfattas av stödet.
Enligt kommissionen är det inte nödvändigt att nämna grupper och organisationer vid namn.
Enligt artikel 2 kommer alla jordbruksorganisationer och landsbygdens aktörer i fråga.
Således är de föreslagna tilläggen onödiga.
Ändringsförslag 5, 8 och 10 handlar om stödberättigade åtgärder.
Ändringsförslag 5 innehåller preciseringar angående informationsåtgärder riktade till kvinnor och män på landsbygden och när det gäller diskussion.
De är onödiga eftersom de redan ingår i kommissionens förslag.
En precisering i detta ändringsförslag, "bistå dem i deras val", å sin sida avviker från kommissionens förslag.
Meningen med denna förordning är inte att ge speciell service åt jordbrukarna.
Det kan de lokala organen göra bättre.
Inte heller de anslag som står till förfogande skulle räcka till det.
Vidare skulle jag vilja påpeka när det gäller ändringsförslag till artikel 3 att informationsbesöken är inte uteslutna.
Listan över stödberättigade åtgärder är nämligen inte uttömmande, vilket framgår av ordet "särskilt".
Kommissionen är dock beredd att godkänna den här preciseringen.
Finansieringen av utbytesprogram på lång sikt kan dock inte godkännas eftersom sådana åtgärder inte tillhör informationspolitiken.
Ändringsförslag 10 gäller artikel 5.
Kommissionen ställer sig bakom de målsättningar som nämnts här, vilket bevisas av att de implicit ingår i artikel 1 som handlar om den europeiska jordbruksmodellen.
Därför är det inte meningsfullt att till punkt och pricka upprepa innehållet i den här modellen.
Ändringsförslag 7 och 13 handlar om den procentuella finansieringssatsen.
Enligt kommissionen är det inte önskvärt att betala mer än 75 procent av stödberättigande kostnader.
De anslag som står till förfogande är små.
Ju lägre finansieringssatsen blir desto större antal kan man finansiera och desto större blir den mångfaldigande effekten.
Ändringsförslag 9 och 12 handlar om avsättningen och fastställandet av anslagen.
Som bekant är parlamentet en budgetmyndighet tillsammans med rådet.
Därför anser kommissionen att ändringsförslag 9 inte behövs.
När det gäller ändringsförslag 12, där man föreslår att avsättningen av budgetmedel skall infogas i förordningen, skulle jag vilja konstatera att om avsättningen i förväg slås fast går man miste om flexibiliteten som är nödvändig för att administrera budgetposten, vilket kan vara menligt för inlämnade finansieringsansökningar.
Ändringsförslag 11 handlar om utvärdering, evaluering.
Kommissionen instämmer med parlamentet att det är nyttigt med en regelbunden utvärdering.
Det kan man bäst beakta i förordningen om verkställandet.
Ändringsförslag 4 handlar om administrativa åtgärder.
Kommissionen anser att detta extra stycke i skälen är onödigt i förordningen.
Bestämmelser om administrativa detaljer, utvärdering och senare uppföljning finns i kommissionens förordning om verkställandet.
I detta sammanhang finns det skäl att konstatera att man i förfarandet måste säkerställa en effektiv kontroll av offentliga anslag oavsett hur öppet och enkelt förfarandet än är.
Ändringsförslag 1 och 3 handlar om språkliga formuleringar.
Kommissionen anser att dessa ändringsförslag inte är meningsfulla eftersom fjärde och sjunde stycket i skälen till kommissionens förslag inte begränsar lika mycket.
Tack, herr kommissionär.
Jag förklarar debatten avslutad.
Vi övergår till omröstningen.
(Parlamentet antog lagstiftningsresolutionen.)
Trindsädesslag
Nästa punkt på föredragningslistan är betänkande (A5­045/2000) av Izquierdo­Rojo för utskottet för jordbruk och landsbygdens utveckling om förslaget till rådets förordning om ändring av förordning (EG) nr 1577/96 om en särskild åtgärd för vissa trindsädesslag (KOM(1999) 428 - C5­0187/1999 - 1999/0182(CNS))
.
(ES) Herr talman! Jag presenterar ett betänkande av utskottet för jordbruk och landsbygdens utveckling om förslaget till rådets förordning om ändring av förordning (EG) nr 1577/96 om en särskild åtgärd för vissa trindsädesslag.
Europaparlamentet har analyserat detta förslag sedan oktober 1999 och den 23 februari år 2000 antogs förslaget till lagstiftningsresolution enhälligt.
Jag skulle vilja framhäva följande synpunkter på de ändringsförslag Europaparlamentet föreslår.
För det första ändringsförslag 1 som handlar om andra stycket a i skälen Detta ändringsförslag kompletterar rådets uppfattning, som är en rent kommersiell uppfattning, och föredrar istället ett förslag med bredare perspektiv, ekonomiskt, mänskligt och livsmedelskvalitetsmässigt.
Där rådet endast talar om marknad påkallar Europaparlamentet uppmärksamheten på gemenskapens ekonomiska intresse för produktion av dessa trindsädesslag.
Med tanke på bristen på proteingrödor i den Europeiska unionen anser parlamentet att det är nödvändigt att förbättra denna stödordning utan att det får till följd att nivån på stödet sänks.
För det andra föreslår parlamentet i ändringsförslag 2 att även produktion av utsädesvicker skall kunna få stöd.
Detta stöd för utsäde finns redan för ris, kikärter och linser.
Vi föreslår det med anledning av att det för produktion av utsäde gäller extra tekniska krav och kvalitetskontroller, som vi alla vet. Om det inte ges ett stöd till odling, skulle detta övergivande kunna ge upphov till mycket negativa konsekvenser för kvaliteten på produktionen av utsädesvicker.
För det tredje visar ändringsförslag 3 att kommissionen, enligt vår mening, utan ytterligare dröjsmål borde utarbeta förslag till regleringsåret 2000-2003.
Herr talman! Innan jag avslutar skulle jag vilja påminna om att 1993 - som är rätt så länge sedan - sade rådet att det hade för avsikt att progressivt stärka ordningen för det nuvarande stödet för trindsädesslag.
Det har dock ännu inte skett.
För det andra visar de på varandra följande regleringsåren att vi står inför en kronisk oordning i denna stödordning.
Systematiskt överskrids den garanterade största arealen och i och med det straffas jordbrukarna gång efter annan och drabbas av minskningar av stödet på upp till 20 procent.
På grund av allt detta, herr talman, så skulle utskottet för jordbruk och landsbygdens utveckling vilja förbättra denna stödordning.
Men vi är medvetna om det som kommissionen säger, att vi befinner oss i en tid med stränga budgetrestriktioner, som vi inte kan genomföra utan att sänka stödet.
Det är därför vi lägger fram detta förslag, som egentligen är ett förslag till bibehållande, och det vi vill förmedla till kommissionen är att den senast till regleringsåret 2000-2003 bör utarbeta förslag som innebär en förbättring av denna ordning utan att sänka stödet.
Jag vill tacka för samarbetet med och stödet från alla ledamöterna i utskottet för jordbruk och landsbygdens utveckling, samt yttrandet från budgetutskottet, och tack också till kommissionen för den öppna dialog som förts och, hoppas jag, öppna attityden till våra förslag.
Herr talman, herr kommissionär! Det betänkande som vi i dag föreslås anta i parlamentets kammare handlar om en minimal förändring av förordning nr 1577/96 om stöd till sektorn för trindsädesslag.
Så liten är reformen att den varken ändrar den totala garanterade maximala kvantiteten, även om den delar upp den i två block, eller stödet per hektar.
Den kommer bara med en nyhet när det gäller förvaltningskommittén, genom att ersätta den med förvaltningskommittén för spannmål.
Som ett spanskt ordspråk säger - som stämmer väl överens med denna förordning - "Detta är linser, den som vill ha dem tar dem och den som inte vill lämnar dem".
Min grupp kommer att stödja föredragandens betänkande och framför allt kommer den att särskilt stödja ändringsförslag 2 som föreslår att man innefattar stöd till de arealer som används för produktion av utsädesvicker eftersom det skulle leda till kvalitetsodlingar.
Jag skulle dock vilja påvisa att vi förlorat möjligheten att stödja ett ganska vidsträckt torrt område i södra Europa som inte har andra odlingsalternativ på sin mark.
Dessutom är efterfrågan på vicker till djurfoder för var dag större, vilket åtminstone i Spanien visas genom att den areal som odlats under de tre senaste regleringsåren har överstigit förslaget till garanterad största areal med ett genomsnitt på 100 000 hektar per regleringsår.
Å andra sidan har de livsmedelsproblem vi haft i den Europeiska unionen berott på att växtätande boskap utfodrats med animaliskt foder, och om vi inte förbilligar och främjar utfodringen av boskapsbeståndet med vegetabiliska proteiner, som trindsädesslagen, kommer lantbrukarna att fortsätta att använda köttmjöl eftersom konkurrenstrycket de lider under är enormt.
Avslutningsvis vill jag bara ännu en gång beklaga att kommissionens jordbrukspolitik bekymrar sig mer över att reducera kostnaden - eller i bästa fall att inte öka dem, som i detta fall - än att bibehålla en autentisk europeisk jordbrukssektor som är så nödvändig för territoriets balans.
Herr talman! Jag deltar i denna debatt för att stödja min kollegas, María Izquierdos, betänkande vars förslag jag tycker är fördelaktiga och intressanta, vilket också kommissionens är.
Trindsädesslagen utgör en traditionell odling i vissa delar av södra Europa, bland dessa Spanien och mer konkret Castilla-la Mancha, den region jag kommer ifrån. I den ligger en tredjedel av den totala arealen i Spanien som används för denna produktion.
Det vi bekymrar oss över är således att stödordningen för denna jordbrukssektor inte skall försämras, särskilt när det gäller produktion av kikärter, linser och vicker.
Kikärter och linser är två huvudprodukter i den spanska gastronomin och för vår mathållning. Den mathållning i Medelhavsområdet som nu prisas så av vetenskapen, och som i våra traditionella matrecept innehåller trindsädesslag.
Inköpen av trindsädesslag i Spanien följer en stigande kurva och ökar med upp till 5 procent årligen.
I mitt land uppgår konsumtionen till 6,5 kg per invånare och år, och alla som vet hur dessa produkter tillagas kan intyga att det är en betydande mängd.
Vanor av religiös natur t.ex. gör att vi inte äter kött under fastan och våra landsmäns uppfinningsrikedom och sunda förnuft har gjort att köttet ersatts av andra delikata rätter, som vår soppa med kikärter och spenat.
Det handlar om vanor som befästs genom historien och sträckt sig ut över året, även för de icke-troende och som lämnat efter sig en nästan outsinlig serie varianter på basmeny med trindsädesslag som huvudrätt. Det gör utan tvivel att konsumtionssiffrorna ökar.
En annan sektor som har behov av dessa produkter är boskapssektorn.
I tider som de nuvarande, då vi ser bedrägerierna avseende djurens tillväxt och användningen av icke tillåtna produkter, är det av grundläggande betydelse att det på marknaden finns naturliga kvalitetsfoder till ett rimligt pris, som vissa av dem som berörs av denna förordning. Vicker är ett konkret exempel.
Vi talar om gemenskapsskydd för en produktion som förra året i min region har gjort det möjligt för nästan 17 000 familjer att leva ett värdigt liv och av sitt arbete.
Det handlar dessutom om en sektor där bidragsjakten i jordbruket för att få ut subventioner från unionen lyckligtvis inte har brett ut sig.
Här står vi inför traditionella odlingar av människor som lägger sin kraft i detta, generation efter generation, och som har bidragit till att ge kontur till en stor del av landskapet och gastronomin i stora regioner i Europa, ett landskap och en gastronomi som intresserar oss alla och som vi ansvarar för att bibehålla.
Jag ber er därför om parlamentets stöd till kommissionens förslag och de förbättringar som genom ändringsförslag finns med i María Izquierdos betänkande.
Herr talman! Vi är beredda att stödja en förlängning av förslaget, men jag vill samtidigt påminna om att grunden för Agenda 2000 som antogs i Berlin i fjol, är att vi skall söka oss mot en frihandel, att vi skall eftersträva att den nu gällande bidragsordningen begränsas samt att sluta avtal inom ramen för WTO (Världshandelsorganisationen) som innebär att vi till följd av marknadsmekanismerna kan få större tillgång till alla marknader som finns runt om i världen.
Jag vill också påminna om att det konventionella jordbruket de senaste åren har utsatts för en press, i och med prissänkningar på nästan alla produkter.
Det kallas av somliga stabilitet, men jordbrukarna ser litet annorlunda på det, eftersom omkostnaderna stiger, och därför skulle en automatisk fastlåsning av prissystemet verka som en tillbakagång.
Jag vill också påminna om att kommissionen nyligen har skärpt villkoren för intervention på spannmålsområdet.
I synnerhet veteodlarna kommer att bli hårt drabbade, vilket de redan är på grund av prissänkningarna på 15 procent, och nu tillkommer skärpningen vad beträffar kvaliteten och vad beträffar proteinbegreppet, och det innebär att ytterligare prissänkningar - i synnerhet i de nordliga delarna av EU - är på väg.
Jag vill, som jag sade, som företrädare för min grupp stödja en förlängning av ordningen, men jag uppmanar samtidigt bestämt kommissionen att före år 2002-2003 lägga manken till och undersöka möjligheterna till vissa ändringar angående medlens användning, så att vi även i fortsättningen kan säkra den grupp odlare som hittills har varit säkrade i och med denna stödordning.
Herr talman, ärade kollegor! Eftersom vi lider brist på trindsädesslag för såväl livsmedel som för djurfoder, så vet vi alla att det är viktigt att stödja odlingen av trindsädesslag genom att förbättra metoderna utan att minska stödet.
Mycket riktigt har man vid ett flertal tillfällen ändrat det stöd som inrättades 1989, men inget betänkande har lagts fram om hur det skall tillämpas.
Kommissionen vill nu, för att försvara en garanterad maximiyta på fyrahundratusen hektar, minska den genomsnittliga produktionsytan med nästan hundratusen hektar för de senaste tre säsongerna, vilket innebär en kraftig neddragning av stödet.
Å andra sidan, trots att vi är ense om att avskilja två av de garanterade maximiytorna så måste vi enligt vår mening korrigera den faktiska referensperioden, så att vi kan beräkna varje garanterad maximiyta, bortsett från de tre senaste säsongerna, och därmed minska den negativa inverkan på den portugisiska livsmedelsproduktionen.
Avslutningsvis är det viktigt för Portugal att torkade bönor inkluderas i den här gruppen, dock utan att den garanterade maximiytan ändras.
Vi uppmanar kommissionen att ha ändringsförslagen i åtanke när nya metoder för trindsädesslag införs.
.
(FI) Herr talman! Jag vill återigen tacka föredraganden Maria Izquierdo Rojo för ett kvalificerat och konstruktivt betänkande.
Som grund till frågan om trindsädesslag som nu skall behandlas finns två kommissionsdokument.
Det första är en rapport om stödordningen för trindsädesslag och det andra är ett förslag om förbättring av ordningens förvaltning.
Vad är det då för växter det egentligen handlar om?
Jag vet att de spanska ledamöterna väl känner frågan, men det finns skäl att konstatera att man med trindsädesslag menar tre ettåriga växter som har hög proteinhalt och som skördas torra.
Till människoföda använder man linser och kikärtor, medan frön av vicker, som är mindre kända växter för oss, används till djurfoder.
Trindsädesslag odlas som jordbruksgrödor i synnerhet i unionens södra del, ty de trivs bra i ett torrt klimat.
I själva verket är också Spaniens andel av EU:s trindsädesodlingar 90 procent.
Trindsädesslag ingår inte i stödordningen som reformerades med Agenda 2000, även om de kan odlas vid växelbruk jämte andra jordbruksgrödor såsom spannmål.
Trindsädesslag har sin egen stödordning där direktstödet är 181 euro per hektar och en garanterad största areal 400 000 hektar.
Stödordningen inrättades år 1989 när odlingsarealen för trindsädesslag minskade till förmån för spannmål som det redan var överproduktion på.
Syftet med den specifika ordningen var att med hjälp av direktstödet bevara de traditionella trindsädesodlingarna.
Vilka är slutsatserna av kommissionens rapport?
När man tittar på tillämpningen av ordningen upptäcker man att den garanterade största arealen på 400 000 hektar systematiskt överskridits.
Av detta kan man dra två slutsatser.
För det första har man med framgång uppnått målet för ordningen, och för det andra finns det anledning att på ett bättre sätt fastställa arealerna.
När man tittar på överskridanden av den största arealen under senare år ser man att man i synnerhet överskred arealerna för vicker.
Även om tillämpningen av stödordningen i sin helhet är tillfredsställande är det problematiskt att förvalta de största arealerna, ty producenter som överskrider arealer behandlas inte på ett annorlunda sätt än övriga producenter.
På vilket sätt skulle man kunna förbättra ordningen?
Man borde sträva efter att finna förbättringsåtgärder inom ramen för den nuvarande ordningen och budgetmedel som reserverats för den.
Vi befinner oss i en situation där Agenda 2000-reformen har godkänts och internationella handelsförhandlingar fortfarande inte inletts.
Jag framhåller också att den förändring som föredraganden föreslår, som går ut på att det nuvarande stödet till vickerodlarna skulle kunna kumuleras till den andra marknadsordningen, dvs. till stödet för utsädesvicker, inte skulle medföra den önskade förbättringen.
Detta är alltså ändringsförslag 2.
Det kan inte godkännas av två skäl: för det första är ordningarna sinsemellan motstridiga eftersom frön i den ena ordningen i princip skall skördas till djurfoder och i den andra är de avsedda för sådd.
Det andra skälet är att det skulle kunna medföra extra utgifter.
Kommissionen föreslår i enlighet med sin rapport att den garanterade största arealen delas upp i två delar på grundval av den tidigare arealfördelningen i förhållande 40/60.
Då blir fördelningen följande: 1 600 000 hektar för linser och kikärtor och 240 000 hektar för vicker.
Dessutom föreslår man att förvaltningskommittén för torkat foder ersätts av förvaltningskommittén för spannmål.
Meningen med den här ändringen är enbart att skriva in i förordningen den praxis som blivit allmän i samband med kommittéer.
Till slut vill jag konstatera att kommissionen godkänner föredragandens ändringsförslag som förstärker kommissionens ståndpunkt, där man föreslår att kommissionen skall lägga fram en ny rapport, dvs. ändringsförslag 3, och sträva efter att förbättra ordningen, dvs. ändringsförslag 1.
Bästa parlamentsledamöter! I ljuset av de kommentarer jag framfört lär det inte vara svårt att godkänna förslaget så att förordningen kan tillämpas från och med regleringsåret 2000-2001.
Tack, herr kommissionär.
Jag förklarar debatten avslutad.
Vi övergår till omröstningen.
(Parlamentet antog lagstiftningsresolutionen.)
Additionalitet
Nästa punkt på föredragningslistan är diskussionen om följande muntliga frågor till kommissionen:
B5-0207/2000 från Evans Jillian m. fl. för Verts/ALE-gruppen om additionalitet
B5-0209/2000 från Davies och Attwooll för Europeiska liberala, demokratiska och reformistiska partiets grupp om additionalitetsprincipen i samband med anslagen från strukturfonderna.
Herr talman, herr kommissionär! Syftet med strukturfonderna är att rikta in sig på de fattigaste och minst gynnade områdena i Europeiska unionen, de som har det största utvecklingsbehovet, med extrapengar för att hjälpa dem att återuppbygga ekonomin, skapa arbetstillfällen och rehabilitera fattigare samfund.
Additionaliteten syftar till att säkerställa att detta inträffar och hindra regeringarna från att använda EU-anslag för att ersätta sina egna stöd eftersom det skulle bekämpa syftet.
Men det är vad som händer för närvarande i många regioner och nationer och jag kan illustrera problemet genom att använda exemplet Wales.
Beviljandet av mål 1-status för Västra Wales och floddalarna förra året var ett erkännande av fattigdomen i två tredjedelar av landet.
Europeiska anslag på 1,2 miljarder euro som används effektivt skulle kunna ge just den additionella hjälp som avses.
Men om vi ser till statens budget för Wales kommer det i praktiken inte att bli fler statliga utgifter nästa år från mål 1 än det är detta år före mål 1.
Nationalförsamlingens budget som kommer från finansdepartementet förblir densamma så att under de första femton månaderna, minst, av den nya programperioden finns det inte några additionella resurser alls.
Pengarna kommer att tas från andra budgetar i nationalförsamlingen såsom hälsovård och utbildning.
Därför är centralregeringens utgifter neddragna.
Genom strukturfonderna identifieras områden med de största behoven och de väljs ut på regionala kriterier.
När kommissionen granskar additionaliteten sköts det ändå på medlemsstaternas nivå.
Det är en klar motsägelse.
Såsom reglerna är kan detta hända.
Det krävs inte rättsligt att medlemsstaterna demonstrerar additionaliteten på regional eller programmässig nivå.
Jag instämmer med påståendet av kommissionsledamot Barnier i ett skriftligt svar till mig när han säger att det snarare är viktigt att beakta additionalitetsandan än lag och rätt i frågan.
Vi behöver en översyn av systemet och en central del av detta är att granska additionaliteten internt i medlemsstaterna såväl på programnivå som på medlemsstatsnivå.
Mekanismerna måste vara på plats för att säkra att medlemsstaterna respekterar principen och andan i additionaliteten så att anslagen inriktas och används effektivt.
Därför ber vi i denna fråga, herr kommissionär, om bekräftelse för att detta kommer att göras och jag ser fram mot omröstningen om denna debatt i april.
. (EN) Herr talman, additionalitetsprincipen finns för att säkra att överföringar till medlemsstaterna från strukturfonderna läggs till, snarare än ersätter, de nationella utgifterna för strukturutvecklingsåtgärder.
På så sätt kommer EU:s strukturpolitik att få en större effekt på minskningen av regionala och sociala skillnader.
Kontrollen i förväg av additionaliteten håller för närvarande på att inledas med tillämpning av artikel 11 i förordning nr 1260/99.
Detta är en integrerad del av förhandlingen om strukturfondsprogrammen med medlemsstaterna.
Det är en demonstration av medlemsstaternas avsikt att genomföra additionalitetsprincipen under den programplaneringsperiod som ligger framför oss.
När det är nödvändigt kan kommissionen kräva ett klargörande från medlemsstaterna om detaljerna i deras planering för stödbeviljade utgifter för perioden 2000-2006.
Såsom vidare åtgärd har kommissionen utarbetat detaljerade genomförandebestämmelser för införandet i de programplaneringsdokument som täcker både läget i förväg och även mitt- och slutkontrollen av additionaliteten.
Den andra punkten i frågorna är möjligheten att kontrollera additionaliteten på regional nivå.
Jag skulle vilja utveckla några faktorer i de tidigare svaren.
I första hand måste vi hålla i minne, trots att additionaliteten snarare genomförs i nivå med de övergripande stödberättigande utgifterna i medlemsstaterna än på regional nivå, att den övergripande additionalitet som behöver uppvisas är definitionsmässigt summan av de stödberättigande utgifterna på den lägre nivån.
I praktiken skulle minskade nationella stödberättigande utgifter i vissa områden balanseras med en ökning i andra områden så att additionaliteten respekteras överallt.
På denna punkt kan kommissionen ge en klar försäkran om att skulle minskade nationella utgifter i ett visst område eller vissa områden uppvisas kommer den att vara särskilt uppmärksam i fråga om trovärdigheten för de övergripande beloppen.
En andra punkt för klargörande rör additionalitetens omfattning och antydan att när den genomförs på nationell nivå kan den var oförenlig med strukturfondernas regionala inriktning.
Vi måste hålla i minne att de utvecklingsrelaterade utgifter i en medlemsstat som beaktas för prövning av additionaliteten i allmänhet är en blandning av resurser som tilldelas och förvaltas på nationell nivå och resurser som förvaltas på regional nivå.
Samtidigt som det kan finnas vissa kategorier utgifter för vilka man skulle kunna vänta sig stabilitet på regional nivå mellan programplaneringsperioderna, skulle man knappast kunna förslå att utgiftsnivån för större infrastruktur, till exempel, skulle vidmakthållas på samma nivå i varje område oberoende av aktuella behov.
Därför anser kommissionen att en sträng tillämpning av additionaliteten på regional nivå skulle leda till överdriven stelhet i medlemsstaternas förvaltning av sina egna utvecklingsutgifter.
När det avslutningsvis gäller budgetplanerna i medlemsstaterna mellan centralregeringen och regionerna kan kommissionen bara upprepa att det är frågor som enbart behandlas på nationell nivå och inte har något samband med additionaliteten såsom det avses i förordningarna.
Herr talman, kan jag börja med att tacka min kollega från Wales, trots att hon är från ett annat parti, Jillian Evans, för att ha tagit upp frågan.
Jag tror inte att det finns en viktigare fråga i Wales för närvarande än tillämpningen av mål 1-anslagen och det är viktigt att se bakgrunden till de frågor som vi för närvarande diskuterar.
Det finns två viktiga nyhetsfrågor som omtalas i Förenade kungariket just nu.
Den ena är den chockerande nyheten om BMW:s beslut att spränga Rover-Land Roverkoncernen med hot om stora uppsägningar över hela Förenade kungariket och den andra nyheten i morse är det konservativa partiets förvånande seger i delvalet i Ayr, som drev labourpartiet till en olycklig tredje plats med ett övertag på nästan 10 %.
Nu är dessa nyheter inte bara bakgrund till ämnet för denna debatt.
Enligt min åsikt understryker de just de frågor vi behandlar i samband med användningen av strukturfonderna från mål 1 och mål 2 i de delar av Europeiska unionen som har stora ekonomiska problem.
Såsom vi redan hörde från Jillian Evans har en stor del av Wales, med valdistrikt som jag också företräder, beviljats mål 1-status, men tyvärr alltsedan kommissionens meddelande om detta har våra problem i Wales faktiskt blivit ännu värre.
Till direkt resultat av vad jag skulle beskriva som regeringspolitik i Förenade kungariket har vår jordbruksekonomi allt annat än kollapsat.
Jordbruksinkomsterna är på lägsta nivå sedan en generation tillbaka och denna nedgång drabbar också tillverkningssektorn.
Jag ber inte om ursäkt för att säga att den massiva övervärderingen av pundet som ger labourpartiets ledare en grundplåt till valet av icke tidigare skådat slag har handikappat walesiska och brittiska tillverkare som försöker exportera till den europeiska marknaden.
Det är inte att undra på att BMW lägger ansvaret för Roverbeslutet direkt på den brittiska regeringens ekonomiska politik, men jag fruktar att det är till liten tröst för de tusentals anställda hos Rover som har kämpat för att förbättra bolagets effektivitet bara för att finna att deras ansträngningar inte har beaktats på Downing Street.
Jag vänder mig då till den centrala delen av labourregeringen som arbetar med det europeiska strukturfondspaketet.
Den brittiska regeringens oacceptabla uppförande i samband med detta har redan blivit slutet för den walesiska församlingens första sekreterares politiska karriär.
Tyvärr har frågorna om användningen av strukturfonderna blivit försenade genom oenigheter i fråga om medfinansieringen och också i samband med additionalitetsfrågan.
Såvida det inte tas upp senare i debatten låt mig slå fast följande: detta är inte en ny fråga och jag delar åsikten att det är en fråga som behöver granskas mycket noggrant av kommissionen själv.
Jag har fått äran att utses till föredragande i utskottet för ekonomi och valutafrågor för strukturfondernas riktlinjer 2000-2006 och utskottet enades då på grundval av våra rekommendationer till utskottet för regionalpolitik om att kommissionen borde uppmärksamma frågan om additionalitet.
Vi upprepade hur viktigt det var att säkra på att strukturfonderna inte bara, som det nu var, skulle ersätta offentliga utgifter som på annat sätt öronmärkts för mindre utvecklade områden.
Jag beklagar i viss grad att utskottet för regionalpolitik själv inte införlivades i betänkandet, men det är nu så.
Jag har några frågor som jag skulle vilja be kommissionär Liikanen ta med sig till kommissionär Barnier.
Jag uppskattar att han är tjänstgörande kommissionsledamot i dag, men han kanske inte kan besvara frågorna själv.
Detta är emellertid frågor som jag försöker sätta i samband med, framför allt, det område som jag företräder och jag vill säga att det är frågor som skulle stödjas av Jillian Evans på hennes partis vägnar.
Vilka framsteg görs med anledning av godkännandet av programplaneringsdokumenten i kommissionen?
Kommer kommissionsledamoten att vidta åtgärder i fråga om öppenhet genom att vid en lämplig tidpunkt offentliggöra den korrespondens som har ägt rum mellan kommissionen och nationalförsamlingen?
Vi försäkrades, måste jag säga, av en ganska förstående ekonomisk sekreterare, som nu har blivit första sekreterare, att samtliga frågor framskred ordentligt.
Ändå får vi höra genom påpekanden då och då av kommissionen att det finns reella problem och vi tycker att det är svårt att genomföra vårt arbete i parlamentet utan en grad av öppenhet.
Kommer då kommissionen att göra denna information tillgänglig för samtliga ledamöter i Europaparlamentet?
Kommer de att hålla oss informerade i samband med dessa frågor?
Kommer de att utmana medlemsstaternas regeringar med anledning av de kartor som utarbetats i samband med mål 2, där det också har visats tydliga prov på orättvisor.
Additionalitetsfrågan är mycket viktig men jag måste säga att det inte är den enda fråga som bekymrar många ledamöter i Europaparlamentet.
Herr talman! Jag skulle bara vilja beröra ett par punkter som Evans tog upp.
Först och främst går jag med på att det finns svårigheter i Midlands med Roverkoncernen.
Jag skulle inte vilja skapa politiskt kapital av det.
Det är för många arbetstillfällen i fara.
I andra hand nämnde han också deras delval.
Jag gratulerar hans parti till att ha säkrat segern i detta delval.
Men i motsats till honom har jag varit i Ayr under de senaste tre veckorna och knackat på dörrar.
Jag kan tala om att additionaliteten inte nämndes en enda gång.
Jag går till den behandlade frågan.
Jag vill tacka nationalisterna för att ha tagit upp det.
Det är rätt att vi har en riktig diskussion om hela frågan om strukturfonderna.
Men jag misstänker att det finns en djupare plan här.
Vad försöker de i själva verket uppnå?
Jag lyssnade till Evans.
I grunden förstod jag av hennes inlägg att vad hon vill är att omarbeta förordningen om strukturfonderna.
Jag skulle vilja påminna parlamentets ledamöter om att det inte var så länge sedan som parlamentet genom samtyckesförfarandet godkände de regler och förordningar som styr strukturfonderna, inbegripet artikel 11, som avser additionalitet.
Är det då parlamentets roll att nu ändra det?
Vi borde inte ändra det.
Parlamentets roll är att säkra att reglerna följs.
Det är vad vi skulle koncentrera oss på.
Jag vet att Evans hade ett möte med kommissionär Barnier med en av sina kolleger, Dafydd Wigley, och en ledamot av det skotska nationalistpartiet, Wilson.
Jag skulle vilja läsa upp följande uttalande som kommissionär Barnier gjorde efter mötet:
"Jag vet att det har varit en ganska stor debatt i Skottland och Wales nyligen om de europeiska regionala fonderna.
Men jag har intrycket att två olika frågor ibland har sammanblandats här - additionalitet och medfinansiering."
Jag är inte förvånad över att det finns en viss förvirring bland nationalisterna om detta.
"Vare sig EU-fonderna ger en tilläggseffekt eller inte jämfört med vad som annars skulle ha hänt, kan additionaliteten användas som ett av urvalskriterierna av de lokala programplanerarna innan de beslutar om att godkänna stöd till enskilda projekt.
Å andra sidan, tvingas kommissionen genom reglerna att göra en övergripande prövning av additionaliteten för hela Förenade kungariket i det särskilda syftet att säkra att det europeiska finansiella stödet kommer i tillägg till, och inte är en ersättning för, nationell finansiering.
Vi har alltid i det förflutna varit tillfredsställda med att de nationella kraven uppfyllts."
Herr talman, det är tydligt att enligt vad kommissionsledamoten sade är kommissionen noggrann med att mäta additionaliteten i strukturfonderna på medlemsstatsnivå och det gjorde också gott att få höra hans försäkran om de olika utvärderingsnivåer som äger rum.
Såsom kommissionen väl är medveten om har emellertid ett antal medlemsstater i Europeiska unionen utvecklat system för regionalstyrning.
Sådana regionala regeringssystem finansieras vanligen helt eller delvis med statliga anslag.
Det verkar som att med de aktuella reglerna kan centralregeringen bygga in EU-bidraget till strukturfonderna i sina kalkyler för att bestämma de regionala regeringarnas budgetar.
Det verkar inte finnas någon mekanism, trots kommissionsledamotens uttalande, för att säkra något av följande: för det första, att additionalitetsregeln tillämpas för denna kalkyl och, för det andra, att det belopp från EU-anslagen som i slutändan når de enskilda områdena direkt motsvarar det belopp som öronmärkts för dessa områden på planeringsstadiet.
Minst kan det medföra en brist på öppenhet.
Det kan också betyda att additionalitetsprincipen inte riktigt genomförs områdesmässigt sett.
Jag accepterar, liksom Evans, att detta strängt taget inte strider mot innehållet i Europeiska unionens rätt i denna fråga.
Men liksom för henne tycks det mig att det helt klart strider mot tanken bakom additionalitetsreglerna och motverkar syftet med att skapa strukturfonderna från första början.
Trots att jag kommer från Skottland, vet jag att dessa frågor är angelägna inte bara för mina kolleger från det liberala demokratiska partiet från andra delar av Förenade kungariket utan också för ELDR-ledamöter som företräder områden över hela Europeiska unionen.
Herr talman! Jag vill först och främst tacka kollegan från den Walesiska nationen för hennes utmärkta föredragning och även glädja mig åt att man även utifrån andra ideologiska positioner kan vara överens i grundfrågan.
Vissa av oss som är nya i detta parlament börjar nu bli trötta på goda intentioner, magnifika program och att man talar med oss om andan i gemenskapsreglerna.
För i slutändan är det vi kommer att ha istället för anda, spöken och sömnlösa nätter eftersom det som händer är att åtaganden inte uppfylls.
Så när det gäller frågan om additionalitet bör de europeiska institutionerna börja med att uppfylla sina egna åtaganden.
Revisionsrätten gjorde i juni 1999 ett bokslut över tillämpningen av additionalitetsprincipen och har visat att den är en fullständig katastrof och en dumhet.
För det andra måste man ha i åtanke - och det är ett politiskt uttalande - att det verkliga Europa är, medborgarnas Europa, nationernas och folkgrupper i medlemsstaternas Europa.
Så länge man inte tänker på det kommer vi att kretsa kring samma problem som alltid att Skottland, Wales, Baskien, Katalonien, Galicien men även en region så stor som Andalusien inte kan vara avhängiga av vad en centralstat beslutar, hur mycket stat den än må vara.
Herr talman, herr kommissionär, ärade kollegor! Jag instämmer med det som vår kollega Miller sade för inte så länge sedan - och det är synd att han inte är närvarande här i kammaren i dag - när han kritiserade frågeställarna genom att säga att vår huvudsakliga uppgift är att se till att lagarna efterlevs.
De lagar som i första hand måste efterlevas är förordningens lagregler, i det här fallet artikel 158 där den ekonomiska och sociala sammanhållningen sätts på en piedestal.
Vårt arbete är sedan att se till att lagar och förordningar och kommissionens uppträdande sammanfaller så att målen nås.
Vi finns här för att kritisera och lösa problemet så snart vi märker att så inte sker.
Vi ansluter oss till den möjligheten och till de muntliga frågor som ställts och vi identifierar oss med de överväganden som här har gjorts.
Vi uppmanar kommissionen att lämna den ekonomiska och sociala sammanhållningen litet åt sidan och i stället försöka se till att effektivisera instrumenten till förmån för de fattigare regionerna.
Det är uppenbart att frågan är känslig, en under åren mycket debatterad utveckling, med många lagar som systematiskt skall granskas, men det som inte kan accepteras är att granskningen av lagarna och byråkratins utveckling alltid skadar de mest nödlidande.
Vi får till exempel inte acceptera att man försöker hindra samordningen av fonder till regioner som är stödberättigade enligt vissa program, för om fonderna är avsedda för en viss region så beror det på att just den regionen är den som mest behöver bidraget. Allt som inverkar på fondernas operativa förmåga försenar utvecklingen och skadar målet med den ekonomiska och sociala sammanhållningen.
Vi accepterar inte heller att kommissionen på något sätt allierar sig med en del nationella regeringars passivitet och inte flinkt bistår de mest nödlidande regionerna.
Vi uppmanar därför kommissionen att...
(Talmannen avbröt talaren)
Herr talman! Jag har betraktat hela denna fråga om strukturfonder och additionalitet i många år och det finns några saker som vi kan lära oss från det förflutna.
Det första är att de absoluta penningbeloppen är relativt låga i de flesta områden i gemenskapen och effekten är snarare politisk än ekonomisk - trots att det också är viktigt.
Jag har ofta sagt att det är viktigt att vi i egenskap av europeisk union inte bara skall utfärda förordningar som säger till människorna vad de får och inte får göra utan att vi skall öka det som verkar för den europeiska allmänheten och unionens områden som påtagliga fördelar.
Till och med i rika områden uppskattas det att Europeiska unionen försöker att hjälpa till att fylla ut gapet mellan rika och fattiga.
Det andra vi kan säga i makroekonomisk mening är att om en viss mängd strukturfonder avsätts för Portugal, Grekland eller Irland, såsom det har varit förut, går då pengarna in i dessa stater under alla förhållanden och det är dess första effekt.
Pengarna överförs nämligen och oberoende av om rättens bokstavliga mening följs eller inte får länderna det bättre.
En annan punkt som jag skulle vilja ta upp är att vi kan lära oss av det förflutna.
I första hand, har vi nu i viss utsträckning städat upp i förordningarna, men ursprungligen skrevs de för att försöka tillfredsställa alla sektorer och alla politiska intressen så att det blev omöjligt med den personal som kommissionen hade till sitt förfogande att kontrollera användningen av pengarna och det är fortfarande fallet i hög grad.
Vi är nu på väg in i det tredje eller fjärde programmet.
Det vi måste göra är att lära från tidigare misstag och försöka tillämpa detta på framtiden.
Om vi vill vara absolut effektiva i användningen av dessa pengar, behöver vi se hur mycket pengar ett land har använt tidigare och be dem överlämna sina planer till Europeiska kommissionen.
Europeiska kommissionen identifierar svagheterna i planen och säger: på det här sättet vill vi att våra pengar skall användas i tillägg till vad ni redan har avsatt för allt arbete som ni avser att genomföra.
Enligt mina personliga erfarenheter i Irland har jag aldrig hört Europeiska kommissionen anklaga Irland för misslyckande på området för additionalitet.
Men vi bör komma ihåg att mellan 1982 och 1992 var strukturfonderna till Irland på topp, de håller på att minska nu, och det var generöst med pengar.
Men från 1982 till 1992 minskade nämligen det offentliga kapitalprogrammet, inbegripet strukturfonderna.
Det minskade i reella tal med 30 procent.
Så vart tog strukturfonderna vägen?
Strukturfonderna gick i själva verket till den offentliga sektorns betalningar och social trygghet och det är tveksamt om de gav en god eller dålig inriktning åt Irlands ekonomi under dessa år, eftersom de bidrog till inflation och ökade lönekrav.
Det finns således erfarenhet att lära av: mot den personal som kommissionen hade till sitt förfogande för att handskas med irländska frågor - tre eller fyra personer - hade Irland 30 000 statstjänstemän, och den irländska förvaltningen vann varje gång!
Herr talman! Jag kommer att tala om ett ämne som ingen talare före mig ordat om.
Jag tänker på revisionsrättens rapport om additionalitetsprincipen.
Det är en rapport som offentliggjordes i Europeiska gemenskapens tidning den 9 mars.
I nämnda rapport finns ett mycket intressant stycke - stycke 62 - som handlar om privatiseringar.
Under de senaste åren har flera regeringar i Europeiska unionen entusiastiska slängt sig över en privatiseringspolitik som i få händer överfört de tillgångar som tidigare var i samhällets ägo.
T.ex. har man i Spanien under de senaste fyra åren privatiserat företag till ett värde av 4 miljarder; offentliga företag som övergått till privat ägo.
Liikanen är expert på räkenskaper och vet att privatisering är en form av offentlig desinvestering och att det kan vara en form för regional desinvestering.
Om man t.ex. privatiserar ett flygbolag som utför regionala tjänster kan en regional desinvestering uppkomma, vilket skulle göra att vi bryter mot additionalitetsprincipen.
Revisionsrätten har hänvisat till detta och sagt att när kostnaderna utvecklas nedåt, som en konsekvens av privatiseringar, intresserar sig medlemsstaterna som redan känner till resultaten, för dess upphörande.
Om man tänker på vikten av de kategorier kostnader som påverkas - telekommunikationer, energi, etc. -, kan denna enkla transaktion förvandlas till en betydande förändring av slutresultatet.
Och vi har också kommissionens svar, som måste vara väldigt nytt och som kommissionär Liikanen, som del i kollegiet, bör minnas väl.
Och kommissionen svarar här med ett system som vi i den spanska terminologin kallar "Olendorf-metoden": en inlärningsmetod för språk som bestod i att läraren frågade eleven "har ni min morbrors kalsonger?" och eleven svarade "nej men jag har min mormors glasögon".
Och det svar som kommissionen ger oss i punkt 62 är mycket fritt.
Den säger "Även om den privata sektorn ibland gör investeringar i sektorer som traditionellt varit offentliga skulle det vara oerhört svårt att vidga kontrollen av additionaliteten till de privata investeringarna eftersom det skulle innebära insamlande och granskning av räkenskaperna hos ett antal privata företag, som inte skulle vara ålagda att utge motsvarande information vare sig till de nationella myndigheterna eller kommissionen".
Dvs. att kommissionen svarar med "Olendorf-metoden" Vi har kommissionär Liikanen här som är väl bekant med frågan och kanske kan vi av honom få ett mycket precisare svar eftersom jag tror att detta i betydande grad påverkar kärnan i additionaliteten.
Den andra frågan är att i långtidsbudgeten från Berlin förutsågs en betydande minskning av strukturfonderna.
I år har vi 29 430 miljoner euro, år 2006 kommer vi att ha 26 600 miljoner nominella euro, dvs. en minskning med 14 procent på sju år.
Med tanke på att vi har inflation kan jag räkna med att det blir en minskning med 20 procent.
Dvs. att från i dag till år 2006 kommer strukturfonderna drabbas av en minskning som överstiger 20 procent i förhållande till vad de har i dag, vilket gör att det kommer att vara mycket svårt att ta hand om de behov vi i dag tar hand om, och enligt vad vi har hört fortsätter vi att ha många problem i flera av gemenskapens regioner.
Och vi har ett ytterligare problem som vi inte heller döljer för kommissionen eller ledamöterna i denna kammare.
Vi talar om en nära förestående utvidgning av den Europeiska unionen med tretton nya medlemsstater. De flesta av dem har en genomsnittlig inkomstnivå som är mycket lägre än de fattigaste regionerna i gemenskapen och det finns ingenting förutsett för att beakta sammanhållningspolitiken med dessa kandidater att bli medlemsstater.
Jag vet att kommissionären inte kan svara mig på detta men om jag drar kammarens och kommissionärens uppmärksamhet till det problem det kommer att innebära när det gäller gemenskapens sammanhållningspolitik.
Herr talman! Samtidigt som jag skriver under på allt Medina Ortega sagt vill jag säga er att även om vi är en mycket liten grupp, som har mycket litet tid för att uttrycka våra synpunkter, så har jag talat om den rapport av revisionsrätten som han nämnde, och som utkom den 9 mars i år.
Herr talman, herr kommissionär! Såsom man här konstaterat kan man inte med EU:s fonder ersätta medlemsstaternas offentliga och med dem jämförbara stöd.
Den här additionalitetsprincipen är viktig för att målet för unionens regional- och strukturpolitik, minskningen av regionala skillnader, skulle uppnås.
Kommissionen måste förpliktiga medlemsstaterna att handla på det sättet att additionalitetsprincipen efterlevs både nationellt och regionalt.
Jag misstänker att man i medlemsstaterna bryter grovt mot denna princip.
Effekten av unionens regionalpolitik försvagas på ett avgörande sätt på grund av att regeringarna minskar nationella, offentliga och strukturella bidrag till regionerna till och med mer än vad regionerna får från unionens fonder.
I vissa fall har man dolt brottet mot additionalitetsprincipen genom att räkna till den nationella regionala finansieringen utvecklingsbidrag som ändå till övervägande del går till områden där tillväxten är allra snabbast.
Regionala skillnader inom medlemsstaterna tillspetsas på grund av försummelsen av den regionala additionalitetsprincipen, vilket strider mot unionens regionalpolitiska målsättningar.
Herr talman, det är verkligen synd att kommissionär Barnier inte kunde närvara här nu på morgonen eftersom det är en fråga inom hans område som orsakar stora bekymmer inte bara i Skottland och Wales utan i andra delar av unionen.
Det är ett verkligt bekymmer eftersom det har blivit så att det verkar som om en plan som avses ge särskild hjälp verkligen slutar som om det var en konspirationsplan mellan kommissionen och de nationella regeringarna i vilken extrapengar avses komma in men vi får reda på efteråt att det inte är någon skillnad om extrapengarna kom till det specifika området så länge som de kom in i landet i sin helhet.
Det är helt enkelt oacceptabelt.
Man har emellertid vidare sagt oss att allt är bra eftersom additionalitetsreglerna följs ordentligt.
Ändå säger revisionsrätten följande just i det betänkande som vi har talat om: de svårigheter som uppstått har orsakats av den begränsade utvecklingen av principen i fråga om idéer och metodik och det gemensamma misslyckandet att finna lämpliga och effektiva förfaranden för att kontrollera den.
Och sedan två punkter längre bort, identifikationen av strukturella stödinsatser i de stödberättigade områdena är opålitlig och det leder till att en stor mängd uppskattningar och antaganden inbegrips som är svåra att kontrollera.
Verkligen "svårt", herr talman.
Inte att undra på om det skapar oro i hela gemenskapen och låt oss be kommissionen ge detta sin fulla uppmärksamhet.
Herr talman, ett av huvudproblemen i hela denna fråga är att det inte finns några rättsliga sanktioner från Europa för att säkra att medlemsstaterna ansluter sig till den utmärkta additionalitetsidén.
Jag tror att vi måste se detaljerat på problemet och vi behöver också bättre samordning mellan generaldirektoraten i denna fråga.
Additionalitet är er idé och det är er sak att se till att det fungerar effektivt i medlemsstaterna.
Vi förstår också naturligtvis de problem som ni har rörande den programöverlappning som skapar kontinuitetsproblem för er.
Kontroll är en annan fråga som måste behandlas med medlemsstaterna eftersom de också är skyldiga.
Vi förstår era problem, att de inte ger er tillräckliga uppgifter i god tid, särskilt i fråga om mål 2, 3 och 4, så att ni kan se till att systemet fungerar effektivare.
En av de värsta lagöverträdarna i samband med detta är Förenade kungariket.
Inga tilläggspengar har byggts in i vår walesiska församlings budget.
Det är klart och tydligt en oförenlighet.
Europaparlamentet och Europeiska unionen medger att vår nation Wales är fattig och ändå har den brittiska regeringen, inte bara labourregeringen, inte anslutit sig till additionaliteten.
Det är mycket lätt för min kollega Jonathan Evans att antyda att hans parti inte är skyldigt.
I arton långa år tillämpades inte additionalitetsidén av hans regering heller.
Jag tror att ett momentum har tappats bort, herr talman.
Jag talade med råden i Wales i går.
De behöver denna plan för att fortsätta.
Det går i linje med den utmärkta sammanhållningsprincipen och vi ber kommissionen ansluta sig till det och hjälpa de fattigaste områdena i Europeiska unionen.
Herr talman, jag väntade mig inte att tala i dag, eftersom jag företräder sydöstra England, som är ett av de rikaste områdena i England och Europa.
Vi betalar de skatter som ligger till underlag för de anslag som andra områden får ta emot.
Vi har inte någon mål 1-finansiering.
Den mål 2-finansiering vi hade har dragits ner av den aktuella regeringen och Konver-fonden som brukade vara mycket hjälpsam håller nu på att avslutas.
Varför talar jag då?
För att det finns fattigdomsfickor till och med i sydöstra England.
Jag vill särskilt tala om Isle of Wight, en vacker ö med 130 000 goda människor men 68 procent BNI per capita av det europeiska genomsnittet - ett mycket fattigt område.
Det får inte något stöd från Europa.
Varför inte?
Det får inte anslag från Europa eftersom det klassats med Hampshire i NUTS II.
Hampshire är ett rikt län - 100 procent av det europeiska genomsnittet, så det blir inga pengar för Isle of Wight.
Ändå finns det en befolkning på 130 000 invånare, en större befolkning än på Åland, som är NUTS II och får stöd från Europeiska unionen.
Ön har fört målet mot den brittiska regeringen, som behandlar dem orättvist, anser de, inför Högsta domstolen i London.
Jag tror att de kan vinna målet.
Vad beträffar Europa tog de med sig målet till ombudsmannen, på mina råd, eftersom vi trodde att Eurostat behandlade ön orättvist genom att vägra att fastställa Isle of Wight som ett separat NUTS II-område.
Den här veckan i vad jag skulle kalla ett minnesvärt meddelande från Europeiska ombudsmannen sade han att det utgör dålig administration från Eurostats och Europeiska kommissionens sida.
Låt mig läsa upp hans meddelande: "I förekommande fall har kommissionen inte försett ombudsmannen med element som visar att Eurostat, när det beslutades att inte klassa Isle of Wight såsom ett separat NUTS II-område, har beaktat samtliga relevanta faktorer, inbegripet artikel 158 i fördraget och betänkandet Viola från Europaparlamentet."
Han har rekommenderat kommissionen och Eurostat att granska detta särskilda problem igen.
Jag skulle vilja be kommissionen att rättvist beakta denna rekommendation, som har kommit från ombudsmannen, så att jag kan gå tillbaka till folket på Isle of Wight och säga att denna fråga kommer att granskas igen och att de kan vänta sig att kommissionen skall behandla öns särskilda problem och angelägenheter rättvist.
Därefter kan vi ta upp additionalitetsakten och inleda vår kamp med den brittiska regeringen för att se till att vi får stöd från Europa och från den brittiska regeringen så att denna ö behandlas rättvist som hittills inte behandlats rättvist vare sig av den brittiska regeringen eller av Europeiska unionen.
Herr talman, Tony Blair och Donald Dewar sov nog inte gott i natt!
Deras värsta mardrömmar visade sig vara verklighet.
Labourpartiets anhängare i Skottland har sänt dem ett omisskännligt budskap.
Den skotska labourväljaren - som så länge har tagits för given - har talat.
Det skotska konservativa partiets kandidat i Ayr, John Scott, har förödmjukat och sänt labour till tredje platsen - 5 000 eller fler röster efter.
Det kommer bara att bli värre för labourpartiet när sanningen om deras inkompetens och cyniska administration av Europeiska unionens strukturfonder blir bättre känd och förstådd.
På grund av labourregeringens sena hänvisning av de föreslagna kartorna, nio månaders försening, i december i stället för i mars förra året, kämpar den fortfarande för att komma på acceptabla specifika projekt.
De skotska lokala myndigheterna överges och vet inte om de projekt som de har att underteckna verkligen kommer att få strukturfondsstöd.
Herr kommissionär: tre frågor:
När väntar ni er att kunna ge ett säkert svar åt de skotska områdena och för de starkt efterfrågade projekt som söker EU-stöd?
Är ni tillfredsställd med att den skotska verkställande församlingen är beredd att ge den nödvändiga medfinansieringen och att försäkra er om att det är rent additionellt?
Eller handlar det bara om den vanliga hetluften omkring koalitionen labour/liberala, bara munnen, medan fötterna släpar sig fram över Edinburghs stenbelagda gator och de europeiska pengarna övertas av finansdepartementet i London?
. (EN) Jag har noggrant lyssnat till den intressanta debatten och jag kommer att hänvisa samtliga frågor som tagits upp här till min kollega, Barnier, och han kommer att svara på lämpligt sätt.
Jag är säker på att han kommer att sända er sina svar åtminstone på de frågor som gäller strukturfonderna och additionaliteten.
Herr talman, oundvikligen var inte kommissionär Liikanen i någon annan ställning än att kunna svara formellt på debatten, säga att han hade hört vad som sagts och att han skulle föra det vidare.
Det är inte särskilt tillfredsställande utifrån de många ledamöters synpunkt som hade gjort viktiga inlägg.
Jag kräver att Barnier överlämnar en skriftlig sammanfattning av sitt svar på dessa punkter.
Jag är säker på att Barnier inte kommer att underlåta att följa upp denna intressanta debatt.
Jag förklarar debatten avslutad.
Omröstningen kommer att äga rum den 11 april.
Avbrytande av sessionen
Mina damer och herrar, jag önskar er en trevlig helg och förklarar Europaparlamentets session avbruten.
(Sammanträdet avslutades kl. 10.50.)
Återupptagande av sessionen
Jag förklarar Europaparlamentets session återupptagen efter avbrottet den 17 mars 2000.
Meddelande från talmannen
Kära kolleger! I tisdags ägde som ni vet en fruktansvärd katastrof rum i Kitzsteinhorn, nära Salzburg.
Elva personer dödades i en lavin.
Man vet ännu inte definitivt hur många som dödats och antalet offer kan komma att stiga under de närmaste timmarna.
Jag skulle bara vilja säga att mina och våra tankar nu går till offren för katastrofen och vi tänker mycket på deras familjer.
Fru talman! I det fullständiga förhandlingsreferatet av den 16 mars återgavs ett uttalande av mig inte fullständigt.
Jag skulle vilja rätta det, eftersom innehållet förvrängts.
Det står där: " Därför kan jag meddela att såväl Felix Habsburg-Lothringen som Karl Ludwig Habsburg-Lothringen äger giltigt pass utan några som helst inskränkningar."
Nu kommer felet: "Ingen av dem undertecknade den förklaring om avsägelse som österrikiska författningstjänsten kräver i och med att de ' distanserar sig' från furstehuset Habsburg," står det i protokollet.
Det skall stå: "aldrig kommer att distansera sig".
Fru talman!
Jag vill be er, som är vår talman, men även rådet och kommissionen, att kontakta de turkiska myndigheterna och det turkiska parlamentet med anledning av ett par problem som uppkommit under de senaste dagarna: för det första gäller det listan över parlamentsledamöter och personer som företräder olika frivilligorganisationer och som anses som icke önskvärda av den turkiska regeringen; för det andra gäller det arresteringen som för övrigt inträffade när en delegation från Europaparlamentet befann sig i Turkiet av Akin Birdal, försvarare av mänskliga rättigheter, arresterad på nytt, för övrigt vid en tidpunkt när han är vid dålig hälsa.
Dessutom förekommer det en märkbar eskalering av repressionen mot journalister, något som även har noterats från annat håll.
Vi anser att det är synnerligen allvarligt att Turkiet har genomfört dessa åtgärder, som även riktas mot parlamentsledamöter.
Jag skulle gärna vilja veta om det även finns listor som avser andra europeiska länder än Italien.
Tack fru Morgantini.
Vi skall naturligtvis titta mycket noga på detta.
Fru talman! Jag vill inleda mitt anförande med något som har att göra med det som ledamot Morgantini just sade.
Jag ledde den socialistiska delegationen som besökte Turkiet där vi i måndags kväll, efter att ha talat med premiärminister Ecevit och påmint om situationen för Birdal och Zana och framfört våra synpunkter - och jag vill poängtera att vi fick ta del av den första rapport som den turkiska regeringen har diskuterat om anpassningen av den turkiska författningen och lagstiftningen till Köpenhamnskriterierna - hade ett möte i kommissionens säte i Ankara med företrädare för de icke-statliga organisationerna, och även med Birdal som deltog mycket aktivt i mötet.
På tisdagen, det vill säga i går morse, sattes Birdal i fängelse för att avtjäna det straff som den turkiska domstolen har dömt honom till.
Vi uttalade i Turkiet vårt kraftfulla fördömande av det faktum att en person som Birdal, som i många år har kämpat för mänskliga rättigheter - och som dessutom har fått betala den kampen, lyckligtvis inte med sitt liv, men däremot med sin hälsa - fängslas och vi gav även uttryck för vår uppfattning - som jag utgår från inte bara är den socialistiska gruppens utan hela denna församlings uppfattning - att om Turkiet skall kunna slå in på en väg som för till goda förbindelser och ett fullvärdigt medlemskap är det givetvis nödvändigt - precis som den turkiska regeringen nu säger - att man ändrar författningen och lagstiftningen och även tillämpar en amnestilag så att personer som Zana, som sitter i fängelse och Birdal som just har placerats där, inte skall avtjäna straff för åsiktsbrott, något som lyckligtvis inte förekommer i några av våra länder.
Tack herr Galeote Quecedo.
Var och en av oss minns naturligtvis den mycket rörande debatt som vi hade här i kammaren om detta ämne.
Vi kan försäkra journalisten om att vår institution är fullständigt solidarisk inför en sådan totalt ovärdig handling.
Fru talman! Jag skulle vilja delge kammaren en händelse som inträffade vid ett gemensamt sammanträde i Europaparlamentets delegation för förbindelserna med Kanada och dess kanadensiska motsvarighet, som besökte oss förra veckan.
Vår delegations ordförande Sturdy kunde inte vara där just då, fru talman, men han skrev till er i förmiddags för att bekräfta det jag nu skall säga.
Det hände något som var ganska förvånande för detta slags sammanträde.
Trots att det absolut inte fanns någon anledning kastade sig Den kanadensiska delegationens ordförande plötsligt in i ganska motbjudande personliga attacker mot mig, till den grad att medlemmarna i hans delegation tog ordet för att säga att de inte instämde med honom.
Alla blev verkligen förvånade över denna attityd.
Den är mycket beklaglig eftersom besöket var utmärkt och vi vill behålla våra goda relationer med Kanada, efter år som, bl.a. på grund av fiskerikonflikter, varit svåra.
Vi måste återupprätta dessa goda relationer och därför beklagar vi djupt denna händelse.
Fru talman! Jag skulle vilja be er att kräva en förklaring till dessa uttalanden från den kanadensiska regeringen.
Jag förstår, herr Berthu.
Det handlar faktiskt om en mycket beklaglig händelse.
Jag tror mig ha förstått, precis som ni nyss sade, att medlemmarna i den kanadensiska delegationen bad om ursäkt och beklagade incidenten.
Fru talman! I Iran inleds den 13 april en rättegång mot tretton iranska judar.
Med tanke på att de anklagas för att spionera för USA och Israel som emellertid har förnekat all kännedom om de aktuella personerna kan man starkt misstänka att de tretton personerna kan komma att dömas till döden.
Jag vet att ni, fru talman, på uppmaning av ett antal parlamentsledamöter, redan har ingripit genom att kräva att en delegation från Europaparlamentet skall få närvara vid rättegången. Så vitt jag vet har Irans regering ännu inte svarat, vare sig positivt eller negativt.
Jag måste därför begära att ni ingriper ännu en gång, och att även kommissionen ingriper, så att den aktuella processen kan genomföras med all respekt för de mänskliga rättigheterna, och så att man inte dömer tretton människor till döden, människor som varken förstår varför eller hur; framför allt med tanke på att detta parlament flera gånger har uttalat sig mot dödsstraffet.
Jag tackar er i förväg för allt ni kommer att göra och allt det som detta parlament och Europeiska kommissionen kommer att göra för att försvara friheten och rätten att försvara sig i denna process mot tretton iranska judar.
Herr Tajani! Ni har fullständigt rätt.
Jag gjorde ett inlägg men jag fick inget svar.
Jag skall ta upp det igen, ni kan räkna med mig.
Morgondagens föredragningslista omfattar ämnet kloning av människor.
Det är viktigt att ledamöterna i kammaren, när de förbereder sig för denna debatt, känner till att de forskare som arbetat med materialet som ledde fram till patentet kategoriskt har försäkrat att deras projekt inte har något att göra med kloning och att det aldrig varit fråga om det.
Detta påverkar inte några av de viktiga frågorna i debatten om patentbyråns beteende, men eftersom det har att göra med enskilda personers rykten, tycker jag det är rätt och riktigt att detta bör noteras av ledamöterna.
Jag bör också nämna mitt intresse i saken, eftersom jag är professor vid universitetet, just nu tjänstledig utan lön från den institution som också är berörd.
Kära kolleger! Jag vill att vi snabbt börjar med föredragningslistan.
Jag tror inte att alla dessa inlägg verkligen är ordningsfrågor.
Vi har emellertid två till.
Fru talman! Jag skall fatta mig mycket kort.
Vi delar vår kollega Galeote Quecedos kritik mot demonstrationerna med politiskt våld i Baskien.
Det förefaller mig ärligare, rent intellektuellt, och mer rättvist, när det gäller fakta, att lasta dem som verkligen inspirerat till detta våld.
Det är inte Benito Mussolinis doktrin som inspirerar mördarna i Baskien, det är marxismen.
Det är extremvänsterns idéer, som är representerade här i kammaren.
Bortsett från att de alltså åtnjuter...
(Talmannen avbröt talaren.)
Låt oss se om Katiforis inlägg verkligen är en ordningsfråga .
Fru talman! Jag skulle vilja anknyta till vad Morgantini sade om de förteckningar som finns i Turkiet.
Det verkar också finnas en förteckning över grekiska medborgare, och jag ser att Turkiets utrikesdepartement har sagt att varje land kan upprätta sådana förteckningar.
Jag antar naturligtvis att man avser varje land som inte tillhör Europeiska unionen...
(Talmannen avbröt talaren.)
Herr Katiforis! Vi skall undersöka detta, tack för ert inlägg.
Välkomsthälsning
Föredragningslista
Nästa punkt på föredragningslistan är fastställande av arbetsplanen.
Beträffande onsdagen
Jag vill informera er om att kommissionens meddelande om beslut som fattats vid dagens sammanträde kommer att framföras av Byrne och kommer att gälla allmän produktsäkerhet.
Rådet har bett att debatten om ljuddämpande anordningar på flygplan skall flyttas fram i föredragningslistan och tas upp direkt efter kommissionens meddelande om allmän produktsäkerhet.
Finns det några invändningar mot denna begäran?
Jag finner att så inte är fallet.
Vi beslutar alltså det.
(Gollnisch protesterade och begärde omröstning.)
Herr Gollnisch! Jag noterar detta och vi skall naturligtvis rösta.
Det är er rättighet som parlamentsledamot.
Jag låter alltså frågan om att flytta fram debatten om ljuddämpande anordningar på flygplan gå till omröstning.
(Parlamentet biföll begäran.)
PSE-gruppen och Gruppen De gröna/Europeiska fria alliansen begär att debatten om den muntliga frågan till kommissionen beträffande nattflyg och buller flyttas fram till aprilsessionen, för att få litet mer tid till att förbereda ärendet.
Finns det några invändningar?
(Gollnisch begärde omröstning.) Vi låter begäran från Gruppen De gröna gå till omröstning.
(Parlamentet biföll begäran.)
Beträffande torsdagen
När det gäller rådets och kommissionens uttalanden om Echelon-systemet begär utskottet för medborgerliga fri- och rättigheter att omröstningen om ett förslag till gemensam resolution som avslutar debatten skall flyttas fram till aprilsessionen i Strasbourg för att göra det möjligt för grupperna att utvärdera den information de får under debatten.
Jag ger ordet till Watson, ordförande i det aktuella utskottet.
frågor. (EN) Vi kommer att få höra uttalanden från kommissionen och rådets ordförandeskap i morgon om avlyssning av kommunikation.
Det är en känslig fråga.
Inom detta område är unionens maktbefogenheter strikt begränsade och de större politiska grupperna har inte velat ta ställning förrän de frågat ut rådet och kommissionen.
Vi ber alltså om att omröstningen skall skjutas upp till sammanträdesperioden i april och att tidsfristen för inlämnande av förslag enligt artikel 37 skall hållas öppen, så att utskottet slutligen skall kunna lägga fram ett förslag i denna fråga.
Punkten finns på föredragningslistan för vårt nästa utskottssammanträde.
Fru talman! Jag skulle vilja uttala mig till förmån för detta förslag.
Jag måste säga att det förefaller mig mycket klokt, för om debatten äger rum inom kort förväntar vi oss information som gör det möjligt för oss att uttala oss på ett mer förnuftigt sätt i denna mycket viktiga fråga.
Jag tror för övrigt att det under alla förhållanden är klokt, fru talman, att avvakta med att uttala sig tills man har fått fullständig information, och exempelvis avvakta med att uttala sig om en fråga angående arbetsordningen tills talaren använt den talartid han tilldelats.
Finns det några invändningar mot Watsons begäran för utskottets räkning att skjuta upp omröstningen om resolutionen om Echelon-systemet till aprilsessionen?
Jag finner att så inte är fallet.
(Parlamentet biföll begäran.)
Allmän produktsäkerhet - BSE-tester
Nästa punkt på föredragningslistan är kommissionens meddelande om allmän produktsäkerhet.
.
(EN) Fru talman! Två frågor inom mitt befogenhetsområde diskuterades vid kommissionens sammanträde i förmiddags och jag har glädjen och äran att få avlägga rapport till parlamentet om dessa båda frågor.
Som ni nämnde har den första att göra med förslagen om ändringen av direktivet om allmän produktsäkerhet.
Det gläder mig oerhört att kunna presentera det reviderade förslaget till direktiv om allmän produktsäkerhet som kommissionen godkänt i dag.
Idén bakom direktivet är faktiskt ganska enkel.
Endast säkra livsmedel eller industriprodukter skall få säljas på marknaden, och detta omfattar både europeiska produkter och importerade produkter.
De två viktigaste syftena med direktivet om allmän produktsäkerhet är, för det första att säkerställa en hög och konsekvent skyddsnivå rörande konsumenthälsan och -skyddet över hela Europa och, för det andra att se till att den inre marknaden fungerar tillfredsställande.
Vi har genomfört en omfattande mönstring av genomförandet av det befintliga direktivet.
Rapporten om de viktigaste slutsatserna kommer att delas ut tillsammans med det reviderade förslaget till direktiv.
Samtidigt som det allmänna förhållningssättet i direktivet är sunt, har erfarenheterna visat på en del svagheter som vi nu skall försöka rätta till.
Först och främst vill vi klargöra direktivets räckvidd.
Detta direktiv syftar till att tillhandahålla bestående garantier rörande produktsäkerheten för konsumenterna.
Det syftar också till att fylla igen möjliga luckor i lagstiftningen på olika områden, t.ex. marknadsundersökning eller brådskande förfaranden, som sällan förutses i specifika rättsakter.
Detta gäller emellertid inte när ett särskilt lagstiftningsområde täcker samma aspekter som är under övervägande.
Vi vill se till att direktivet på bästa möjliga sätt omfattar produkter som används av konsumenterna.
Detta omfattar också produkter som flyttats från yrkesmässigt till personligt användande, t.ex. laserpekare, och, för det andra, produkter som används för att tillhandahålla en tjänst.
Två exempel på detta är hårtorkar i en frisörsalong eller utrustning i ett gym.
Vi vill ha ett effektivare system.
Detta inbegriper därför ytterligare skyldigheter för tillverkare och distributörer att tillhandahålla information.
Detta är förmodligen den viktigaste delen i denna ändrade grupp av bestämmelser.
Den nuvarande situationen är långt ifrån idealisk.
Det är t.ex. mycket uppseendeväckande att myndigheterna i en medlemsstat informerades av Förenta staterna om en särskild produkt som var farlig, eftersom de bestämmelser som gäller i Europeiska unionen inte ser till att detta görs.
Detta meddelande är obligatoriskt i Förenta staterna, men ännu så länge inte i Europeiska unionen.
Denna specifika bestämmelse är utformad för att komma till rätta med denna situation.
Jag vill också se en förstärkning av medlemsstaternas marknadsövervakning.
Som ni vet finns det ingen bra lag om den inte tillämpas på rätt sätt.
Medlemsstaterna kommer nu att uppmanas att stärka kontrollmyndigheternas uppgifter.
De kommer att uppmanas att upprätta sanktioner; de måste också utveckla länkar tillsammans med andra medlemsstater, i synnerhet genom ett nätverk av verkställande myndigheter i medlemsstaterna.
Detta är också oerhört viktigt ur ett industriellt perspektiv, för att kunna se till att gemensamma bestämmelser upprätthålls mellan konkurrenterna, särskilt i samband med importerade varor.
Vi vill också förbättra varningssystemet vid brådskande frågor, ett system som används av kommissionen för att kontrollera informationen om farliga produkter och vidtagna åtgärder.
Rapex, som det kallas, utvidgas till att omfatta frivilliga åtgärder som vidtagits av industrin för att dra tillbaka en produkt.
Den praktiska driften av systemet kommer att förbättras.
Vi kan nu också se möjligheten att öppna systemet för tredje land, i synnerhet för ansökarländerna.
Vi har också för avsikt att införa bestämmelser för att förenkla förfarandena för brådskande åtgärder på gemenskapsnivå, så att vi kan vidta snabba åtgärder mot bakgrund av råd från en föreskrivande kommitté.
Jag kan nämna att vi nu har infört ett exportförbud för produkter som dragits tillbaka på gemenskapsnivå.
En annan punkt som jag vill nämna för er handlar om förbättrad öppenhet.
Konsumenterna visar ofta brist på förtroende, eftersom de inte vet vad som händer.
Vi anser att medborgarna, i linje med kommissionens allmänna politik, har rätt att få veta vilka faktiska risker de utsätts för och vilka åtgärder som vidtagits.
Begränsningar i detta fall utgör naturligtvis den yrkesmässiga tystnadsplikten i enlighet med artikel 287 i fördraget, men denna gäller naturligtvis inte när det måste ske ett hänsynstagande till folkhälsan.
Sammanfattningsvis vill jag säga att konsumenterna bör lita på att produkterna på marknaden övervakas på ett konsekvent sätt, att farliga produkter kontrolleras på ett lämpligt sätt och att information tillhandahålls.
Jag anser att detta förslag till direktiv på ett effektivt sätt kan bidra till vårt gemensamma mål att säkerställa en god konsumenthälsa och ett gott konsumentskydd, och jag ser fram emot mer ingående diskussioner med parlamentsledamöterna om denna fråga i framtiden.
Låt mig, på min grupps vägnar, försäkra kommissionsledamoten om att dessa förslag är välkomna och bara ställa ett par frågor till honom om dem: För det första, kan han säga mer om samrådsprogrammet vad gäller ansökarländerna?
Det är mycket viktigt att de länder som har för avsikt att bli medlemmar i Europeiska unionen bör få fullständigt kännedom om den föränderliga naturen hos gemenskapens regelverk och de föreskrifter som de måste följa.
Kommer det att ske regelbundna samtal som de skall delta i?
För det andra, låt mig fråga om förfarandet genom vilket farliga produkter, eller produkter som anses vara farliga, avlägsnas från marknaden.
Är det i detta fall så att det kommer att bli möjligt att påskynda förfarandet enligt förfarandet för brådskande åtgärder vid avlägsnande av något från marknaden när det anses vara farligt?
Låt mig till sist fråga kommissionsledamoten om de produkter som många, inklusive jag själv, diskuterat brevledes med honom; produkter som anses vara farliga, men som inte betecknas som farliga av kommissionen på detta stadium.
Jag tänker t.ex. på antändbara möbler.
Kommer det att ske en mer omfattande kontroll som ta hänsyn till denna typ av produkter?
. (EN) Tack så mycket, herr Whitehead, för era stödjande ord som jag verkligen välkomnar.
Låt mig säga rörande er fråga om ansökarländerna, att det pågår en diskussion som har samband med denna fråga.
Min avdelning och Verheugens avdelning som, naturligtvis, är den avdelning som har mest att göra med utvidgningen, för en diskussion om denna fråga, inte bara rörande folkhälsan utan också rörande konsumentskydd.
Frågor som denna specifika bestämmelse kommer vi också att koncentrera oss på.
Rörande den andra delen av er fråga, det snabba avlägsnandet av farliga varor, kan jag försäkra er om att det enligt det brådskande varningssystemet, Rapex-systemet, kommer att ske ett snabbt avlägsnande från marknaden av produkter som bedöms vara farliga.
För det tredje är jag medveten om er oro rörande antändbara möbler och andra frågor, och dessa granskas kontinuerligt.
Herr kommissionär! Ni sade just, och det är mycket viktigt, att konsumenterna måste ha förtroende.
De måste ha förtroende inom alla områden och det förefaller mig som om en rad verktyg inrättats för detta, särskilt vitboken om konsumtion och livsmedelssäkerhet.
För att i dag ge alla diskussioner om konsumenternas säkerhet större betydelse och föra Europa närmare det civila samhället, skulle inte kommissionen, som framför allt kunde uttala sig i Seattle eller i andra sammanhang och som uttryckt sin oro över matens kvalitet, om livsmedelssäkerheten, kunna ta initiativ till att arrangera ett forum som möjliggör en omfattande debatt mellan kommissionens ansvariga, regeringarnas företrädare, parlamentsledamöter å ena sidan förvisso, men också företrädare för det civila samhället, icke-statliga organisationer, konsumentorganisationer, yrkesverksamma också, så att debatten når ända fram till den europeiska medborgaren?
Då skulle vi undvika att man återigen anklagar oss för att vara en sluten kammare, en kammare som inte låter medborgarna delta tillräckligt i alla debatter.
Skulle ni vara positiva till att arrangera ett sådant forum?
. (EN) Jag kan bekräfta att det finns en rad frågor under beredning som har samband med just denna fråga som ni nämnde.
Min avdelning, t.ex., finslipar just nu ett ramdokument om folkhälsa, och i detta dokument finns hänvisningar till upprättandet av ett forum för folkhälsa, där frågor som rör folkhälsa, och i utvidgningen också de livsmedels- och konsumentfrågor som ni nämnde, kan diskuteras.
Jag har sysslat med frågan om att ta hänsyn till det civila samhället i de frågor som ni nämner, i synnerhet i samband med handel.
Jag deltog också i WTO:s samtal i Seattle i syfte att främja de idéer som ni hänvisar till, dvs. engagemang och tillhandahållande av en röst för det civila samhället, icke-statliga organisationer och konsumenter i allmänhet vid de samtal som rör hela WTO-frågan.
Jag kan alltså försäkra er, fru Auroi, att jag engagerar mig i dessa frågor.
Jag anser att det är viktigt att det finns en koppling mellan arbetet inom kommissionen och det civila samhället, och detta är naturligtvis något som det generaldirektorat som jag har förmånen att leda, måste förknippas med på ett nära sätt.
Jag tar detta ansvar på allvar och vi kommer att arbeta i denna riktning.
Fru talman! Om ett exportförbud träder i kraft för varor som är förbjudna i gemenskapen, har ni då undersökt och utvärderat hur många arbetstillfällen i Europa som därigenom går förlorade?
Har ni kommit överens med fackföreningarna och arbetsgivarorganisationerna?
.
(EN) Fru talman, parlamentsledamöter! Jag måste betona att mitt ansvar ligger inom området för folkhälsa och konsumentskydd.
Jag har sagt under ett flertal tillfällen, också i detta parlament, att huvudsyftet måste vara att skydda allmänheten.
I situationer där det kan bli en konflikt mellan konsumentskyddet, särskilt rörande deras hälsa, och monetära frågor, måste naturligtvis folkhälsan gå först.
Detta innebär inte att de hänsyn som ni nämner bör ignoreras.
Det kan de inte, men i varje konfliktsituation där man måste välja mellan det ena eller det andra, måste alltid folkhälsan gå först.
Fru talman, herr kommissionär! Jag vill tacka kommissionen för det här initiativet, ett initiativ som enligt min mening är mycket viktigt.
Jag vill dock be kommissionären att förklara hur man kan ta ett sådant initiativ med en gemensam jordbrukspolitik som går stick i stäv med livsmedelssäkerhet och livsmedelskvalitet?
Om den gemensamma jordbrukspolitiken i huvudsak betalar för att producera och bara baseras på kvantitativa kriterier för produktionen, om jordbrukarna erhåller bidrag efter hur mycket de producerar, hur är det då möjligt att anta ett direktiv som detta utan att först anpassa jordbrukspolitiken till en kvalitativ och livsmedelssäker politik?
Eller gäller det bara att stå emot en allmänhet som alltmer håller på att tappa förtroendet för livsmedelskedjan och som jordbrukspolitiken inte klarar av att förändra?
Varför börjar man inte med att anpassa jordbrukspolitiken så att konsumenterna får fullt förtroende?
. (EN) Låt mig säga att de bestämmelser som finns i denna särskilda rättsakt, som handlar om livsmedel kommer att tillämpas fram till dess den allmänna livsmedelslagen träder i kraft.
Ni kommer att se att våra planer, som fastställs i vitboken om livsmedelssäkerhet, innehåller en bestämmelse som har samband med införandet av lagstiftning med hänsyn till en allmän livsmedelslag, och det finns många andra lagbestämmelser i vitboken som utformats för att skydda livsmedelssäkerheten och härmed konsumenterna.
Vid framläggandet av denna lagstiftning, kommer det, naturligtvis, bli nödvändigt att ha ingående samråd med de övriga kommissionärerna, i synnerhet med kommissionär Fischler som är ansvarig för den gemensamma jordbrukspolitiken.
Jag kan försäkra er, herr Campos, att man sätter livsmedelssäkerheten högt under de diskussioner som sker på kommissionsnivå om dessa frågor.
Jag menar att det inte kommer bli, inte heller kan det tillåtas att bli, någon konflikt mellan frågor som rör jordbruksutveckling och frågor som rör livsmedelssäkerhet.
Fru talman! Även jag skulle vilja ge uttryck för min tillfredsställelse över dagens meddelande från kommissionen.
Jag skulle dock vilja beröra frågan om insyn och öppenhet, för jag anser i likhet med er, herr kommissionär, att insyn och öppenhet har en direkt koppling till medborgarnas förtroende för livsmedelssäkerheten.
I samband med frågan om insyn och öppenhet nämnde ni emellertid begreppet "sekretess", och jag skulle vilja fråga er var begreppet "sekretess" börjar och var det slutar, för jag anser att detta är den mest subtila frågan när det gäller att åter vinna de europeiska medborgarnas förtroende.
. (EN) Denna specifika bestämmelse handlar om ökad öppenhet, och som jag nämnde tidigare under min presentation anser vi i kommissionen att enligt den allmänna politiska inriktningen har medborgarna rätt att känna till de faktiska risker de utsätts för, och vilka åtgärder som kan vidtas för att skydda dem.
Som jag nämnde begränsas detta av yrkesmässig tystnadsplikt eller sekretess i enlighet med artikel 287 i fördraget, förutom i fall då det finns övergripande folkhälsohänsyn.
I dessa fall måste bestämmelserna i artikel 287 träda tillbaka.
I dessa fall handlar både själva fördraget och den lagbestämmelse som tagits upp här i eftermiddag om just den situation som ni identifierar, och den ger lämpligt och fullständigt skydd för konsumenten och fullständig öppenhet.
Låt mig också säga att jag fullständigt håller med er om att konsumentförtroendet bäst förbättras genom tillhandahållande av fullständig information.
Öppenhet är oerhört viktig i detta avseende och varje misstanke bland konsumenterna om att viss information undanhålls dem orsakar enorma skador på konsumenternas förtroende.
Jag är mycket medveten om detta och delar fullständigt er åsikt att detta är en viktig fråga.
Fru talman, herr kommissionär!
Livsmedelssäkerhet, produktsäkerhet - jag skulle vilja utvidga aspekten ytterligare.
Vi känner till att köttproduktionen börjar i ladugården.
Vi talar för ögonblicket om en fullständig deklaration av djurfoder.
Vi upplever att djurfoderindustrin redan i förväg värjer sig mot det, eftersom man säger att det som krävs här är orealistiskt.
Min fråga är: Hur skall vi kunna skydda våra jordbrukare i deras roll som producenter, om de till slut inte vet vad för slags foder de ger sina djur, och sedan eventuellt ställs till ansvar?
. (EN) Ni frågar hur vi bäst kan skydda våra jordbrukare som producenter, när de inte vet vad det är de utfordrar sina djur med.
Det finns en gällande lagsamling som är tillämplig på djurfoder och denna fråga tas också upp i vitboken.
Det finns lagbestämmelser i dokumentets bilaga som visar kommissionens avsikter vad gäller djurfoder.
Fru talman! Jag skulle också vilja tacka kommissionären för detta viktiga direktiv som, som han själv säger, borde komma att återupprätta konsumenterna förtroende.
Kommissionären känner väl till att allmänheten i Belgien är ordentligt skakad och att konsumenternas förtroende sjunkit på grund av dioxinkrisen och i samband med den inrättades till och med ett utredningsutskott i det belgiska parlamentet.
Jag vill ställa en exakt fråga till kommissionären angående det så kallade rapid alert system.
I utredningsutskottet påstods det att den belgiska regeringen, den ansvariga myndigheten, skulle ha inlett rapid alert system alldeles för långsamt.
Reaktionen på det var att rapid alert system inte är helt tydligt när det gäller vilka förfaranden som skall följas och när larmet måste ske.
Kan komissionären försäkra mig om att det här problemet nu kan förebyggas med dessa nya förslag?
. (EN) Ni har helt rätt i det ni säger om de belgiska myndigheternas tillhandahållande av information i samband med dioxinfrågan.
Det var avsevärda förseningar vid den tidpunkten, vilket oroade alla, inte bara kommissionen, utan uppenbarligen även parlamentet.
Kommissionen tyckte att frågan var så viktig att man inledde rättsliga förfaranden mot Belgien vid EG-domstolen.
Även om de andra aspekterna av just det problem som ni tar upp har lösts, håller denna rättstvist fortfarande på p.g.a. förseningen vid rapporteringen av detta specifika ärende till de behöriga myndigheterna och till Europeiska unionen.
Jag kanske kan fortsätta med den andra aspekten av min presentation till parlamentet i eftermiddag som handlar om förslaget till införande av BSE-tester, och jag har glädjen att presentera detta för parlamentet i eftermiddag.
Jag har vid ett flertal tillfällen meddelat att jag anser att de nya, snabba post-mortemtesterna är ett av de viktigaste instrumenten vi har till förfogande för att kontrollera BSE.
Kommissionens tjänsteenheter har sedan september förra året arbetat på ett förslag till införande av dessa tester vid BSE-övervakning i hela gemenskapen.
För tillfället har vi tre olika tester som visat sig ge utmärkta resultat när de används för att testa djur med kliniska tecken på sjukdom efter döden.
Testen ger nya möjligheter att rutinmässigt testa ett stort antal djur.
Ett aktivt övervakningsprogram som genomförts i Schweiz har visat att användningen av snabba post-mortemtester på ett betydande sätt förbättrat BSE-övervakningens effektivitet, särskilt om de riktas in på djur som dör på jordbruken eller som skickats till nödslakt.
Sedan 1998 finns det ett BSE-övervakningsprogram som används i gemenskapen, som grundas på undersökning av djur med kliniska symptom som pekar på att de drabbats av BSE.
Kommissionen föreslår nu detta program att ersätts med ett nytt program där varje enskild medlemsstat testar ett representativt urval av självdöda och nödslaktade djur.
I jämförelse med den nuvarande övervakningen kommer urvalsvolymen att ökas med mellan 25 till 100 gånger i varje enskild medlemsstat, beroende på den totala mängden djur.
Jag förväntar mig att den nya föreslagna övervakningen kommer att ge betydligt information om BSE-situationen i gemenskapen än den vi får för närvarande.
Det gläder mig också att kunna meddela parlamentet att dessa specifika tester visar resultatutfallet inom 24 timmar.
Vi föreslår en test av minst 65 000 djur per år i hela gemenskapen och provtagningen kommer att börja i januari 2001.
Det föreslagna beslutet i sig självt påverkar inte gemenskapsbudgeten, men detta är en fråga som kommer att diskuteras nästa vecka i den särskilda veterinärmedicinska kommittén.
Jag rekommenderar att parlamentet godkänner dessa förslag som kommissionen lade fram i eftermiddags.
Fru talman!
Herr kommissionär! Det kan inte överraska er att jag är missnöjd.
Jag har några frågor.
Parlamentet kräver alltsedan tillfälliga utskottet för uppföljning av rekommendationerna beträffande BSE att man inför obligatorisk användning av BSE-tester.
Jag har upprepade gånger frågat er: Anser ni inte också att ett obligatoriskt införande först i januari 2001 är långt ifrån tillräckligt och mycket för sent, när BSE-testerna har varit utvärderade i ett år?
Anser ni inte också, herr Byrne, att det inte räcker att ta döda och sjuka djur, utan att ni bara får en verklig överblick, en screening så att säga, om ni beroende på BSE-status i medlemsländerna testar vart femtusende, sextusende eller tiotusende djur som skall slaktas?
Herr Byrne, om detta svaga förslag från kommissionen bara beror på medlemsstaternas ovilja att godkänna ett förslag, är ni då beredd att här säga vilka medlemsstater som inte röstade för ett längre gående förslag?
. (EN) Som jag har antytt, kommer detta specifika förslag att överlämnas till den särskilda veterinärmedicinska kommittén om ungefär en vecka och under förutsättning att det antas av kommittén kan det träda i kraft mycket snabbare än förväntat.
Om det inte antas av kommittén, måste man naturligtvis följa de lämpliga förfarandena, dvs. att låta ärendet gå via rådet (jordbruk), osv.
Systemen måste naturligtvis sedan träda i kraft i medlemsstaterna för att detta skall kunna ske, så de datum jag nämnt i detta sammanhang är, så att säga, en försiktig bedömning.
Det kan mycket väl bli så att det kan ske snabbare.
En rad medlemsstater har dessutom redan meddelat att de har för avsikt att tillämpa sina egna tester på medlemsstatsnivå, och det kan mycket väl bli så att vi får se medlemsstater som inför dessa system inom en kortare tidsperiod.
Man måste emellertid alltid komma ihåg att ett system som detta inte bara kommer att kräva att man antar lagbestämmelser, den tekniska delen måste också utarbetas.
Tester måste finnas tillgängliga för att se till att de använda systemen kontrolleras och fungerar på ett korrekt sätt.
Allt detta måste ske för att se till att vi får bästa möjliga resultat av det arbete som utförts och för de utgifter som lagts ut.
Det bästa möjliga datumet, när allt detta skall ske, som jag kan förutse och den bästa bedömningen som jag kan ge rörande startdatum, med hänsyn till alla dessa faktorer, är januari 2001.
Men om medlemsstaterna har möjlighet att genomföra det tidigare, är detta bara bra.
Herr talman, herr kommissionär! Ni har redan delvis svarat på den första frågan om proverna.
Jag har ytterligare en fråga till er.
Jag är övertygad om att gentemot konsumenten kommer producenterna att ta oss mer på allvar om vi också undanröjer riskavfallet från slakterierna och om vi har samma lagstiftning i hela gemenskapen.
Den andra punkten gäller tillämpningen år 2001, herr kommissionär.
Jag tror att vi måste lägga till avskaffandet av nödslakt av sjuka djur, och att skadade djur inte kan nödslaktas.
Produktionskontrollen skulle bli mycket seriösare, och det skulle även bli säkrare för konsumenten.
. (EN) Jag håller helt med om att det finns en oro i samband med det mycket riskfyllda slaktavfallet och detta är skälet till varför jag kommer att lägga fram förslag som handlar om avlägsnande av specificerat riskmaterial.
Vi känner till att det redan finns ett förslag och detta kommer nu att snabbehandlas.
Jag hoppas att detta ärende kommer att behandlas i rådet (jordbruk) i eller omkring juni, och att man tar upp de farhågor som finns i sammanhanget.
Herr kommissionär! Vi är mycket oroade eftersom vi inte har någon känsla av att det beslut som fattats motsvarar konsumenternas oro.
Så länge testerna inte är systematiska, eller är begränsade till sjuka djur eller djur som dött på gården, ger vi inte alls intrycket av en i stort sett systematisk och därmed trovärdig attityd när det gäller köttets kvalitet och den epidemiologiska politik som skulle kunna föras.
Ni sade nyss att folkhälsan går före beaktandet av sysselsättning och ekonomi.
Tror ni inte att frågan om kostnaden för vaccin och pengarna har blivit viktigare än konsumenternas intressen i den här frågan?
. (EN) Detta specifika förslag riktas mot, som ni säger, sjuka djur och djur som nödslaktats, men det riktas inte bara mot dessa.
Skälet till varför det riktas mot dessa djur är att det är här sannolikheten är störst att få den bästa och mest korrekta informationen.
Man måste emellertid dessutom komma ihåg att det finns förslag som handlar om avlägsnandet av specificerat riskmaterial, vilket tillfogar ytterligare en säkerhetsnivå för konsumenten.
Ni känner dessutom till de förslag som finns som handlar om kontroll av djurfoder som innehåller kött- och benmjöl.
Man måste alltså titta på alla dessa faktorer tillsammans.
Det är inte bara ett förslag vi lägger fram här i eftermiddag som skall vara den enda lösningen till konsumentskyddet vad gäller nötköttskonsumtionen.
Det finns ett mångfasetterat svar, det finns många frågor som är inblandade, och jag har tagit upp en rad av dem här i eftermiddag.
Jag vill försäkra er att det finns en vilja att säkerställa ett maximalt konsumentskydd med hänsyn till livsmedelskonsumtionen, inklusive nötkött.
Herr talman, herr kommissionär!
Jag delar all den oro som föregående talare här har uttryckt.
Jag som producent har störst intresse av att konsumenten äntligen åter får förtroende för produktionen av nötkreatur och får och dess produkter.
Min fråga till er, herr kommissionär, är följande: Österrike har hittills, gudskelov, inte haft något enda fall av BSE.
Kommer dessa kontroller också att genomföras i Österrike?
. (EN) Ja, dessa tester kommer att genomföras i alla medlemsstater, även i Österrike.
Bara genom att utföra dessa tester i alla medlemsstater kan vi få den form av säkerhet som vi tycker är nödvändig.
Många av er har talat om behovet av att framför allt prioritera konsumentskyddet, livsmedelssäkerheten och folkhälsan, och under dessa omständigheter är den plan vi utarbetat grundad på det antagandet att det är nödvändigt att utföra testen över hela Europeiska unionen för att erhålla den värdefullaste och mest korrekta informationen.
Bara för att medlemsstaterna skall kunna koncentrera sig i frågan, kan vi fråga vad kommissionen, och naturligtvis den vetenskapliga veterinärkommittén, dragit för slutsatser om de tester som genomförts i Schweiz med hänsyn till antalet djur, antingen i siffror eller proportion, som ingått i den mänskliga näringskedjan?
. (EN) Jag måste säga att jag inte är i stånd att läsa veterinärkommitténs tankar, men detta specifika ärende kommer att överlämnas till kommittén under nästa vecka och naturligtvis kommer mina företrädare där att framföra alla de argument som jag framfört till er i eftermiddag.
Ni, herr Whitehead, är särskilt bekant med dem.
Jag förväntar mig och hoppas att förslagen kommer att välkomnas i kommittén, och det kommer då inte att finnas något behov av att förslagen går vidare till rådet (jordbruk).
Men jag beklagar att jag inte är i stånd att läsa veterinärkommitténs tankar.
Jag hoppas att vi får ett bra gensvar och jag anser att från de kontakter vi har haft med vissa medlemsstater, så finns det en verklig oro i samband med dessa frågor, inte minst p.g.a. upptäckten av ett enstaka fall i Danmark helt nyligen.
Detta har skärpt upp koncentrationen avsevärt.
Bara en liten fråga för att komplettera det som Daul och Lienemann redan sagt: vad skall vi göra?
Skulle det inte vara klokt att också utesluta djur som i sista stund förts till slakterierna, djur som ofta är tvivelaktiga?
Är det inte bättre att besluta att utesluta dem ur livsmedelskedjan?
. Jag har förstått att dessa djur normalt avlägsnas från livsmedelskedjan.
Min fråga till herr Byrne har samband med den färska rapporten från Livsmedels- och veterinärmedicinska byrån i Dublin om förekomsten av BSE i Frankrike.
Denna rapport omfattade en period under 1999, men överlämnades till Europaparlamentet och ledamöterna för inte så värst länge sedan.
Slutsatserna i rapporten utgör en oerhört alarmerande läsning.
Ett stort antal franska departement - jag tror det handlar om ca 23 departement - hade uppenbarligen inte övervakat BSE-förekomsten hos boskapen inom sina områden, även om det var departement inom vilka det fanns ett stort antal mjölkkor.
Förhållandena och kontrollerna i slakterierna var sådana att man från rapporten drog slutsatsen att det är fullt möjligt i dag, den 29 mars 2000, att djur med BSE fortfarande ingår i livsmedelskedjan i Frankrike.
Detta måste fylla kommissionären med stor oro.
Jag tog upp detta med den franske jordbruksministern, Glavany, när han besökte Bryssel förra veckan.
Han förkastade utan vidare slutsatserna i Livsmedels- och veterinärmedicinska byråns rapport och även inspektörernas slutsatser.
Jag vill veta vad kommissionen gör i detta fall.
Jag inser att min fråga är mer lämpad för den kommissionär som har ansvar för jordbruksfrågor, men kommissionär Byrne är ansvarig för livsmedelssäkerheten och det är tydligt att det finns en risk vad gäller livsmedelssäkerheten i Frankrike, om Livsmedels- och veterinärmedicinska byråns slutsatser accepteras.
Låt mig därför fråga kommissionär Byrne vad han tänker göra rörande denna rapport.
. (EN) Denna specifika rapport är resultatet av en inspektion som skedde i juni förra året.
Som ett resultat av detta måste rapporten skrivas och utvärderas och sedan diskuteras med de franska myndigheterna.
Detta gjordes under hösten och jag har fått försäkringar om att de frågor som man gjorde de franska myndigheterna uppmärksamma på i detta sammanhang har diskuterats på ett omfattande sätt i svaren från de franska myndigheterna.
Jag måste i samband med rapporterna från Livsmedels- och veterinärmedicinska byrån säga att jag haft diskussioner med dem om rapporterna och vi håller just nu på att granska hur rapporterna görs, hur de skrivs och vilken information de innehåller.
Jag besökte ett seminarium i Dublin så sent som förra helgen, där jag diskuterade dessa frågor med chefsveterinärer inom Europeiska unionen och med Livsmedels- och veterinärmedicinska byrån.
Vi har lagt fram en rad förslag och jag är säker på att när dessa förslag träder i kraft kommer vi att ha tagit itu med medlemsstaternas oro i samband med detta, och naturligtvis också tagit hänsyn till konsumenternas oro.
Jag är säker på att de franska myndigheterna har vidtagit åtgärder.
Jag vill också göra er uppmärksamma på att Glavany, den franske utrikesministern, nyligen meddelade sin avsikt se till att genomföra ca 40 000 tester av den typ som jag har diskuterat med er här i eftermiddag för att bestämma förekomsten av BSE och smittsamhetsgraden i Frankrike.
Ljuddämpande anordningar på flygplan
Nästa punkt på föredragningslistan är gemensam debatt om två muntliga frågor till kommissionen från följande ledamöter:
Hatzidakis, för utskottet för regionalpolitik, transport och turism om flygplan med ljuddämpande anordningar (s.k. hush kit) (B5-0018/2000),
Jackson, för utskottet för miljö, folkhälsa och konsumentfrågor om flygplan med ljuddämpande anordningar (s.k. hush kit) (B5-0020/2000).
- (EN) Herr talman! Jag ser med stort intresse fram emot kommissionärens genmäle till denna debatt.
Den första frågan man vill ställa är: Hade The Financial Times rätt i morse när man förutspådde att kommissionsledamoten kommer att besvara vår fråga genom att säga att endast en del av bullerförordningen kommer att träda i kraft den 4 maj, dvs. den del som rör Europeiska unionen.
Vi tror att kommissionären kommer att säga att den del som rör tredje land, som skall träda i kraft fr.o.m. år 2002, inte kommer att träda i kraft, utan istället kommer att skjutas upp.
Det är utskottet för miljö som är ansvarigt utskott i Europaparlamentet för den ursprungliga förordningen om flygplansbuller och vi har med viss bestörtning tagit del av Förenta staternas ovilja att acceptera Europeiska unionens rätt att se till att förordningen träder i kraft i rätt tid.
Bakgrunden till detta är, menar vi, ständiga undanflykter från Förenta staternas förvaltning, vars inställning gett oss otillräckliga garantier att de är villiga att förhandla på ett seriöst sätt genom Internationella civila luftfartsorganisationen (ICAO) för att hitta en lösning på våra problem.
Utskottet för miljö betonar att vi har all rätt, p.g.a. väldigt många europeiska flygplatsers närhet till befolkningscentrum, att försöka få en lägre bullernivå från flygplan som landar i Europa, utan hänsyn tagen till varifrån de kommer och vilket flygbolag de tillhör.
Utan tvekan måste vi européer kunna lagstifta som vi önskar för att skydda den europeiska befolkningen och ge dem högsta möjliga standarder för bullerskydd.
För att säga det rent ut: Hur skall vi kunna förklara situationen för den europeiska befolkningen om de, efter år 2002, fortfarande hör bullriga gamla flygplan från tredje land i vårt luftrum som är utrustade med bullerskydd som vi anser vara otillräckliga?
Detta är naturligtvis en besvärlig fråga att diskutera på ett förnuftigt sätt när det är valår i Förenta staterna.
Vi kan förstå att amerikanska politiker har ett litet handlingsutrymme.
Jag tror emellertid att kommissionären kan meddela oss att det börjar ljusna och att vi kan hitta en väg framåt som gör båda sidor nöjda, och som banar väg för förnuftiga förhandlingar som till sist ger oss en global lösning.
Den första kompromissen som lades fram för ett tag sedan, ansågs vara alltför osäker av många parlamentsledamöter.
Som ett resultat skulle Europeiska unionen skjutit upp hela förordningen och då hade Förenta staterna upphävt sitt klagomål till ICAO, och förhandlingarna hade alltså kunnat fortsätta.
Eller hade de?
Risken var, ansåg vi, att Europeiska unionen inte hade fått igenom någonting.
Vi ser fram emot vad kommissionären har att säga och jag måste understryka att det är mycket viktigt att hon tillfredsställer utskottet för miljö och parlamentet, inte minst därför att om hon ber oss att skjuta upp genomförandet av någon del av förordningen, måste det gå genom detta parlament via medbeslutandeförfarandet.
Herr talman! Anledningen till att jag ställt denna fråga är att förordning 925/99 om minskning av buller från flygplan bör träda i kraft mycket snart, och samtidigt pågår fortfarande överläggningar mellan De Palacio och den amerikanska sidan, som besväras av denna förordning och begär att den skall dras tillbaka, trots att den godkänts såväl av rådet som av parlamentet.
Denna förordning antogs naturligtvis för att skydda både miljön och medborgarna.
Samtidigt verkar denna förordning vara till förfång för den amerikanska industrins intressen.
För att visa god vilja har rådet och parlamentet skjutit upp tidpunkten för förordningens ikraftträdande ett år.
Trots vår positiva hållning har amerikanerna visat förakt i synnerhet för Europaparlamentet och begär, som jag sade tidigare, att förordningen skall dras tillbaka, och som en liten eftergift har de talat om att den skall skjutas upp på obestämd tid.
Som bekant har De Palacio fått ministerrådets fullmakt att förhandla med den amerikanska parten.
Jag betvivlar inte att dessa överläggningar varit både långvariga och svåra.
Det verkade i ett skede som om man hade nått viss framgång, visserligen långt ifrån tillräcklig, men även denna lilla framgång har omintetgjorts under de senaste dagarna, då den amerikanska parten har vänt sig till ICAO, i enlighet med artikel 84 i Chicagofördraget, och kritiserat Europeiska unionen för denna förordning, vilken, som jag sade, har till syfte att skydda miljön.
Jag vill klargöra följande: vi vill inte framkalla någon konflikt med amerikanerna, vi vill inte ha något handelskrig, vi vill inte ha några problem i våra relationer, vi betraktar dem som allierade och vänner, men, som de nog själva också inser, "it takes two to tango".

Min ståndpunkt är alltså följande:
för det första, vår strategi måste vara att arbeta för ett globalt avtal, som syftar till att införa mycket strängare regler när det gäller buller från flygplan,
för det andra, om det inte blir något avtal, är det uppenbart att Europeiska unionen måste agera på egen hand,
för det tredje, det är enligt min mening helt oacceptabelt att Förenta Staterna kräver att förordningen skall dras tillbaka eller att dess ikraftträdande skall skjutas upp på obestämd tid,
för det fjärde, jag noterar med tillfredsställelse de steg som tagits i kommittén Aviation Environment Protection i riktning mot ett successivt utbyte av de flygplan med hög bullernivå som är i trafik i dag,
för det femte, jag motsätter mig att man ytterligare skjuter upp förordningens ikraftträdande när det gäller medlemsstaternas flygplan. Jag anser nämligen att det är en sak som gäller vår interna politik, och vi kan ju inte anse att amerikanerna har någon behörighet i frågan om vad vi skall göra med våra egna flygplan.
för det sjätte, jag är beredd att ompröva förordning 925/99 om flygplan från tredje land, under förutsättning att man inom ICAO kan komma fram till ett avtal om nya regler.
Och med litet god vilja kan detta avtal bli verklighet.
Till dess finns det emellertid ingen anledning att bevilja uppskov för flygplan från tredje land, av den mycket enkla anledningen att förordningen om dessa flygplan träder i kraft år 2002.
Mot den bakgrunden kan jag inte förstå varför amerikanerna ständigt talar om uppskov för vår egen förordning.
Vi anser naturligtvis också att amerikanerna måste ta tillbaka sin anmälan till ICAO i enlighet med artikel 84 i Chicagokonventionen, för denna anmälan är förödande för samarbetet på flygets område.
Avslutningsvis, herr talman, skall jag göra två påpekanden: Det första påpekandet är följande: det måste klart framgå vem som förhandlar från amerikansk sida.
Vi vet att De Palacio förhandlar för vår räkning, och hittills har hon skött sitt uppdrag mycket bra.
Det är oklart vem som förhandlar för den amerikanska sidan.
Detta bidrar till att amerikanerna inte intar någon fast hållning, vilket också försvårar våra egna ansträngningar.
Det andra påpekandet är följande: amerikanerna måste förstå att Europaparlamentet inte är samma organ som det var förut, under tidigare decennier.
Det är numera ett starkt organ.
De måste alltså förstå att de, förutom med rådet, också måste diskutera med parlamentet och ta parlamentets ståndpunkter på mycket stort allvar, för utan parlamentet kan man inte göra några framsteg.
Om de vill att vi skall hjälpa dem, måste de alltså först själva hjälpa oss, de måste själva först bidra till framsteg genom att visa god vilja.
Utifrån dessa tankar skulle jag alltså vilja fråga kommissionären och rådet vilken deras inställning är.
Herr talman, mina damer och herrar! En sak är klar: den 4 maj träder förordningen "hush kits" i kraft i Europeiska unionen.
Det är det enda som är helt klart.
Sedan får vi utifrån det se hur vi kan fortsätta förhandla med Förenta staterna.
Syftet med denna förordning är uppenbart: förverkligandet av det som beslutades i ICAO, det vill säga att de flygplan som landar på våra flygplatser verkligen uppfyller ICAO:s normer för ljuddämpande anordningar.
Det är allt förordningen kräver, men jag anser att våra ambitioner måste vara högre än så.
De aktuella normerna är, som ledamot Blokland påpekar, från 1978.
Sedan dess har det skett stora framsteg inom den internationella luftfartstekniken.
I dag ligger bullernivån för dagens flygplan i förhållande till de gamla flygplanen i vissa fall på 1 till 20, 1 till 40 eller till och med 1 till 50.
Därför handlar det om att fastställa nya internationella normer för bullernivåer inom ramen för ICAO.
I det fallet måste vi samarbeta med amerikanarna som dessutom är våra allierade och våra vänner.
Det faktum att förordningen snart träder i kraft innebär inte att vi inte behöver fortsätta förhandla med amerikanarna i syfte att förbättra bullernormerna inom ramen för ICAO.
Vad kan vi då förhandla om?
Vi kan förhandla om två saker:
Ett: att vi försöker skapa bättre internationella normer inom ramen för ICAO, att vi samarbetar inom ramen för ICAO och att vi eftersträvar ett gemensamt mål som innebär ytterligare sänkningar av bullret på flygplatserna, så att vi därigenom uppnår en bättre bullernivå genom att tillämpa den moderna tekniken under en period av phasing out av de flygplan som bullrar mest i och med införandet av ett kapitel 4.
Två: att amerikanarna i ICAO ger avkall på sina krav enligt artikel 84 och att vi - detta kan vi förhandla om - ger upp den del av förordningen som gäller flygbolag i tredje land; under inga förhållanden de europeiska flygbolagen, och därför träder de bestämmelserna i kraft den 4 maj.
Det vill säga, vad de europeiska flygbolagen beträffar finns det inte mycket att tillägga, det är bara flygbolagen i tredje land som vi kan förhandla om - och där har vi tid på oss fram till år 2002 - och det handlar om att upphäva den delen.
När vi lyckas upprätta ett nytt avtal inom ICAO:s ramar kommer gemenskapslagstiftningen givetvis att anpassas till ICAO:s nya normer som under alla omständigheter kommer att vara bättre än normerna i den nuvarande förordningen.
Mina damer och herrar, ledamot Hatzidakis frågade vilka vi förhandlar med och Jackson påminde om mötet de har haft med transportminister Slater.
Jag har förvandlat med åtskilliga personer inom Förenta staternas förvaltning.
Enda problemet är att det som saknas - och jag hoppas att vi får det en dag - inte bara är förhandlingar utan även en bekräftelse på att de preliminära avtal som uppnås av förhandlaren i fråga också stöds av Förenta staternas förvaltning.
Jag har under hela processens gång gett er detaljerad och fullt genomblickbar information.
Jag skall därför inte bli långrandig och gå in på de olika etapperna, för de känner ni redan till.
Den senaste etappen ägde rum i måndags, med Slater.
Det är möjligt att ett avtal kommer att upprättas på de grunder som jag har lagt fram för er. Vi kommer att fortsätta sträva mot det.
Därför, fru Jackson, stämmer inte det som står i Financial Times riktigt, tvärtom.
Endast om vi uppnår ett avtal på de övriga punkterna kommer jag att vända mig till parlamentet för att be er stödja ett uppskjutande vad beträffar flygbolagen i tredje land, för att upphäva förordningens effekter i detta konkreta avseende.
Jag hoppas att vi alla gemensamt kommer att få till stånd ett sådant avtal.
Herr talman! Jag skulle ju gärna vilja börja mitt tal med titeln från en Shakespeare-pjäs, "Mycket väsen för ingenting", men tyvärr vore det fullständigt olämpligt.
Det är ju mycket väsen om en hel massa.
Hur ogärna jag än makar undan sakerna litet mer till sitt rätta sammanhang och då kanske avlägsnar mig något från rådets ordförande, så måste jag säga att vi här inte talar om miljö - det gör jag ju annars gärna, som ni vet - utan vi talar här om hälsa!
Det vi talar om i dag har inte särskilt mycket att göra med lagstiftning om transport eller miljö, utan här skall vi ta fram en lagstiftning som skall skydda människorna.
Alla forskare i hela världen, för övrigt också i USA, har under de senaste åren fastslagit att buller gör människorna sjuka.
Buller gör människorna sjuka och skadar därigenom inte bara människorna själva och belastar dem, utan det skadar också det allmänna, nämligen samhällsekonomin.
Det är något som många av oss här också alltid vill ta fasta på. Därför har vi tagit fram denna lagstiftning.
Det är den enda anledningen.
Det vill vi hålla i minnet, fastän vi annars naturligtvis vill integrera transportpolitik på andra politiska områden, och omvänt vill integrera miljöpolitik på transportområdet.
Lagstiftningen har trätt i kraft, det har alla här i dag sagt, och det har också kommissionsledamoten lyckligtvis än en gång tydligt klargjort.
De senaste gångerna jag lyssnade till er, fru Palacio Vallelersundi, var jag mycket förtjust i det synnerligen klara, mycket logiska och mycket beslutsamma sätt som ni lade fram det på.
Jag är mycket positiv till det, och jag gratulerar er också till det.
Lagstiftningen har trätt i kraft, och därför var jag förvånad över vad rådet (transport) i går sysslade med.
Det skall nämligen i grund och botten inte syssla med något alls, såvida det inte vill lägga fram en ny lagstiftning för oss.
Men det vill man uppenbarligen inte. Palacio Vallelersundi sade tidigare att det kan hända att hon någon gång kommer att behöva parlamentets stöd för den andra delen av förordningen, nämligen den del som gäller tredje land och därmed också Förenta staterna respektive Sydamerika eller de östeuropeiska länderna, alltså alla länder utanför Europeiska unionen.
Det är den del som skall träda i kraft i april 2002.
Om ni alltså kommer till oss, fru Palacio Vallelersundi, och vill att vi skall skjuta upp denna del, då tror jag att det krävs mer än vad ni för ögonblicket har till hands, och det vet ni också.
Om ni går tillbaka och förhandlar, så måste en sak vara klar, och jag hoppas och tror att denna kammare är relativt ense i denna fråga: Det måste stå klart att vi i ett uttalande har entydiga normer.
Vi måste vara ense om och ha klart för oss vart vi vill komma. Var slutar vägen?
Här köpslår jag inte om något halvt år, men jag vill ha klara mål, och vi måste ha en klar tidtabell.
Om det inte - och det säger jag nu fullkomligt off the record, om detta överhuvud taget är möjligt i en debatt där det förs protokoll - om det inte skulle bli fråga om april 2002 utan september 2002 eller rent av januari 2003, så vore jag den sista som skulle ställa till bråk om detta, men jag vill ha en klar och bindande tidtabell som alla deltagare måste hålla sig till, även USA.
När vi har allt detta, då vill jag att det i september behandlas av generalförsamlingen för Internationella civila luftfartsorganisationen (ICAO).
Om det har behandlats i september nästa år, har vi fortfarande tillräckligt med tid för att upphäva bestämmelserna.
Jag är inte beredd att utan de villkor, som jag just har formulerat för er, överväga ett upphävande.
Men om ni ändå kommer med detta, så är det möjligt, men då måste det gå genom det normala lagstiftningsförfarandet, och då måste ni ha stöd från parlamentet - det måste även Amerikas förenta stater förstå - och då kan vi kanske vid dagens slut ändå återigen sluta med ett stycke av Shakespeare, när vi säger: Inget väsen om ingenting!
Herr talman, herr rådsordförande, fru kommissionär! Egentligen tycker jag att det är synd att ni måste lägga ner så mycket tid och så mycket energi på det här ärendet.
Vi sitter ju hela tiden, som Blokland sade, och tittar bakåt mot regler från sjuttiotalet i stället för att se framåt.
Det tycker jag är mycket tråkigt.
Vi måste få den nya normen så snabbt som möjligt, det är viktigt för oss, och vad vi saknar är åtaganden från amerikanernas sida.
Det är i alla fall klart.
Det ser vi inget av och det är det som gör oss så misstänksamma.
Vi har fått det så ofta.
De har så ofta halvt om halvt sagt att de skulle göra det och sedan dragit sig tillbaka igen, hela tiden på nytt.
Det är tydligt att den misstänksamheten grundar sig på amerikanernas ovilja att engagera sig för något som måste komma.
Först när de gör det även skriftligen kan vi i unionen medverka till att rensa upp situationen.
Jag tror att vi inte får vända på saker och ting.
I går hade vi ett samtal med Slater, den amerikanske transportministern.
Mitt intryck av det sammanträdet var att även Slater anser, precis som vi, att dessa "hush kits" egentligen är en bisak som står i vägen för mycket viktigare saker och som vi måste få ur världen så snabbt som möjligt, men även hos dem är misstroendet enormt stort.
Jag tror alltså att det måste komma ett tydligt tecken, i första hand från deras sida.
De måste tala om för oss att de vill ha en lösning, inte vid ett slutet sammanträde någonstans utan på en officiell handling.
Att be oss utfärda ensidiga förordningar går inte.
Deras åtagande för framtiden sammanhänger med ett eventuellt uppskjutande från vår sida.
Deras klagomål till den internationella organisationen för civil luftfart är egentligen en onödig utpressning.
Jag tycker att de måste ta tillbaka det.
Hatzidakis sade ta tillbaka, ni sade skjuta upp.
Jag har lagt fram ett ändringsförslag för att tydligt säga ta tillbaka.
Jag tycker att det måste vara litet skarpare formulerat än det som vi nu har.
Något som jag dock tycker är beundransvärt, fru kommissionär, är att ni just nu intar samma ståndpunkt som parlamentet och tydligen även som rådet.
Jag tror att det ger oss en starkare ställning gentemot amerikanerna och vi måste göra allt för att behålla den så långt som möjligt.
Herr talman! Jag anser att kommissionären, fru De Palacio intar en helt korrekt position när hon hävdar Europas intressen gentemot USA.
Detta är inte första gången som vi har andra åsikter, andra lagar och regler än vad man har i USA: tänk till exempel på genetiskt modifierade organismer.
Om vi verkligen vill hävda vårt oberoende, måste vi göra det på alla områden, även detta.
Alltnog. Jag anser att detta inte handlar om vilka anordningar man monterar på planen för att dämpa bullret det finns redan standardiserade rutiner för att mäta bullret från flygplansmotorer ; det viktiga är i stället att planen inte överskrider de gränsvärden som finns.
Om de sedan uppnår detta med modifierade efterbrännkammare eller med andra bullerdämpande anordningar, är inte det viktiga: det som är viktigt är att de gränsvärden som lagts fast för att skydda medborgarna respekteras och att de upprätthålls av de ansvariga myndigheterna.
Herr talman, fru vice ordförande, herr rådsordförande! Det gläder mig att vi i dag tillsammans kan slå fast - efter alla diskussioner under de senaste månaderna - att alla tre institutionerna - de båda lagstiftande institutionerna och myndigheten som lägger fram förslag, kommissionen - är av den uppfattningen att förordningen naturligtvis måste träda i kraft i maj i år.
Någonting annat vore inte heller möjligt, ty det finns ju ingen lagstiftningsprocess som är så snabb att man i maj ännu skulle kunna ändra någonting.
Men det som är avgörande är vår uppfattning att vi måste skydda befolkningen kring flygplatserna, och amerikanernas intressen är i varje fall hittills inte berörda.
Enskilda intressen från amerikanska företags sida kan vara berörda, men förordningen träder ju i kraft först år 2002 för flygplan som är registrerade i tredje land. Därför måste vi vara litet försiktiga med vad vi säger och välja våra formuleringar mycket noggrant, herr rådsordförande!
Jag undrar om vi bör upphäva denna förordning, i den mån den gäller flygplan från tredje land.
Den har ju inte alls trätt i kraft!
Den står visserligen i lagen, men den kommer inte att träda i kraft förrän i maj 2002.
Varför skall vi alltså upphäva den?
Enligt min åsikt bör vi börja med ett lagstiftningsförfarande, nämligen i slutet av året.
När man i ICAO:s arbetsinstanser har enats om allmänna normer, kan vi börja införliva dessa allmänna normer i vår förordning, i den mån detta gäller flygplan från tredje land år 2002.
Om det då under lagstiftningsprocessen, som pågår ett halvt eller ett år, sedan i september kommer en signal om att dessa normer också har godkänts i det skicket vid ICAO:s plenarförsamling, kan vi avsluta lagstiftningsförfarandet i god tid före maj 2002.
Detta var också den fråga som min kollega ställde.
Vi bör inte påbörja lagstiftningsprocessen under stickordet "upphävande", utan under stickordet "anpassning till de nya, gemensamt överenskomna normerna".
Därför, tror jag, måste Slater sätta till litet smör till fisken, som vi säger i Hamburg.
Han bör inte bara säga att han vill komma överens med oss, utan han bör också, som vice ordföranden alltid har krävt, säga vilken kvalitet han kan tänka sig på överenskommelsen om bullerminskningen.
På den grundvalen, fru vice ordförande, har ni i fortsättningen vårt fulla stöd!
Vi beundrar er, ty rådet har ju alltid angripit er och sagt att ni genast skulle lägga fram ett lagstiftningsförslag och ge med er gentemot amerikanerna.
Ni sade helt riktigt att amerikanerna är våra vänner, men vi ger inte efter för utpressning när det handlar om vårt eget miljöskydd.
Behåll den inställningen, fru vice ordförande!
Om amerikanerna går oss till mötes i sak, alltså när det gäller normerna för reducering av bullret, står möjligheten öppen för oss att i princip börja med lagstiftningsförfarandet i morgon.
Men jag skulle rekommendera att man avvaktar de första arbetsresultaten från ICAO:s arbetsgrupp om bullerskyddsbestämmelser.
Sedan kan vi påbörja ett bra lagstiftningsförfarande, i alla medborgares intresse, eftersom vi vill ha allmänna normer som är strängare än de hittillsvarande!
Herr talman! Roth-Behrendt citerade Shakespeare i sitt bidrag och jag skulle vilja citera ur Hamlets monolog: "månn' ädlare att lida och fördraga ett bittert ödes styng och pilar eller att ta till vapen mot ett hav av kval och göra slut på dem med ens."
Som ordförande för delegationen för förbindelserna med Förenta staterna här i detta parlament, är jag alltför medveten om de många styng och pilar från ett bittert öde som blir följden av handelstvisterna mellan Europeiska unionen och Amerikas förenta stater.
Men när jag nu sagt detta, är det viktigt att få rätt proportion på varje enskild handelstvist.
Alla vill vi välkomna de små tecknen på framsteg som kommer efter sammanträdena mellan utrikesminister Slater och ambassadör Morningstar.
Jag säger detta samtidigt som jag är fullständigt medveten om de enorma krav som kongressen utsätts för under ett valår.
Jag vill inte vara för kritisk, som parlamentariker känner vi alltför väl till kraven från väljarkåren, men det är värt att säga kraven i Förenta staterna inte i så hög grad kommer från medborgarna, från väljarna, utan från uppbackare från stora företag av båda partierna och båda kampanjerna, och det är en oerhörd skillnad.
Kommissionären och andra har redovisat grunden för möjliga diskussioner.
Jag går inte igenom alla dessa igen, utan säger bara att det finns ett behov inte bara av en tidtabell för en överenskommelse rörande stränga bullerstandarder, utan också för att komma överens om en tidtabell inom vilken de skall genomföras.
Roth-Berendt har nämnt ett mål som jag instämmer i.
Jag vill också helt kort ta upp en annan fråga, eftersom denna tvist belyser behovet av tidigare och mer rättframma diskussioner om de många frågor det råder oenighet om.
Delegationen för förbindelserna med Förenta staterna håller på att planera, som ni säkert känner till, en transatlantisk dialog mellan lagstiftare med hjälp av videokonferensteknik, så att vi kan diskutera och förstå - det är tydligt att amerikanerna behöver förstå - vilka maktbefogenheter detta parlament har, de positiva maktbefogenheterna såväl som de negativa, och också vikten av att våra gemensamma förhandlingar sker vid rätt tidpunkt.
Båda sidor behöver lära sig mer, men jag hoppas verkligen att det t.o.m. på detta sena stadium kan läggas fram någon form av resolution.
Herr talman! Jag stöder kraftfullt de resolutioner som ligger på våra bord framför oss.
Jag gör inte detta enbart p.g.a. själva bullerskyddsfrågans betydelse, även om ingen bör undervärdera bullrets enorma störningsgrad och dess mycket verkliga och betydande hälsoeffekter, utan också därför att den upprättar en princip genom vilken Europa fastställer sina egna regionala standarder.
Frågan om ljuddämpning ses också av många som ett första fall av hur det nya parlamentet och den nya kommissionen kommer att hantera luftfartsfrågor i framtiden.
Det är mycket tydligt att ICAO:s standarder måste betraktas som ett golv och inte ett tak.
Det borde vara mycket möjligt och helt riktigt att gå längre än dem.
Detta är ett känsligt fall, eftersom det handlar om hur vi hanterar svåra beslut om hur man kan börja se till att en djupt ohållbar bransch blir litet mindre skadlig.
Det handlar om hur vi tillämpar Amsterdamfördraget när det gäller att integrera frågor om hållbarhet i alla politikområden, också de mycket komplicerade frågorna.
Jag undrar om vi kan använda denna konflikt och dessa förhandlingar med Förenta staterna till att inleda en bredare diskussion om en förebyggande global miljöpolitik om lufttransporter på ett mer allmänt sätt.
Ljuddämpande anordningar, s.k. hush kits, är viktiga, men buller är bara en aspekt av de miljöskador som luftfarten åsamkar.
Den är den snabbast växande källan till utsläpp av växthusgaser och vi vet att den är djupt ohållbar.
Vi måste rikta våra blickar mot en ny politisk konstruktion för att ta itu med alla dessa frågor.
Herr talman! Jag har problem med ursprunget rörande förordning 925 från 1999, vilken hänvisas till i resolutionen på våra bord.
Den röstades igenom under förra parlamentsperioden utan någon debatt.
Detta strider mot principen om icke-diskriminering.
Det strider mot de grundläggande villkorskraven enligt artikel 253 i fördraget, genom att det inte finns någon som helst förklaring i förordningen till användningen av genomströmningsförhållandet i en flygmotor som ett kriterium när det redan finns en internationellt godkänd certifiering av buller- och utsläppsstandarder.
Det strider mot proportionalitetsprincipen och, framför allt, mot WTO:s bestämmelser enligt vilka det krävs en tillämpning av prestationsstandarder, inte utformningsstandarder som är fallet i denna förordning.
Vem hade intresse av att, i denna snabbt antagna rättsakt, avvika från utprovade förfaranden och metoden att använda objektiva prestationskriterier för miljöstandarder?
Denna lagstiftning avfärdar det förslag som lades fram av Airbus vid ett möte som arrangerades av Airbus i Toulouse den 29 och 30 september och den 1 oktober 1997, i praktiken kommersiellt sponsrad lagstiftning.
Vid detta möte upplystes de närvarande ledamöterna av Europeiska luftfartsorganisationen (ECAC) av sin juridiske rådgivare att de inte kunde fortsätta enligt ICAO-avtalet, vilket begärts av Airbus, så Airbus övertalade kommissionen att lagstifta där ECAC inte kunde göra det.
Vi har nu en lagstiftning som kan skapa ytterligare ett transatlantiskt handelskrig - men det är en annan sak - som inte respekterar bästa miljömetoder med prestationskriterier och som - vilken överraskning! - utesluter flygplan som använder en modern amerikansktillverkad motor, samtidigt som den tillåter en fortsatt användning av Rolls Royce-motorer som lämpligt nog har ett genomströmningsförhållande som är 3.1.
Just det, herr talman, bullret påverkar 20 procent av vår befolkning och 0,01 procent härrör från flygplan.
Jag stöder fullständigt nödvändiga standarder för att skydda hälsan och livskvaliteten för våra medborgare.
Strängast möjliga kriterier för att minska bullret och utsläpp från flygplan, kan emellertid endast erhållas genom att använda prestationskriterier och inte utformningskriterier, som är kommersiellt sponsrade och snabbehandlade i konkurrenslagstiftningen.
Jag säger det rent ut, kolleger: Miljölagstiftning som baseras på utformningskriterier har inga prejudikat och detta på goda grunder.
Jag uppmanar vänligen att kommissionären, i redbarhetens namn, fullständigt tar reda på ursprunget till ifrågavarande förordning, för att säkerställa konsekvenserna av dess avfärdande på luftfartsindustrin i världen.
Jag bryr mig inte om, om det är Amerika, Europa, Kina eller mars - "i världen" är opartiskt.
Den bör framför allt i så hög grad som möjligt uppfylla de viktiga miljömål man avser att uppfylla.
Jag stöder fullständigt förordningens mål och vi måste komma överens om en tidtabell för genomförande av bullerstandarder, men den måste grundas på objektiva prestationskriterier och inte utformningskriterier.
Denna kammares integritet kräver detaljerade svar på frågor som väcker allvarliga tvivel om aspekterna av en förordning på vilken förslaget framför oss är grundat och om vilket vi skall rösta om i morgon.
Herr talman, kära kolleger! Jag tror att Doyle inte tittat på bakgrunden till denna verklighet eftersom vi flera gånger diskuterat detta ärende i kammaren.
Fru Doyle! Jag kan inte tänka mig att det endast är ett enhälligt råd och en i stort sett enhällig kammare som fattat ett beslut om att försvara Airbus.
Nej, det bor tusentals invånare i närheten av flygplatser och de utsätts för avsevärda olägenheter.
Det är uppenbart att förordningen skyddar dem på bästa sätt i den nuvarande situationen och den nuvarande internationella lagstiftningen.
För det andra, fru kommissionär, herr rådsföreträdare, är min lärdom av att det hela skjuts upp ett år att det inte varit till någon nytta, av den enkla anledningen att de amerikanska intressena - och när jag talar om amerikanska intressen avser jag intressena hos en del av den amerikanska industrin - tydligen är intressen som inte syftar till en allmän förbättring av normerna, och ännu mindre när det gäller hush kits.
De kommer bara att ändra sig på två villkor: för det första genom påtryckningar från Europeiska unionen, och för det andra genom påtryckningar från den allmänna opinionen, eftersom Förenta staterna tyvärr är ett stort territorium och kring flygplatserna är olägenheterna mindre än i de områden som flygtrafiken passerar i Europa, som genom sin geografiska belägenhet berörs mer.
Den amerikanska opinionen kommer även den bara att ändras i större utsträckning om vi varnar den i egenskap av européer.
Jag beklagar att detta uppskjutande på ett år av våra partner uppfattas som en viss tveksamhet i vår ståndpunkt.
Fru kommissionär, herr rådsföreträdare! Jag tillåter mig därför att säga att vi är mycket måna om denna stramhet i förhandlingen.
Det finns ingen som helst anledning att skjuta upp förordningen.
Vi kan i bästa fall revidera den och vi kan bara göra det i ett enda fall: nämligen om ett internationellt avtal gör det möjligt att förbättra situationen och upprätta ett generellt ramavtal.
Helhetsram betyder inte att "blanda bort korten", eftersom jag kände en viss oro när jag lyssnade till rådet.
Är vi verkligen alla överens om att ramavtalet motsvarar bullernormerna och inte syftar till att öppna ett alltför stort område, som skulle leda till att godkänna ett antal kompromisser här, på bekostnad av jag vet inte vilken miljöförstöring, som sannolikt förtjänar vår uppmärksamhet men som inte motiverar ett övergivande?
Herr talman, fru kommissionär! Som ni vet bor jag i Bilbao, en stad i Baskien som i likhet med andra europeiska städer har en hög befolkningstäthet.
Vår flygplats ligger alldeles i närheten av bostadsområden och vi är i likhet med 20 procent av de europeiska medborgarna utsatta för en nivå på bullret från flygplanen som enligt hälsoexperterna är oacceptabel.
Europeiska unionen antog den 29 april 1999 en rådsförordning i syfte att kontrollera och minska det buller som orsakas av motorerna i underljudsplan, genom att begränsa tiden för användningen av ljuddämpande anordningar, som inte löser hela problemet och genom att uppmuntra bolagen att förnya sina flotta med den nya generationens flygplan som innebär mindre föroreningar.
Det gillade de mäktiga amerikanska bolagen som tillverkar flygplan, men det är även till deras nackdel, eftersom de samtidigt är investerare och ägare till tusentals flygplan som hyrs ut genom leasing till alla världens länder, flygplan som är omoderna och därför skulle vara svåra att använda i Europa.
Den europeiska förordningen uppskattas inte av de nordamerikanska tillverkarna av ljuddämpande anordningar för flygplan, så kallade hush kits och därför har Förenta staterna förvarnat om handelsåtgärder, ekonomiska åtgärder, osv. mot Europeiska unionen om vi inte skjuter upp ikraftträdandet av våra bestämmelser.
Enligt min uppfattning bör vi vara flexibla, vi bör göra en dialog och förståelse möjlig, men det förutsätter att Förenta staterna accepterar vissa ståndpunkter.
Förenta staterna bör lova att på ICAO:s nästa möte anta nya och striktare normer för flyplansbuller, och att återta sina krav och hot om tvångsåtgärder.
Endast under sådana omständigheter kan vi godta ett uppskjutande av vår förordning för tredje land.
Herr talman! Den brittiske ledamoten talade nyss med Bowes talartid.
Jag skulle gärna vilja ge henne de handlingar som jag fått av kommissionär de Palacio och som motbevisar hennes berättelse, så att hon kan gå igenom handlingarna igen och inte misskreditera hela parlamentet.
Herr Blokland! Jag tror att ni hade kunnat göra detta utan att faktiskt meddela parlamentet, men det gör detsamma.
Herr talman! I likhet med de flesta andra talare här, ser jag absolut inga som helst skäl till någon form av omedelbart uppskjutande eller brådskande uppskjutande av de s.k. hush kit-förordningarna.
Det finns förordningar, det var vi som antog dem.
Jag var här under den första behandlingen i parlamentet i Strasbourg.
Det var inte många av oss här, betydligt färre än i dag, när vi först och främst presenterade dessa förordningar.
Förordningarna är bra.
De kommer att bli användbara och de kommer att bli till nytta för befolkningen i Europa.
Detta innebär emellertid inte att man inte bör förhandla.
Jag hade turen att få möjlighet att tala med statssekreterare Slater i går, tillsammans med en rad av mina kolleger.
De verkar vara resonliga personer som är villiga att diskutera förnuftigt om en bättre, långsiktig lösning.
Vi vet att det finns bättre långsiktiga lösningar, eftersom vår förordning endast är tillämplig i Europa.
Även om den kan få vissa konsekvenser för tredje land i en inte alltför avlägsen framtid, kommer vi inte att få några världsomspännande effekter.
Ert mål, fru Palacio, är att erhålla denna världsomspännande effekt.
Ert mål är att vara helt säker på att, vilket avtal det än blir med amerikanerna, så säkerställer detta nya kontroller av flygplansbuller utanför ICAO inom en fastställd tidsperiod.
Det är inte bara en fråga om att avtala om kontroller och nivåer, utan också om en tidtabell för genomförandet som gör oss i detta parlament nöjda och glada.
Det är detta mandat vi ger er här i dag.
Det är detta vi vill att ni återkommer med någon gång framöver.
Under tiden skall vi emellertid verkställa och genomföra bestämmelserna på det sätt vi förväntar oss att de skall verkställas och genomföras.
Säg till amerikanerna att om de vill samtala i en atmosfär som genomsyras av förtrolighet och god vilja, är det första de kan göra att skjuta upp sitt klagomål enligt artikel 84 i ICAO.
De behöver inte dra tillbaka det, de behöver inte ta bort det, de behöver bara se till att det inte finns på dagordningen för nästa sammanträde.
Föreslå detta, fru Palacio.
Inled förhandlingarna och återkom till oss med en skälig kompromiss.
Herr talman! Jag vill först av allt tacka för alla inlägg från ledamöterna och i synnerhet från Portugals transportminister, rådets tjänstgörande ordförande.
I går diskuterade vi denna fråga och då fann jag ett starkt stöd i rådet, något som jag härmed vill tacka för offentligt.
Mina damer och herrar, det får inte råda några tvivel om att vi i våra ambitioner inte nöjer oss med förordningen om "hush kits", med förordningen om ljuddämpande anordningar.
Syftet med förordningen om ljuddämpande anordningar är endast att sätta 1978 års bullernivå i verket och nu är det år 2000.
Vi måste sträcka oss längre än så.
Vi måste uppnå ett avtal inom ramen för ICAO, och en oumbärlig förutsättning för detta är Förenta staternas stöd och samarbetsvilja.
Vi måste samarbeta, inte enbart med Förenta staterna utan även och framför allt med Förenta staterna.
Vi bör övervinna den reaktiva effekten, det vill säga den som sker enligt principen om åtgärdsreaktion, och övergå till kriterier som präglas av ambitioner, av förslag inför framtiden.
I den bemärkelsen är det två saker vi måste tala om: på inrikesområdet om kommunikationer, om flygtransport och miljö som minister Coelho anspelade på, och som vi i går diskuterade i rådet och där många andra frågor, förutom just bullret, togs upp så som utsläpp och en rad andra saker; vad Förenta staterna beträffar måste vi försöka uppnå ett samarbete som sträcker sig utöver det som äger rum inom ramen för ICAO.
Vi måste försöka skapa ett gemensamt transatlantiskt område för flygtrafik som är ett regionalt område där vi kan uppnå en bättre integrering av marknaderna på båda sidor av Atlanten, för det är ett geografiskt område med någorlunda samma utvecklingsnivå som har den livligaste flygtrafiken i världen.
Det är uppenbart att spänningarna och konflikterna i frågan "hush kits" försvårar den typen av åtgärder.
Därför måste vi försöka få till stånd ett avtal som gör att vi kan lösa den konfliktsituation som för närvarande råder.
Jag vill tydligt påpeka att förordningen om ljuddämpande anordningar träder i kraft den 4 maj vad de europeiska flygbolagen beträffar.
På den punkten finns det inget att tillägga.
Vi har föreslagit amerikanarna att - om det är så att de anser att definitionen av bypass ratio innebär en diskriminering; så uppfattar inte vi det - kan vi söka efter en annan definition.
Men Förenta staterna har inte velat gå in i den typen av diskussioner.
Förordningen träder för de europeiska bolagen i kraft den 4 maj.
Om vi däremot, mina damer och herrar, lyckades få till stånd ett avtal med Förenta staterna om att tillsammans agera för att uppnå bättre nivåer och större krav beträffande bullerstörningar från flygplanen, är jag beredd att lägga fram ett förslag till parlamentet och rådet i syfte att upphäva effekterna av den nuvarande förordningen vad tredje land beträffar.
Jag anser att vi, precis som ledamot Sterckx sade, måste komma över den ömsesidiga misstron, vi måste lösa konflikter och jag tror att det är mödan värt med en sådan gest, om den från amerikanskt håll åtföljs inte bara av löften utan även av ett tillbakadragande, eller till och med upphävande, av artikel 84 inom ramen för ICAO, om vi tillsammans kan ta oss vidare för att uppnå bättre internationella normer som även skulle tillämpas här i Europa och göra det möjligt för oss att nå längre än vi för tillfället kan med hjälp av denna förordning om ljuddämpande anordningar.
Det var allt, så nu tackar jag för mig, herr talman.
Jag vill än en gång ge uttryck för min tacksamhet över det stöd jag fått från er ledamöter och även mitt tack till den tjänstgörande ordföranden i rådet (transport) och till rådet (transport) i dess helhet för svaret jag fick i går.
Jag har erhållit ett resolutionsförslag från utskottet för miljö, folkhälsa och konsumentfrågor. i enlighet med artikel 42.5 i arbetsordningen.
Jag förklarar den gemensamma debatten avslutad.
Omröstningen kommer att äga rum i morgon.
Medelhavspolitiken
Nästa punkt på föredragningslistan är gemensam debatt om tolv muntliga frågor om Medelhavspolitik från följande ledamöter:
Napoletano, Sakellariou, Obiols i Germà, Naïr, på PSE-gruppens vägnar, till rådet (B5-0015/2000),
Napoletano, Sakellariou, Obiols i Germà, Naïr, på PSE-gruppens vägnar, till kommissionen (B5-0016/2000),
Rutelli, på ELDR-gruppens vägnar, till rådet (B5-0202/2000),
Rutelli, på ELDR-gruppens vägnar, till kommissionen (B5-0203/2000),
Morgantini, på GUE/NGL-gruppens vägnar, till rådet (B5-0204/2000),
Morgantini, på GUE/NGL-gruppens vägnar, till kommissionen (B5-0205/2000),
Queiró, Muscardini, på UEN-gruppens vägnar, till rådet (B5-0210/2000),
Queiró, Muscardini, på UEN-gruppens vägnar, till kommissionen (B5-0211/2000),
Fiori, på PPE-DE-gruppens vägnar, till rådet (B5-0212/2000),
Fiori, på PPE-DE-gruppens vägnar, tillkommissionen (B5-0213/2000),
Bautista Ojeda, på Verts/ALE-gruppens vägnar, till rådet (B5-0214/2000),
Bautista Ojeda, på Verts/ALE-gruppens vägnar, till kommissionen (B5-0215/2000).
Herr talman! Europaparlamentet känner en djup frustration och stor besvikelse när det gäller genomförandet av de program och målsättningar som kom till uttryck i Barcelonaförklaringen för nästan fem år sedan.
Denna besvikelse och frustration blir ännu större om vi tänker på de viktiga framsteg som gjorts inom den europeiska politiken på andra områden: jag tänker på Östeuropa, Centraleuropa och Balkan, och jag tänker också på förbindelserna med Sydamerika.
Det är uppenbart för oss alla att partnerskapet Europa-Medelhavsområdet borde vrida den europeiska politiken mer i riktning mot Medelhavsområdet.
Låt mig understryka ett par punkter där vi gärna vill ha tydliga svar i denna debatt: klausulen, som ligger till grund för avtalen, om respekten för de mänskliga fri- och rättigheterna; löftet att utveckla instrument för att ratificera associationsavtalen, som fortfarande ligger i träda; utveckling och intensifiering under förutsättning att det vid nästa konferens i Kairo den 3-4 april 2000 finns de politiska förutsättningarna av nya förbindelser för att få igång en samarbetsprocess med Libyen.
Låt mig också understryka, herr talman, behovet av att modernisera de ekonomiska strukturerna; behovet av att de åtgärder som skulle göra det möjligt att utveckla deltagandet i det civila samhället via nätverk mellan olika städer, hamnar, universitet, fackföreningar, företagare och frivilligorganisationer verkligen förverkligas; att Interreg-programmen utnyttjas för att främja en harmonisk utveckling av ekonomin och av territoriet, även genom en modernisering av de ekonomiska strukturerna; att Meda-programmet, som är en lika stor besvikelse som det är dyrbart, äntligen kan bära frukt.
Herr talman! Låt mig avslutningsvis säga att unionens Medelhavspolitik skulle kunna bli en av de gemensamma strategier som anges i artikel 12 i unionsfördraget inom ramen för utrikes- och säkerhetspolitiken, förutom att främja en parlamentarisk dialog genom ett särskilt program för parlamentariska kontakter.
Herr talman! Vår grupp, tillsammans med andra, har tagit initiativet till en debatt om Medelhavspolitiken, och jag vill inte dölja det faktum att vårt initiativ är framsprunget ur två problem.
Det första problemet är av allmän natur.
Låt mig säga mycket tydligt till företrädarna för rådet och kommissionen: som grupp men jag misstänker att det inte bara är vår grupp som känner på detta sätt är vi oroliga för att Medelhavspolitiken, som 1995 stod i centrum för ett viktigt utkast, det som presenterades i Barcelona, i dag inte längre är en prioriterad politisk fråga inom unionen.
Detta är med andra ett bekymmer av allmän politisk art.
Vi tycker att, tillsammans med utvidgningen eller kanske i ännu högre grad än utvidgningen, med tanke på att utvidgningen redan är en strategi som har börjat genomföras så finns det i Medelhavspolitiken ett behov av en grundlig fördjupning och nytändning.
Den andra punkten gäller en principfråga.
Enligt vår mening lyckades man i Barcelonaförklaringen peka ut de viktigaste punkterna i denna politik, men med tiden har några av dessa gått förlorade.
Den känsla vi har ni kommer att se detta i den resolution som parlamentet kommer att rösta om är att man har gett högsta prioritet åt en idé som leder till ett fritt utbyte och som ställer andra program i bakgrunden, program som, enligt vår åsikt, borde åtfölja målet att bygga upp ett område för fritt utbyte, en målsättning som vi delar och inte bestrider.
Detta innebär att vi måste återgå till de grundpelare som fanns i Barcelonaförklaringen och kanske också förstärka dem: vi avser en politik till stöd för investeringar, sysselsättning, decentraliserat samarbete, gemensam hantering av invandringen; vi tänker också på skolan, ungdomen, möjligheterna att verkligen inleda att starkt och övertygande utbyte med dessa länder och med deras medborgare.
Vi vill också understryka det faktum att associeringsavtalen även om de är viktiga och där ratificeringsprocessen måste påskyndas inte kan utgöra grundbulten i en politik som skall vara multilateral till sin natur.
Och detta är en svaghet.
Vi hälsar därför Europaparlamentets beslut som något viktigt, det beslut som fattas av ordförandena i de olika grupperna och som innebar att man sammankallar ett interparlamentariskt forum.
Vi är överens om att stödja ett civilt forum.
Vi applåderar det franska ordförandeskapets beslut att hålla Europa-Medelhavskonferensen i Marseille. Men vi anser ändå att Europa-Medelhavskonferensen inte får bli en rutinkonferens.
Den politiska signal vi tillsammans skall ge och de instrument som skall användas för att genomföra den politiken måste vara sådana att vi kan få en trovärdig nytändning för denna politik.
Jag hoppas jag har varit övertygande: allt detta gör vi nämligen med stor övertygelse och passion.
Herr talman! Vi inom gruppen Europeiska enade vänstern ser med stor oro på det faktum att partnerskapet Europa-Medelhavsområdet är i det närmaste dött och vi finner inget som kan rättfärdiga den passivitet som kommissionen och rådet gett prov på när det gäller att åter få fart på dialogen.
Och ändå har minst två av de grundläggande faktorer som orsakat dödläget i diskussionerna försvunnit: i Bryssel har en ny kommission installerats som anger som ett av sina prioriterade mål att skapa ett för Europa och Medelhavsländerna gemensamt område för fred och stabilitet i Mellanöstern, och fredsförhandlingarna mellan Israel, Palestina, Syrien och Libanon har återupptagits, om än med många svårigheter och olösta tvistefrågor på dagordningen.
Det är hög tid att det från Europa kommer en politisk signal om att återuppta dialogen med tredje partsländerna runt Medelhavet. Därför ser vi med mycket stor tillfredsställelse på idén som presenterats av det kommande franska ordförandeskapet om att organisera en ny konferens Europa-Medelhavsländerna.
På dagordningen måste man emellertid ta upp konkreta frågor och inte vara så vag som den verkar bli.
Däremot är vi mycket oroliga över det faktum att det från komissionen inte verkar komma några som helst signaler om intresse för att återuppta diskussionerna.
Och ändå återstår det mycket att göra när det gäller att åter få liv i de tre samarbetskapitlen från Barcelona.
När det gäller samarbetet i politiska frågor och säkerhetsfrågor måste en veritabel verkstad öppnas när det gäller de frågor som sammanhänger med främjandet av de mänskliga fri- och rättigheterna inom ramen för en rättsstat, i ett klimat av ömsesidig respekt: när det gäller mänskliga rättigheter kan ingen få rabatt, inte ens det civiliserade Europa.
Sedan länge har Europaparlamentet föreslagit att man inrättar en gemensam Europa-Medelhavsdomstol för mänskliga rättigheter, liknande domstolen i Strasbourg, som en konkretisering av mekanismerna för ömsesidig rådfrågning för att kunna främja möjligheterna till fredliga lösningar på konflikter och bekämpa den organiserade brottsligheten.
Vi anser att den politiska dialogen bör struktureras och få formen av periodiska samråd.
I det syftet föreslår vi att toppmötena mellan stats- och regeringscheferna i unionens Medelhavsländer skall ske regelbundet, vilket också skulle ge det speciella sändebudet för Mellanöstern en starkare ställning och inte bara överlämna till USA att spela den politiska roll som vi själva hoppas kunna spela. Också när det gäller den politiska dialogen anser jag att vi måste lösa de sista problemen med Libyen, ett land som borde vara en integrerad del av Barcelonaprocessen, framför allt nu när FN har lyft sanktionerna.
Man har också löst tvisten med Storbritannien och USA. Det finns i dag ingen anledning att utestänga Libyen från dialogen, och därför borde det landet delta i nästa Europa-Medelhavskonferens.
När det gäller det ekonomiska och finansiella samarbetet har kommissionen en skyldighet att återuppta förhandlingarna om att underteckna handelsavtal som är socialt hållbara.
I det avseendet är detta av avgörande betydelse, eftersom de ömsesidiga intressena är mycket viktiga.
Samtidigt vill jag emellertid understryka att den bilaterala strategi, som kommissionen hittills har följt, inte verkar vara i stånd att svara upp mot alla Medelhavsområdets utmaningar.
Det är nödvändigt när det gäller det ekonomiska samarbetet att man ger utrymme åt en multilateral och multibilateral strategi som även underlättar främjandet av utbyte mellan Medelhavsländerna och länderna söder om Medelhavet: en multilateralitet som måste få komma till uttryck även när det gäller kulturellt och socialt samarbete.
Främjandet av en skillnadernas kultur, den fria existensen, mångfalden när det gäller subjekt, samexistens och dialog mellan olika religioner, i respekt för de mänskliga rättigheter som är universella, till exempel kvinnans fri- och rättigheter, sker genom program för multilateralt samarbete som måste engagera flera länder.
I det avseendet är det av avgörande betydelse, vilket för övrigt är unionens uppgift, att man stöder de demokratiska organisationerna i det civila, organiserade samhället i länderna kring Medelhavet och den parlamentariska dialogen enligt exemplet Europa-Medelhavsforum.
Herr talman, herr kommissionär, herr rådsordförande! Att skapa ett Europa-Medelhavsområde för fred, ekonomisk rättvisa, medborgarskap och stabilitet är ett gemensamt behov på båda sidor av Medelhavet.
Det är en stor utmaning, en utrikespolitik som vi vill se att gemenskapens institutioner verkligen anstränger sig för att förverkliga, så att unionen kan få ett kulturellt och politiskt projekt som förverkligar samlevnad och tillväxt mellan olika territoriella och kulturella verkligheter, för att lyckas, bortom myterna om svunnen storhet, att göra Medelhavet till ett verkligt fredens hav och inte ett hav med konflikter eller övergrepp eller fattiga invandrare som förlorar sina liv i hopp om att kunna nå Europa.
Herr talman! För att utveckla Medelhavet krävs framför allt politiska strategier som inte ger byråkratin möjligheter att hantera allt och att lura alla.
Europa är bärare av viktiga värden: fred, frihet och sociala framsteg, värden som måste försvaras varje dag, just därför att de är frukten av erövringar som har krävt stora uppoffringar.
De ekonomiska framstegen i Europa ifrågasätts emellertid i dag av den pågående globaliseringsprocessen som utsätter vår kontinent för allvarliga risker att drabbas av recession på grund av utmaningarna från Sydostasien - där arbetskostnaden är en tiondel av vår - från USA och från Japan.
Att stänga sig inne i en inre marknad, resa barriärer och skyddsmurar är en försvarstaktik som i slutändan kommer att visa sig bli ett misslyckande.
Utmaningarna från globaliseringen kan inte undvikas. Det handlar emellertid om att förstå hur man kan bemöta dem, hur man kan styra dem.
Medelhavet är i dag den viktigaste proberstenen för Europas förmåga att agera utanför sina egna gränser.
Mot den bakgrunden handlar det om att utarbeta en Medelhavspolitik i en union där tyngdpunkten har förskjutits alltför långt åt nordväst och vars intresse för de södra delarna, mot Medelhavsbäckenet, blir allt mindre.
Medelhavspolitiken utformas i en miljö där intressena blir allt mer varierade och där det finns latenta spänningar, och därför måste den också inrymma många olika aspekter: utvecklingen av olika initiativ inriktade mot att bevara freden, nu när fredsprocessen i Mellanöstern på nytt har väckts till liv, och i det sammanhanget vill vi också uttrycka vår tacksamhet över påvens resa som påskyndar utvecklingen av nya relationer mellan de olika religionerna, så att man kan börja förstå och hjälpa varandra; skapandet av partnerskap som engagerar Syd- och Nordeuropa, just därför att målet att göra Medelhavet till ett område för dialog, tolerans och samarbete, som en garanti för fred och stabilitet, inte kan förverkligas utan en stark politisk vilja och utan en hållbar och balanserad social och ekonomisk utveckling.
Vi kan inte ignorera behovet av en ny och effektivare ekonomisk politik för utvecklingsländerna runt Medelhavet.
Det har gjorts alltför många meningslösa ingripanden, samtidigt som det fortfarande saknas vattenledningar, skolor, förutsättningar för de unga med gymnasie- och universitetsexamina att starta ett nytt liv.
Därför, herr talman, återstår det fortfarande mycket arbete.
Herr talman!
Detta är en mycket viktig period för Europeiska unionen: vi förbereder oss för en utvidgning som saknar motstycke i historien och samtidigt arbetar vi med att reformera institutionerna så att vi bättre skall kunna administrera en politisk enhet av sådana dimensioner.
I vårt arbete kan vi inte underskatta Medelhavsområdet: det borde spela en huvudroll i vårt politiska arbete, en viktig gräns mot vilken vi måste rikta vår uppmärksamhet.
Processen för att förverkliga ett effektivt partnerskap Europa-Medelhavet som definierades i Barcelona 1995 har fortfarande inte slutförts, trots den uttryckliga viljan från regeringarna inom Europeiska unionen att inkludera Medelhavsområdet i våra prioriteringar, en strävan som vår grupp helt och fullt instämmer i.
Trots de framsteg som gjorts på det bilaterala och multilaterala planet så har stabilitets- och säkerhetspakten fortfarande inte slutförts.
Partnerskapet är långt ifrån att uppnå de uppställda målen.
Utvecklingen av de multilaterala relationerna har inte kunnat uppvisa en konstant utveckling och det kulturella, sociala och mänskliga partnerskapet är helt klart otillräckligt.
Eftersom fullbordandet av fredsprocessen är av avgörande betydelse för att partnerskapet Europa-Medelhavet skall utvecklas på ett mer harmoniskt vis, anser inte kommissionen att unionen borde agera mer beslutsamt för att främja fredsprocessen i Mellanöstern?
När det gäller det ekonomiska och finansiella partnerskapet: kan kommissionen precisera vilka åtgärder man avser att vidta i de berörda länderna för att förverkliga, förutom ett område för fritt handelsutbyte senast år 2010, målen makroekonomisk stabilitet, avreglering och privatisering, förenkling av regelverket och förstärkning av socialpolitiken?
Vilka åtgärder tänker kommissionen vidta för att få till stånd en effektivare förvaltning av Meda-programmet?
Vilka åtgärder tänker man vidta för att minska välståndsklyftorna, för att främja utbyggnaden av infrastrukturen och utvärdera och uppdatera handelsavtalen?
Vilka konkreta åtgärder tänker kommissionen vidta för att skapa ett effektivt kulturellt, socialt och mänskligt partnerskap?
Låt oss börja om från Barcelona och åter ta upp de allmänna riktlinjerna därifrån och främja de prioriteringar som hittills har nonchalerats och stödja utvecklingen av civila fora, för att främja ett aktivt deltagande från medborgarnas sida.
Låt oss med en tydlig politisk vilja väcka liv i partnerskapet för Medelhavet, utforma en ny generation av program för att undvika fragmentering och i stället garantera en bättre samordning och ett effektivare utnyttjande av resurserna.
Vår grupp tror på Medelhavet och vi vill att Medelhavsområdet för Europeiska unionen skall anta den strategiska, ekonomiska och politiska betydelse som det en gång tilldelades av historien.
Herr talman!
En utvidgning är oumbärlig och synnerligen viktig för Europeiska unionens framtid, som enda sättet att undvika att Europa förvandlas till en blomstrande ö omgiven av fattigdom.
Men om utvidgningen österut är en odiskutabel fråga, är det obegripligt att utvidgningen bara sker åt ett håll, genom att vi drar oss undan från den närliggande gränsen till Medelhavet och glömmer hur nära vi har till Maghreb-länderna, som i vissa fall åtnjuter en speciell status genom associeringen till Europeiska unionen och att det finns ett nära samband mellan vår framtid och dessa länder.
Jag behöver inte påminna om de viktiga intressen som vi delar med dem på områdena jordbruk och fiske, inte heller de allvarliga immigrationsproblem som Andalusien och Marocko delar och som ger upphov till ytterligare problem.
Europeiska regioner som Andalusien, som ligger nära Maghreb-länderna, har fler gemensamma intressen och problem med dessa länder än med andra medlemsstater i unionen, och i betydligt större utsträckning än med de framtida stater som är kandidater till utvidgningen.
Denna situationen ger med andra ord upphov till en hatkärlek mellan vissa gemenskapsterritorier och skapar i Maghreb-länderna onödiga spänningar, såväl ekonomiska som sociala sådana, som vi måste lösa genom att visa hela vår förhandlingsvilja och använda alla de mekanismer som finns eller som återstår att skapa, för att på nytt lansera Europa-Medelhavssamarbetet.
Därför undrar jag: tror rådet och kommissionen att inrättandet av ett organ eller ett mellanstatligt råd, med politiska företrädare för de länder som gränsar till unionen och för Europeiska unionen, kunde vara till någon nytta och möjliggöra en decentralisering av partnerskapet?
.
(EN) Herr talman! Jag vill göra följande kommentarer på min kollega Chris Pattens vägnar.
Kommissionen håller med om behovet av att återuppliva Barcelonaprocessen och kommer snart att presentera idéer som bör kunna göra det möjligt för oss att utveckla processen i år, särskilt mot bakgrund av toppmötet mellan Europeiska unionen och Medelhavsländerna, som förmodligen kommer att äga rum i mitten av november.
Man bör kunna komma överens om texten till freds- och stabilitetsstadgan vid sammanträdet i mitten av november.
Den bör vara så meningsfull och långtgående som möjligt.
Jag skulle vilja se regelbundna säkerhets- och stabilitetsdiskussioner som är öppna för alla partner som är villiga att delta.
Vi bör dessutom utveckla ett samarbete om narkotika, terrorism, migration, god förvaltning och konfliktförebyggande åtgärder, åtminstone med Maghreb-länderna.
Jag vill också se en förstärkt dimension av mänskliga rättigheter i partnerskapet.
Vi bör ha en uppriktig och öppen dialog om den politik som regeringarna i partnerländerna måste föra för att förbättra situationen i detta avseende. vi skall använda Meda-programmet och det särskilda demokratiprogram som finns inom Meda, för att stödja positiva åtgärder, i synnerhet genom icke-statliga organisationer, för att främja respekten för mänskliga rättigheter och demokratiska friheter i regionen.
Partnerskapets ekonomiska syfte är att skapa ett område med välstånd för alla genom det gradvisa upprättandet av frihandel, tillsammans med betydande ekonomiskt stöd från EU under den ekonomiska övergångsperioden och för att hjälpa våra partner att ta itu med de sociala och ekonomiska utmaningar detta för med sig.
Program som finansieras genom Meda har startats för att stödja industriell modernisering, strukturanpassningar, utveckling av den privata sektorn, fortbildning och främjande av små och medelstora företag.
Alla program innehåller villkor som innebär att hänsyn tas till deras sociala konsekvenser.
Jag har för avsikt att säkerställa en ännu starkare fokusering på prioriteringar under vårt ekonomiska samarbete i framtiden, särskilt genom att koncentrera mig på sektorsvisa anpassningsmöjligheter.
Dessa kommer att göra det möjligt för oss fokusera på partnerskapets viktigaste mål och kommer också att förbättra utbetalningstakten från Meda-programmet.
Genomförandet av Meda har drabbats av kritik, en del berättigad, en del inte.
Det är ett ungt program med specifika mål kopplade till genomförandet av frihandel med partnerländerna.
De slutliga biståndsmottagarna är ofta inte partnerländerna.
Detta har i sig ökat komplexiteten i samband med genomförandet.
Kommissionen har lagt fram ett förslag till ändring av Meda-förordningen för att säkerställa ett mer strategiskt förhållningssätt till programplaneringen, bättre samordning med andra givare, inklusive medlemsstaterna, och en effektivisering av förfarandena.
Förslaget håller fortfarande på att diskuteras i rådet och jag fruktar att rådet - långt ifrån att stödja dessa mål - möjligen vill göra förfarandet ännu mer tungrott.
Jag räknar med att parlamentet stöder våra insatser.
För min del skall jag också se till att interna kommissionsförfaranden reformeras för att påskynda utbetalningarna.
Investeringar är en viktig fråga som togs upp vid den viktiga konferensen som hölls i Lissabon den 29 februari och 1 mars.
Denna konferens visade att nyckeln till att öka regionernas attraktionskraft för investerarna ligger hos partnerländernas förmåga att skapa blomstrande, öppna och konkurrenskraftiga ekonomier med en säker och förutsägbar rättslig och administrativ miljö.
Vi skall använda Meda till att stödja partnerländernas insatser i detta avseende.
Ett regionalt samarbete är också viktigt för att se till att regionen visar upp en enhetlig marknad.
Regionala delområden för frihandel bör stödjas som ett steg mot det globala målet.
Jag vill främja harmoniseringen av alla åtgärder för en gemensam marknad hos alla partnerländer - man bör komma överens om ett åtgärdsprogram senare i år - och erbjuda diagonal ursprungskumulering till de partnerländer som går med på att använda frihandel sinsemellan.
En regional infrastruktur är nödvändig för den ekonomiska utvecklingen.
Meda stöder, bl.a., sammankoppling av infrastruktur vad gäller energi, transport och ny teknik.
Investeringar inom dessa områden stöds huvudsakligen genom lån från Europeiska investeringsbanken, såväl som från andra givare.
Jag skall även i fortsättningen se till att rätt blandning av finansiering används för att säkerställa att offentliga och privata aktörer kan spela sin lämpliga roll.
Vad gäller jordbruket, bör det ske en noggrann bedömning av alla de frågor som har samband med denna sektor när det gäller att se vad vi kan göra för att förbättra marknadstillgången i och med frihandelsmålet.
Vi överväger dessutom att införa ett regionalt samarbetsprogram som fokuserar på bearbetning och bevarande, kvalitetsstandarder och djurhälsa.
Stöd till det civila samhället är nödvändigt för utvecklingen av partnerskapets mänskliga dimension.
Jag försäkrar att vi stöder det civila samhället, men vad gäller de gamla decentraliserade samarbetsprogrammen, skall jag inte upprepa det gamla misstagen i samband med ekonomistyrning och förvaltning.
Icke-statliga organisationer kan dra nytta av en rad program.
T.ex. av Smart-programmet på miljöområdet, Kulturarvsprogrammet, programmen Euromed-Ungdom och Meda-Demokrati.
Jag kommer att bedöma vad vi kan göra mer, samtidigt som vi respekterar behovet av en sund ekonomistyrning.
Herr talman! Vid det här laget är det uppenbart att detta parlamentsinitiativ har sitt upphov i en allmän oro som har fått fäste här i parlamentet över det långsamma förfarandet och den förlamning som råder på vissa områden beträffande förverkligandet av de avtal som undertecknades inom ramen för Barcelonakonferensen för mer än fyra år sedan.
Av någon anledning har dessa avtal aldrig kommit att förverkligas fullt ut.
Vi skulle säkert bli nöjda och det skulle innebära att vi tagit ett avgörande steg i rätt riktning, om denna debatt leder till att kommissionen uppmuntras till att vara mer aktiv i den nya lanseringen av Europa-Medelhavsavtalet om associering.
Genom att läsa parlamentets gemensamma förslag till resolution som vi förmodligen kommer att anta i morgon, kan vi säkert finna konkreta förslag att utgå från.
Jag är säker på att vi alla är överens om den strategiska betydelsen, som är avgörande för Europeiska unionen, av planeringen för Medelhavsområdet; i politiskt avseende eftersom vårt grannskap kräver att vi upprättar förbindelser som sträcker sig utöver skapandet av ett frihandelsområde; i ekonomiskt avseende, för det råder inga tvivel om att det finns gott om möjligheter som skulle innebära ömsesidig nytta även i socialt avseende, men som vi inte utnyttjar i tillräcklig utsträckning eftersom problemen med de omfattande ekonomiska orättvisorna och det starka migrationstrycket kräver samordnade lösningar av strukturell natur och i det sammanhanget bör även säkerhetsområdet nämnas.
Mot bakgrund av detta är parlamentets upprepade, men därför inte mindre berättigade, krav på ett större bidrag från Europeiska unionen till fredsprocessen i Mellanöstern, i synnerhet sedan konfliktparterna uttryckligen har begärt detta i samband med besöket av Europarlamentets talman i området.
Vi är övertygade om att Europeiska unionens utrikespolitik och gemensamma säkerhet för att bli framgångsrik måste grunda sig på tanken om jämvikt för att svara mot utsattheten i alla medlemsstater och följaktligen hos de europeiska medborgarna.
Herr talman, mina damer och herrar! I november är det fem år sedan Barcelonaförklaringen undertecknades.
Nu är tiden inne för att utvärdera Medelhavspolitiken, de resultat som uppnåtts och även förseningarna och bristerna på området.
Denna debatt och de förslag till resolution som grupperna i parlamentet har lagt fram är därför mycket ändamålsenliga initiativ.
En sådan utvärdering rymmer säkert vissa positiva aspekter.
Å ena sidan - och det är inte dåligt - har processen fortsatt, trots de negativa faser som fredsprocessen i Främre Orienten har gått igenom.
Alla toppmöten och sammankomster har ägt rum under alla de inblandade ländernas närvaro, däribland Syrien, Libanon och Israel.
För det andra har man - om än i långsam takt - undertecknat, ratificerat och initierat en rad associeringsavtal.
För det andra har man utvecklat rutiner för ett ständigt samarbete på mellanstatlig nivå och projekten har försetts med olika typer av ekonomiskt stöd från Meda-programmet.
De resultaten får dock inte innebära att vi bortser från förseningar och brister som till viss del har inneburit ett svek av det hopp och de förväntningar som uppstod till följd av den första Europa-Medelhavskonferensen i november 1995.
För det första kom det inga tydliga politiska impulser när de som mest behövdes.
Egentligen kan det konstateras att Medelhavspolitiken politiskt sett bör vara den främsta prioriteringen i Europeiska unionens utrikesstrategi.
Utvidgningen österut leder, i strategiska och historiska termer, till en situation som inte rymmer någon mer ovisshet än den som har att göra med kalendrar, tidsrytm, kostnader och resurser; även om vissa nya regionala konflikter tillåts är det svårt att föreställa sig något annat än att utvidgningsprocessen kommer att kulminera.
I stället finns det inga garantier för Medelhavets framtid.
Det som till stor del kommer att bli avgörande för den politik som Europeiska unionen utvecklar är om detta område blir ett sun belt med en ny ekonomisk och social jämvikt beträffande säkerhet, utveckling och fred, eller ett slum belt,där det normala blir en stigande obalans mellan norr och söder, en snabbt växande fattigdom i söder och en progressiv uppkomst - om ni ursäktar upprepningen - av alla typer av nödlägen: våld, instabilitet, terrorism och ett okontrollerbart migrationstryck.
För det andra anser jag att den ekonomiska och finansiella aspekten har drabbats av hinder och förseningar, till följd av bristen på politisk ledning.
I samband med det vill jag peka på svårigheterna att lansera Meda-programmen, den överdrivna centraliseringen, de heterogena stödkriterierna, frånvaron av gemensamma idéer om en eventuell gemensam jordbrukspolitik i Medelhavsområdet och för det tredje som en konsekvens av detta, det låga beloppet för de direkta investeringarna i söder: endast 2 procent av Europeiska unionens totala direkta externa investeringar.
Det är exempel på det man kan kalla "den strategiska blindheten" i systemet Europa som helhet.
Slutsats: det krävs en ny fas med det portugisiska och franska ordförandeskapet, en brand-new start för Medelhavspolitiken som kan initiera en god cirkel på väg mot de mål som på korrekt vis uppställdes på Medelhavskonferensen i Barcelona i november 1995.
Tack så mycket, herr Obiols.
Han tilldelades en extra minut i sin egenskap av ordförande i Maghreb-delegationen.
Herr talman, mina damer och herrar! Rådet och kommissionen bör noga lägga märke till den praktiskt taget enhälliga ståndpunkten i parlamentet för en ny lansering av unionens politik vad Medelhavsområdet beträffar, så som den fastställdes på Medelhavskonferensen i Barcelona år 1995 under det spanska ordförandeskapet och vars särdrag redan har poängterats.
Å andra sidan vet vi om att diverse hinder, i huvudsak politiska sådana, har satt stopp för en korrekt tillämpning.
Jag vill bara påminna om att befolkningen söder om Medelhavet om bara några år kommer att vara större än den i norr, samtidigt som praktiskt taget hela rikedomen finns samlad norr och inte söder om Medelhavet.
Om inte Europeiska unionen agerar snabbt för att återställa denna obalans, såväl ur demografisk synvinkel som ur social, ekonomisk och politisk synvinkel, kommer vi att efterlämna en explosiv situation till kommande generationer.
Det är därför en politisk prioritering att utöva ett politiskt ledarskap som åtföljs av ett ekonomiskt samarbete för att förbättra förutsättningarna för dessa folk och se till att framgång och stabilitet är får råda i hela Medelhavsområdet, för det är också Europeiska unionens framgång och stabilitet beroende av.
Herr talman! Europa-Medelhavspartnerskapet som inleddes 1995 är ur funktion, det har man sagt.
Den nysatsning som aviserats av det kommande franska ordförandeskapet för Europeiska unionen är lovande, med tanke på hur omfattande och brådskande utmaningarna är för länderna i denna region.
För att kunna bemöta dem effektivt är det avgörande att verkligen beakta intressena hos befolkningarna kring vårt gemensamma hav, liksom deras aktiva deltagande i partnerskapet.
Jag säger det på stående fot, det är dags för en nyorientering av Europa-Medelhavspolitiken.
Till att börja med måste målsättningen för en sådan politik vara att ta sig an de skriande skillnaderna mellan de norra och södra delarna, där befolkningen i söder fortfarande befinner sig i en explosiv ekonomisk och social situation.
Fattigdom, hög andel analfabetism, massiv arbetslöshet vilket framför allt drabbar ungdomarna, mycket stora orättvisor, ökade tekniska skillnader jämfört med länderna i väst.
Behoven inom infrastruktur är avsevärda, för att inte nämna utmaningarna när det gäller miljön.
En ökande klyfta kan bara ytterligare gynna den mest våldsamma nationalismen och integrismen, liksom krigen.
Och den omfattande utlandsskulden, prisfallet på råvaror och planerna för strukturanpassning har redan tvingat dessa länder att föra en ödeläggande svångremspolitik och krossat deras utvecklingsförmåga.
Framtidsutsikten med en frihandelszon, som ett slags regionalt multilateralt investeringsavtal, riskerar att på ett farligt sätt försämra detta dominerande förhållande.
Studier visar därför att två tredjedelar av den tunisiska industrin inte kommer att överleva om gränserna öppnas.
Processens avtagande beror för övrigt lika mycket på blockeringen av fredsprocessen i Mellanöstern som på ett antal orosmoment som uttrycks allt öppnare. Ett exempel är den första fackföreningskonferensen mellan Europa och Medelhavsområdet som ägde rum för ett år sedan och där avsaknaden av en social dimension betonades.
Och ändå finns förutsättningarna för att bygga nytt.
Medborgare, icke-statliga organisationer och fackföreningar engagerar sig i det dagliga livet för att solidariteten mellan befolkningar skall leva och för att konkretisera en rad lokala samarbetsprojekt.
Europa-Medelhavsprocessen kräver alltså en gemensam satsning som kommer alla till del för att uppnå ett område med delat välstånd, den målsättning som pekades ut i Barcelona.
De vägar som kan utforskas är många för att ta sig ur den frihandel som upphöjts till dogm och förnekats i Seattle.
Det är verkligen på tiden att skriva av skulden för länderna i söder, överföra tekniken och inleda samarbete mellan offentlig service på utbildningsområdet.
Avslutningsvis skulle jag vilja säga att utöver freden i Mellanöstern, som Europeiska unionen måste fortsätta att verka för, har jag också en ivrig önskan att Europa skall spela en mycket mer aktiv roll för att folkomröstningen om självbestämmanderätt i västra Sahara, vilken är allvarligt hotad, skall äga rum enligt de villkor som fastställts under FN:s överinseende.
Det handlar om trovärdigheten för en europeisk utrikespolitik.
Herr talman! Medan parlamentet förlorar sig i detaljer är vi här skyldiga till att slarvigt behandla en av de grundläggande dimensionerna i Europafrågan, nämligen Medelhavet.
Genom att de två kontinenternas intressen, Europas och Afrikas, kompletterar varandra, detta stora Europa-Medelhavsområdet där Medelhavet oundvikligen är medelpunkten, får vår Medelhavspolitik en betydelse, jag skulle till och med vilja säga ett allvar, som tyvärr återspeglas mycket litet i de program som hittills bedrivits av de europeiska institutionerna och det faktum att tre fjärdedelar av de antagna programmen fortfarande inte tillämpas, vilket också är fallet med Meda.
Allt visar för övrigt att vi på detta område egentligen är omedvetna om vad som står på spel.
Det är enormt mycket. Man har sagt det, men låt oss upprepa det.
Om vi bara lyckas skapa en enad och broderlig enhet mellan länderna norr och söder om detta hav förblir vi i centrum av världens balans, i stället för att förpassas till utkanten av den, till förmån för, det säger sig självt, andra geostrategiska enheter: Atlanten till att börja med, Indiska oceanen och framför allt Stilla havet, på vars stränder vi endast blir alltmer av bifigurer.
Här finns en räddningspunkt, utöver den voluntarism som förutsätter - det säger jag ärligt - att vi betraktar Atlantsolidariteten eller förbindelserna med den asiatiska kontinenten som sekundär, för att koncentrera oss på privilegierade relationer - jag säger "privilegierade " i den exakta betydelsen av denna term - med den arabiska världen.
Det skulle exempelvis innebära att acceptera länder som Marocko, Tunisien eller Algeriet som fullvärdiga medlemsstater i unionen.
Utan denna voluntarism har vi inte en chans att kontrollera balansen, eller snarare den ökande obalansen i världen, ingen kan kontrollera ekonomiska flöden - jag tänker särskilt på råvaror, men också på jordbruksproduktion - ingen kontrollerar demografiska flöden, vars balans kullkastas i full fart och på vår bekostnad, det vet alla, men ingen kontrollerar heller det kulturella flödet, för vi har sannolikt inga bättre allierade än våra arabiska och afrikanska partner för att motstå det man slarvigt kallar internationaliseringen, och som till mycket stor del förefaller mig vara en amerikanisering av världen.
Våra nationer kommer under nästa sekel att vara stormakter, beroende på om de tagit itu med Medelhavspartnerskapets prövning.
Det är onödigt att säga att vi är pessimistiska i det hänseendet.
Till att börja med för att denna grundläggande dimension hankar sig fram i håglöshet och talens anpassade vaga förhoppningar, vilket den bleka - mycket bleka - Barcelonaprocessen vittnar om, ett miserabelt alibi för vår inneboende likgiltighet.
Pessimism också för att vår Atlantpartner, Amerikas förenta stater, fullständigt förstått att det inte finns något bättre sätt att lägga Europa under sig än att kapa de givande förbindelser Europa kan ha med sina grannländer kring Medelhavet och därför bemödar sig att på båda sidor om Medelhavet bygga upp en dunkel men effektiv mur.
Händelser som Gulfkriget, utfrysningen av Libyen, och till och med av Syrien, som Washington så skickligt tvingat oss till, är bara några av de senaste illustrationerna.
Pessimism slutligen för att Europa är alltför delat på denna punkt. Alltför många stater, särskilt staterna i norra Europa, föredrar Atlantförbindelsen framför förbindelsen Europa-Arabländerna och Europa-Afrika, vilket det successiva övergivandet av den s.k.
Lomépolitiken och blodbristen i Medelhavspolitiken vittnar om.
Kort sagt, i denna fråga liksom andra återstår bara nationerna, med Frankrike i främsta ledet, som förblir den största makten kring Medelhavet för att genom sin arabpolitik och sin politik för de fransktalande försöka anta denna enorma utmaning.
Frankrike kommer kanske att göra det ensamt, men det blir till förmån för hela Europa.
Herr talman! Principiellt är det positivt att Medelhavsområdet återigen i större utsträckning betraktas som Europeiska unionens partner.
Att man tar med Libyen betraktar jag som avgörande.
Just här finns det, efter att embargot har upphört, mycket att ta igen när det gäller kommunikationen.
För en månad sedan besökte jag landet och kunde där konstatera en mycket öppen stämning och ett intresse för Europa, särskilt bland unga människor.
I samtal med rektorn vid universitetet och med studenter klagades det över att det fleråriga embargot har efterlämnat en sorts vanmaktstrauma och en distans till de nordliga länderna.
Jag tror att vi nu alla uppmanas att satsa allt på att bevisa för människorna i alla Medelhavsländer att vi betraktar dem som fullvärdiga och jämställda partner, och erbjuda dem stöd, både för att tillsammans med dem bygga upp förtroendet och för att lösa deras sociala och ekonomiska problem.
Det kommer säkert att bli till nytta för båda sidor.
Herr talman! Jag tycker att den här debatten kommer lägligt i slutet av den femårsperiod som Meda hade planerats för, men jag tror också att vi kommer att ha tid att diskutera den nya förordning som nu är föremål för debatt här i parlamentet.
Jag vill påpeka att jag hur som helst delar kommissionens oro och ser positivt på förslaget om ett förenklat förfarande.
Jag hoppas att man vinner parlamentets stöd i den frågan.
Jag vill på de få sekunder jag har till mitt förfogande kort nämna två aspekter som jag anser att vi snarast måste ta oss an beträffande Meda-programmen.
Först och främst det decentraliserade samarbetet och åtgärderna, till följd av Barcelonaprocessen, mellan de mest aktiva arbetsmarknadsparterna i Medelhavsländerna utanför unionen och Europeiska unionen, projekt som förutom sitt reella värde bidrar till tillväxten i dessa samhällssektorer i länderna i fråga.
Jag betraktar det som nödvändigt, med tanke på att vi vill ha ett område med frihandel och framgång, att vi även beslutsamt verkar för en demokratisering av området söder om Medelhavet, att vi stöder de män och kvinnor som försöker verka i den frågan.
Vi bör sätta stopp för det dåliga rykte som unionen har i dessa länder och vi bör än en gång se till att de förväntningar och ambitioner som finns där backas upp av unionen.
Jag anser för övrigt att kommissionen har de mänskliga resurser och det material som krävs för att göra det.
En annan sak som oroar mig är immigrationens upptagande i förordningen.
Det som oroar mig är hur man tar sig an frågan i Medelhavsområdet.
Vi bör inte bara upprätta avtal som gäller klausulerna om återvändande, inte bara avsätta resurser till gränskontroller utan även, med hjälp av fantasi och nya förslag om medbestämmande för dessa länder, se till att emigrationsfrågan legaliseras, så att människor inte känner att gränserna är stängda för dem utan att de kan röra sig fritt inom detta frihandelsområde .
Herr talman, herr kommissionär, herr rådsordförande! I dag är det lämpligt att ta upp en rad frågor med anknytning till Medelhavet, eftersom flera händelser av kulturellt, socialt, religiöst och politiskt slag äger rum som inte kan gå spårlöst förbi oss som från en europeisk utkikspost önskar det bästa för de länder som ligger vid Medelhavet och som dessutom under historiens lopp har haft gemensamma upplevelser med vissa europeiska folk.
Denna debatt är också lämplig med tanke på att parlamentets delegation för förbindelserna med Maghreb-länderna förra veckan besökte Marocko och Tunisien och då hade ett fullspäckat program.
Faktum är att den nuvarande situationen skiljer sig från den för några år sedan, och därför kan man skönja vissa förbättringar på konkreta områden som de mänskliga rättigheterna och - precis som på det ekonomiska området - trots vissa störningsmoment.
Man kan rent allmänt urskilja en gemensam önskan att ansluta sig till de grannar i norr som bildar Europeiska unionen, eftersom de betraktar oss som en räddningsplanka när det gäller att lösa de problem de tampas med i sin vardag.
Därför bör vi alla, de olika europeiska institutionerna, parlamentet, kommissionen och rådet, göra en insats för att folken söder om Medelhavet skall kunna förbättra sin tillvaro.
För att klara det måste vi föra en beslutsam och modig politik som gör det möjligt att på ett framgångsrikt sätt anta de utmaningar i Medelhavsområdet som har uppstått i denna så globaliserade värld.
Medelhavet och dess folk behöver oss.
Vi får inte överge dem.
Herr talman! Det grundläggande ekonomiska instrumentet för att genomföra vår Medelhavspolitik, som är ett resultat av Barcelonaprocessen, är utan tvekan Meda-programmet för vilket jag är föredragande om verksamheten och vars förordning vi håller på att ändra med vår kollega Valdivielso de Cué.
Jag vill fästa kollegernas uppmärksamhet på de betänkanden som diskuteras i utskottet och som kommer att överlämnas till kammaren i juni.
Jag skulle vilja betona två viktiga punkter här: för det första: Meda är ett bra program, ett ungt program som hittills lidit av bristande funktion i genomförandet.
Av ett totalanslag i storleksordningen 3 500 miljoner euro för de senaste fyra åren har mindre än 30 procent i dag betalats ut: försenad betalning, kommentarer från revisionsrätten om handläggningen av ärenden, alltför långa tidsfrister.
Vi måste alltså ändra förordningen, utöka kommissionens personal.
Vi måste lämna förslag till parlamentet i denna riktning för en bättre handläggning av ärendena.
Vidare är hela 90 procent av anslagen reserverade för bilateralt samarbete men bara 10 procent för regionalt samarbete, något som intresserar oss mycket.
Vi måste alltså öka detta, göra det decentraliserade samarbetet mer dynamiskt och utnyttja det civila samhällets deltagande.
För det andra är programmets ekonomiska aspekt inte inställd på frihandel.
Vi har också definitionen med ett gemensamt område för fred och stabilitet och strävan efter att folken skall närma sig varandra genom ett socialt och kulturellt partnerskap.
Det syftar slutligen till att även tredje land skall respektera de mänskliga rättigheterna och i det sammanhanget har situationen i många länder inte förbättrats.
Vi ber därför rådet och kommissionen att publicera en årsrapport, eller en rapport vartannat år, om de mänskliga rättigheterna i de länder som deltar i Barcelonaprocessen, vilken skulle kunna fungera som grund för att inrätta ett samarbete mellan Europeiska unionen och tredje land.
Tunisien, som Cohn-Bendit talade om nyss, erhöll ensamt nära 10 procent av Medas anslag och så gott som allt har betalats ut.
Vi måste ta hänsyn till detta just för att det skall vara Europeiska unionen som bestämmer inriktningen för projekten och de inte bara beslutas...
(Talmannen avbröt talaren.)
Herr talman! Jag vill säga att detta är en viktig debatt, men jag känner mig både trött och förvirrad, i synnerhet efter de svar vi fått från rådsordföranden, som naturligtvis har goda avsikter.
Och jag tror att man kan göra vissa konstateranden utifrån den oro som finns på alla håll.
Kortfattat kan jag säga att Europeiska unionens Medelhavspolitik saknar strategi, den saknar tidsplan och målformulering, till skillnad från t.ex. Europeiska unionens Östeuropapolitik.
Det finns ingen som kan sammanfatta ministerns svar på fem rader. Det är omöjligt, eftersom han svarade på alla frågor utom själva nyckelfrågorna.
För det andra saknas det enligt min mening djärvhet.
Europeiska unionen har helt gått in för det fria handelsutbytet, trots att vi ser negativa ekonomiska och sociala konsekvenser i dessa områden med fritt handelsutbyte, trots att unionen skulle kunna vidta omedelbara, konkreta och effektiva åtgärder t.ex. i frågor som rör skuldsättning eller överförande av teknik, där man kan notera tveksamhet och ineffektivitet.
Den tredje punkten är att Europeiska unionen enligt min mening inte för någon självständig politik.
Det kan vi se både i Mellersta Östern i förhållande till USA och mera allmänt.
Herr talman, herr kommissionär, kära kolleger! Europeiska unionens strävan efter en ambitiös Medelhavspolitik är inte ny, åtminstone inte när det gäller tal och avsiktsförklaringar, och vår debatt i kväll bekräftar detta.
Från Lissabon 1992 till Cannes 1995, och framför allt i Barcelona samma år, har man hela tiden krävt att ett starkt Europa-Medelhavspartnerskap skall inrättas.
Det är därför med tillfredsställelse som Europeiska unionen och tolv Medelhavsländer 1995 antog den berömda Barcelonaförklaringen.
Ambitionerna med denna förklaring i termer av ekonomi och finans, politik och säkerhet, sociala, kulturella och mänskliga frågor var mycket stora.
Men andra har redan före mig sagt att besvikelsen hos våra partner sedan dess är ännu större: mycket få associeringsavtal och ännu är inga avtal egentligen genomförda, stora europeiska anslag har planerats men mycket färre har tagits i anspråk och ännu färre betalats ut, det säger alla våra partner om och om igen.
Huller om buller kritiserar de alla de tekniska svårigheterna, de politiska svårigheterna, låga direkta investeringar och alltför höga skulder hos våra partner.
Resultatet av allt detta är fruktansvärt: besvikna partner, otillräcklig ekonomisk utveckling, okontrollerad invandring till Europa, ökad integrism överallt.
Det är därför nödvändigt, och alla har också sagt det här i kväll, att ge ny fart åt Barcelonaprocessen, förenkla den administrativt, acceptera att öppna våra marknader ytterligare, minska skulderna, och allt i utbyte mot nödvändiga ansträngningar från våra partner när det gäller mänskliga rättigheter, i en global Medelhavsvision som bör garantera balans och säkerhet mellan alla områden i Medelhavsområdet.
Vi har för övrigt inget annat initiativ och jag tackar i kväll rådets ordförande för all viktig och relevant information vi fått.
Det är anledningen till att jag som socialist stödjer det viktigaste i förslagen i vår gemensamma resolution.
Herrar talmän, herr kommissionär! Jag skulle i samband med denna debatt vilja betona betydelsen och effekten av påvens besök på den heliga marken.
Oavsett vår tro, vår religiösa övertygelse, måste man konstatera att Johannes Paulus II:s budskap avsevärt bidrar till framstegen för freden i området.
Påven beträdde mark som är fylld av fallgropar, i en situation där varje ord, varje gest, bedöms utifrån dess symboliska betydelse, men lyckades både i Jordanien och Israel och på palestinskt territorium att ta upp problem som fortfarande finns mellan gemenskaperna i rätt ton.
Den helige fadern visar oss att den religiösa dimensionen av konflikterna inte kan ignoreras och att dialogen mellan religioner precis som den politiska dialogen är en stabilitetsfaktor.
Resan var ett utmärkt exempel på att förståelse är möjlig mellan alla parter.
Jag ansåg i den här debatten att denne store fredsman, en oförtröttlig pilgrim, förtjänade att få sin gärning hyllad.
Jag skulle också vilja ställa två frågor till rådet och kommissionen. Den första gäller regionalt samarbete mellan länderna söder om Medelhavet, den andra gäller Europaparlamentets roll i Barcelonaprocessen.
När det till att börja med gäller regionalt samarbete - och ordförandeskapet besvarade det delvis nyss - bygger unionen sin Medelhavspolitik på Barcelonaprocessen.
Detta synsätt är såväl globalt som regionalt och betraktar Medelhavsområdet som en regional enhet.
Det är rimligt att tänka sig att ett samarbete mellan staterna i detta område borde vara mycket starkare.
Den andra frågan gäller Europaparlamentets roll, och man måste konstatera att den i dag är begränsad.
Men som jag betonade strävar man i unionens Medelhavspolitik efter att vara global.
Europaparlamentet tillfrågas i verkligheten enbart i samband med bilaterala avtal.
Vi måste därför antingen närma Europaparlamentet till detta forum, enligt modellen för Gemensamma församlingen EU-AVS, eller se till att Europaparlamentet deltar mer aktivt och regelbundet i ministermötena.
Herr talman! Unionens Medelhavspolitik måste inte bara anta sina former utan även förses med en botten; den måste fyllas med innehåll och inte tömmas på sådant.
Därför är det nödvändigt, mina damer och herrar, att upprätta politiska, ekonomiska och sociala förbindelser och fortsätta vägen fram.
Vi har ett associeringsavtal med Marocko som trädde i kraft den 2 mars, och som förvandlade detta land till vår privilegierade partner.
Men det finns inte utrymme för ett långtgående samarbete med Marocko utan att hänsyn tas till en verksamhet - fisket - som är avgörande för ekonomin i många europeiska regioner.
Jag vill tala om fiskeavtalet mellan Europeiska gemenskapen och Marocko som upphörde den 30 november i fjol.
Såhär fyra månader senare befinner vi oss i ett vakuum.
Vi har fortfarande inget datum för inledandet av förhandlingarna.
Att inte förnya detta avtal skulle innebära ett steg bakåt i vår Medelhavspolitik, och för att den inte skall begränsas till en simpel retorik är det nödvändigt att vi gör framsteg i de konkreta fallen.
Medelhavspolitiken har fått sitt namn från det hav där europeiska fiskare och fiskare från Nordafrika har fiskat tillsammans i hundratals år.
Kommissionen bör uppfylla sina åtaganden och inleda förhandlingarna en gång för alla.
Om vi med denna debatt lyckas harmonisera rådets och kommissionens beaktande av Medelhavets södra havsstrands betydelse för den europeiska politiken har vi till viss del uppnått vårt mål.
Så som påpekades här har en delegation från parlamentet nyligen besökt Marocko och Tunisien.
Mänskliga rättigheter, Västsahara, fiske, jordbruk, investeringar, Meda och emigration var frågor som blev föremål för uppmärksamhet från ledamöterna, myndigheterna och företrädare för det civila samhället.
Resultatet blev att man begärde en större politisk inblandning från unionens sida i Medelhavsområdet.
Det finns en rädsla inför utvidgningen och en känsla av att vågen lutar mer åt norr och öster än mot söder.
Det skulle vara bra om de som företräder kommissionen och rådet här i dag ville kommentera detta.
Å andra sidan bör investeringarna i området främjas och, med respekt för deras särdrag, bör man samarbeta med dessa länder så att deras egna demokratiska processer framskrider liksom respekten för de mänskliga rättigheterna, samtidigt som vi accepterar den rytm som de bestämmer sig för och låter dem förstå att Europeiska unionen inte bara vill investera i den ekonomiska utvecklingen utan även investera i fred och stabilitet utifrån respekten för människors grundläggande rättigheter och det demokratiska utövandet av deras friheter.
Det är ingen enkel uppgift, och det är endast möjligt med hjälp av en dialog och inte genom konfrontation.
Europeiska unionens åtgärder är fortfarande högst diffusa och komplicerade på detta område.
Barcelonakonferensen visade snarare på en politisk vilja än på en verklig strategi i syfte att skapa ett verkligt Medelhavsområde, där det ekonomiska utgör en viktig del, men endast en del av en ständig dialog och ett politiskt samarbete på det sociala och kulturella området och även i försvaret av de ömsesidiga intressena för att garantera den fred och stabilitet som vi alla eftersträvar i detta område.
Herr talman! Jag har väntat med att begära ordet för att inte störa debatten.
Det enda jag vill säga är att jag protesterar mot den tidigare talmannens sätt att fördela talartiden, för han respekterade inte den tid som avsatts för respektive grupp och hur den skulle fördelas mellan de olika ledamöterna.
Den tidigare talmannen bedrev en uppenbar diskriminering till förmån för vissa ledamöter som fick längre talartid än de hade rätt till.
När vi väl har satt oss här, är alla ledamöter lika och vi måste alla respektera de normer som gäller.
Och därför ber denna enkla ledamot, som inte företräder ett röstantal av multinationella mått, ändå att den tid som gruppen tilldelat honom respekteras.
Herr Bautista Ojeda, ert påpekande förs in i protokollet och kommer att vidarebefordras till presidiet.
Herr talman! Jag kommer osökt att tänka på den debatt vi förde här för ungefär fem år sedan, när Europeiska unionens nya Medelhavspolitik högtidligt tillkännagavs av den dåvarande kommissionen.
I dag är vi alla överens om att det som då tillkännagavs inte har förverkligats, åtminstone inte till större del.
Och jag tror att förklaringen till dessa magra resultat är en kombination av dels bristande politisk vilja, dels bristfälliga ekonomiska resurser.
Jag anser att vi bör lägga större vikt vid Medelhavspolitiken och därvid satsa på både demokrati och utveckling.
Demokrati i länderna i södra och östra Medelhavsområdet, därför att det kommer att öka förståelsen mellan oss, och utveckling, därför att utvecklingen, bland mycket annat, kommer att leda till en minskning av den omfattande migrationsströmmen både nu och under kommande år.
Rådet och kommissionen bör alltså på alla tänkbara sätt arbeta på att på nytt främja det Europa-Medelhavs- partnerskapsförhållandet som man kom överens om under Barcelonakonferensen.
Det är likaledes viktigt att på nytt satsa på Meda-programmen, men samtidigt bör man också förstärka sådana program som Meda-Demokrati och Meda-Audiovisuell men också regionala program för utbildning av journalister.
Parlamentet har sedan länge föreslagit att man skall tillämpa ett program för interregionalt och mellanstatligt samarbete, som genom effektiv ekonomisk och organisatorisk samordning skall syfta till en effektiv ekonomisk och social integration av de berörda staterna på båda sidor av Medelhavet.
Jag skulle också vilja beröra en annan fråga, som ni kanske inte tycker är så viktig men som är viktig för mig personligen.
Jag anser att öarna i Medelhavet, t.ex. Malta, Cypern och Kreta, måste spela en viktig och avgörande roll, för att Europa-Medelhavssamarbetet skall bli framgångsrikt, eftersom de utgör förbindelselänkar mellan de båda sidorna av Medelhavet.
Eftersom dessa öar sedan gammalt har kontakter med båda sidor av Medelhavet, kan de bli centra för detta samarbete, och jag tror att vi bör ge många program inom Meda denna inriktning.
Jag har erhållit 6 förslag till resolution i enlighet med artikel 42.5 i arbetsordningen.
Jag förklarar härmed debatten avslutad.
Omröstningen kommer att äga rum i morgon klockan 11.00.
Jag vill passa på att säga att ministern formellt beklagar att han inte kan stanna kvar under den fortsatta debatten.
Högnivågruppen "Asyl och migration
Nästa punkt enligt föredragningslistan är debatten om betänkande (A5-0057/2000) av Hernández Mollar, för utskottet för medborgerliga fri- och rättigheter samt rättsliga och inrikes frågor om handlingsplaner för ursprungs- och transitländer för asylsökande och migranter - högnivågruppen (C5-0159/1999 - C5-0160/1999 - C5-0161/1999 - C5-0162/1999 - C5-0163/1999 - C5-0164/1999 - C5-0165/1999 - C4-0133/1999 - 1999/2096(COS))
Herr talman! Jag vill börja med att uttala min tacksamhet till de politiska grupperna i parlamentet som har gett sitt stöd till betänkandet i utskottet för medborgerliga fri- och rättigheter samt rättsliga och inrikes frågor, och berikat detta genom deltagandet i de intensiva debatter som vi har fört.
Dessutom vill jag framhäva den positiva och samarbetsvilliga attityd som jag har mött i kommissionen som jag därför, herr kommissionär, vill tacka för personligen.
Handlingsplanerna för de sex länder som valts ut av högnivågruppen för asyl- och migrationsfrågor är, och det är viktigt anser jag, Europeiska unionens första externa åtgärd i asyl- och migrationsfrågor, och som kommissionär Vitorino så riktigt påpekade i Strasbourg, är dessa prioriterade målsättningar i medlemsstaterna och jag hoppas att de fortsätter att vara det.
Mitt betänkande, herr talman, innehåller å ena sidan de politiska gruppernas kritiska attityd till de formella aspekterna i framställningen och utarbetandet av planerna.
Vi har inte kunnat göra en individuell granskning av varje enskilt fall utan har varit tvungna att begränsa oss till synpunkter av allmän karaktär och utifrån det lägga fram förslag som jag hoppas att kommissionen och rådet kommer att ta stor hänsyn till för dessa och framtida handlingsplaner.
Herr tjänstgörande rådsordförande, herr kommissionär! Verkställandet av dessa handlingsplaner är positivt redan i sig.
Positivt är även kombinationen av handlingar på områden som utrikespolitik, samarbete och utveckling och antagandet av åtgärder för att reglera migrationsströmmarna.
Men jag finner inget positivt i det sätt på vilket rådet inför parlamentet har lagt fram dessa planer, där man tigit som muren om urvalet och utarbetandet av dessa.
Vår oro gäller i första hand de effekter som handlingsplanerna kan få i länder som Afghanistan, Somalia och Irak, där förutom den politiska instabilitet som råder ständiga kränkningar sker av de mest grundläggande mänskliga rättigheterna.
I Marocko, Albanien och Sri Lanka är det annorlunda, för där finns det bättre möjligheter till samarbete på flera olika områden, och det förekommer dessutom privilegierade situationer som i Marocko till exempel, där ett associeringsavtal nyss har trätt i kraft.
Förutom det omöjliga i att uppfylla de fastställda måldatumen för de flesta av handlingsplanerna saknas även budgetanslag för vissa av de planerade åtgärderna, och finansiella resurser saknas i över 50 procent av fallen.
Därför innebär ett av våra förslag att man till år 2001 skapar en budgetpost som täcker de behoven.
Jag vill även rikta er uppmärksamhet mot den obalans som råder mellan åtgärderna för att kontrollera migrationsströmmarna och de åtgärder som gäller ett reellt utvecklingssamarbete i de utvalda länderna, däribland integreringsåtgärderna.
Vi kan inte kriminalisera immigrationen, oavsett om den är av politiska eller ekonomiska skäl.
Därför är det bråttom med att förverkliga det som fastställdes i Amsterdamfördraget och på toppmötet i Tammerfors, nämligen asylpolitiken som en gemenskapsfråga, liksom en rättvis och humanitär behandling av flyktingar och invandrare.
De humanitära aspekterna av flyktingförläggningarna bör prioriteras och man bör dra nytta av vissa länders erfarenheter, med tanke på den regionala aspekten.
Till den ekonomiska immigrationen och samarbetet med ursprungsländerna bör läggas regleringen av arbetsmarknaden i medlemsstaterna, invandrarnas integrering i samhället och kampen mot maffior som bedriver människohandel.
Det räcker inte med återvändaravtal och gränskontroller, även om sådana behövs, för att lösa problemet; åtgärder som tycks prioriteras framför de övriga i handlingsplanerna.
Jag anser dessutom att inrättandet av ett övervakningscentrum för invandring är nödvändigt, för därigenom kunde man förutom att sammanställa statistiska uppgifter, bedriva sociologiska studier av immigrationsfenomenet som kan utgöra underlag för beslutsfattandet.
Vad de mänskliga rättigheterna beträffar är det viktigt med ett utökat samarbete för att modernisera de administrativa strukturerna i vissa av de utvalda länderna, bidra till inrättandet av polisstyrkor och i synnerhet, verka för att länderna samarbetar med de icke-statliga organisationer som har en viktig funktion i samhället på det här området.
Slutligen, herr talman, hoppas jag att man i dessa och de kommande handlingsplanerna rättar till de brister som påtalas i denna resolution, att man samarbetar i större utsträckning, i synnerhet då högnivågruppen och rådet med parlamentet, och givetvis att kommissionen förses med de resurser som krävs för att verkställa planerna.
Framgången med dessa planer är avgörande för Europeiska unionens framgång eller misslyckande i unionens första externa åtgärd på immigrations- och asylområdet som i dag är en så känslig fråga i det europeiska samhället.
- (PT) Herr talman, herr kommissionär, ärade kollegor! Först och främst vill jag tacka Hernández Mollar för det fantastiska arbete han lagt ned för att ta fram detta utmärkta betänkande.
Här påpekas mycket riktigt att migration och asyl, trots att de är intimt förknippade med varandra, till naturen är två skilda ting. Andra krav ställs därmed på Europeiska unionen, låt vara att man kommer ihåg och erkänner att det i båda fallen är fördelaktigt om man angriper problemet globalt och via interpelare.
Vi vet att allt fler människor försöker förbättra sina villkor eller sin säkerhet genom att migrera och fly från krig, förföljelser, fattigdom, arbetslöshet eller kränkningar av mänskliga rättigheter.
Vi vet att den illegala migrationen ökar, en migration som i de flesta fall styrs av kriminella nätverk där slående kränkningar av de mänskliga rättigheterna och ett hänsynslöst utnyttjande ofta finns med i bilden.
Vi är klart för en global hantering av problemet där man måste stödja såväl demokratiseringen och rättsstatens främjande som konfliktförebyggande- och försoningsbefrämjande åtgärder, men man måste också stödja respekten för de mänskliga rättigheterna och utvecklingen av ursprungsländer, ursprungsregioner och transitländer för att bekämpa fattigdomen, förbättra livsvillkoren och öka sysselsättningsnivån.
Bortsett från Hernández Mollars kritik av kammaren, i synnerhet av parlamentets agerande och effektiviteten av detta agerande i några länder, så måste parlamentets engagemang vara seriöst och konsekvent.
Vi kan inte basunera ut våra goda avsikter och inte kunna genomföra dem på grund av bristande medel.
Informationskampanjer i nära samarbete med ursprungs- och transitländerna måste föras om vilka legala möjligheter att emigrera som egentligen finns. Genom att ta itu med problemet där det uppstår kan konsekvenserna minskas.
Vi måste stärka kampen mot den illegala immigrationen, vi måste garantera rättigheterna för dem som fallit offer för kriminella band, vi måste intensifiera vår kamp mot all människohandel, vi måste särskilt garantera kvinnors och barns rättigheter, och vi måste upptäcka och avslöja de kriminella grupper som sysslar med detta.
Inom unionen måste vi grundligt utvärdera situationen i de olika medlemsländerna, samtidigt måste de nationella lagstiftningarna närmas varandra beträffande tillstånd att komma in i landet och uppehållstillstånd.
Den ekonomiska och demografiska utvecklingen i unionen skall därmed beaktas, liksom varje medlemslands kapacitet att ta emot invandrare samt de kulturella och historiska band som varje medlemsland har med ursprungslandet.
Sammanfattningsvis samtycker vi till en gemensam europeisk asyl- och immigrationspolitik baserad på fyra pelare: ett partnerskap med ursprungsländerna, ett gemensamt europeiskt asylsystem, en rättvis behandling av dem som kommer från tredje land samt en effektivare hantering av migrationsflödet.
Herr talman! Jag vill som företrädare för min grupp börja med att tala om hur förvånade vi är över rådets förslag just när vi på unionsnivå håller på att - och det visar de initiativ som kommissionen har tagit och fortsätter att ta - förvandla det vi kallar tredje pelaren till gemenskapsfrågor och utveckla en politik för immigration och beskydd av medborgare från tredje land.
Vår förvåning beror på att vi inte kan begripa varifrån högnivågruppen kommer och varför den består, varför rådet på detta vis lägger fram ett förslag som behandlades i Tammerfors, vilken roll kommissionen har för handlingsplanerna och vilket sambandet är mellan detta förslag och det arbete som utförts av rådets högnivågrupp och kommissionens övriga förslag om politikområden som bör utvecklas inom unionen.
Jag anser att detta är viktigt och förväntar mig ett svar från rådet.
För det andra vill jag ge uttryck för en kluvenhet inför dessa handlingsplaner.
Å ena sidan är det som sägs förnuftigt; det verkar förnuftigt att upprätta bilaterala förbindelser mellan Europeiska unionen och vissa av de länder där problemen med emigration är som störst; det verkar vettigt.
Det gäller till exempel Marocko som jag anser att vi bör upprätta seriösa och viktiga bilaterala förbindelser med för att inom lagliga ramar behålla den immigration som sker från landet i fråga.
Samma sak kan gälla Balkanländerna, där det finns självklara samtalspartner.
Å andra sidan finns det länder på listan som har regeringar som inte förtjänar att kallas så, och länder som jag inte ens tror att vi kan tala med, som Afghanistan till exempel.
Jag undrar om rådet har tänkt åka till Afghanistan och säga: "God dag.
Vi kommer för att tala om för er att ni måste respektera de mänskliga rättigheterna, för ni skickar alldeles för många flyktingar till oss."
Det tycks naivt eller osannolikt.
Dessutom verkar det svårt och riskfyllt att ta upp den frågan med dessa länder.
Jag tror att det i princip finns människor som vi inte ens bör tala med.
Av den anledningen, och för att ett pelaröverskridande - det vill säga mellan den tredje och den första pelaren - inte kan ske den enkla vägen, anser jag att rådet bör rådfråga parlamentet igen om varje enskild handlingsplan som skall upprättas, i enlighet med det som fastställs i första pelaren.
Jag har tagit upp två problem: vem skall ta ansvar för handlingsplanerna? Och tillsammans med vem?
Det finns ett tredje problem: hur skall vi finansiera dessa?
Inga budgetmedel är avsatta och för de åtgärder som förutsätter någon form av finansiering talar man om att ta pengar från exempelvis samarbetsprogram som Meda.
Jag anser att tanken på en samutveckling och på att arbeta med dessa länder för att ta itu med emigrationen från botten är svårförenligt med tanken att försnilla medel för utvecklingssamarbetet i syfte att kontrollera de yttre gränserna.
Slutligen står verkställandet av handlingsplanerna på scoreboard.
Det är bra, men jag vill påminna om att det finns en handlingsplan som har satts i verket, den för Irak, som ingen någonsin har informerat oss om.
Herr talman! Jag vill börja med att gratulera Hernandez Mollar till det utmärkta jobb han gjort i samband med detta betänkande och för samarbetsandan med vilken han försökt uppnå ett samförstånd för sina rekommendationer som alla grupper står bakom.
Jag vill också gratulera kommissionen till det arbete man utfört inom detta område.
Vi står inför en rad utmaningar i en värld där krafterna bakom utvandringen och invandringen i Europa fortfarande är avsevärda.
Vi står helt klart inför en situation där det råder tendenser till utflyttning från ursprungsländerna till länderna inom Europeiska unionen.
Det är viktigt att vi för denna debatt med en mycket tydlig distinktion mellan asyl och illegal invandring.
Det är viktigt att vi står fast vid de åtaganden som fastställts i Genèvekonventionen och ett mänskligt förhållningssätt.
Om jag får framföra ett budskap till medlemsstaterna, vill jag säga att de alltför ofta frestas att leta efter lätta vägar genom att anta ett populistiskt förhållningssätt till de s.k. problemen med asylsökande och illegal invandring.
Alltför sällan tar de hänsyn till de principer de har undertecknat och försöker att ta itu med detta problem på ett seriöst sätt.
I detta betänkande anges en rad förslag till åtgärder som jag anser skall välkomnas.
Man tittar i synnerhet på invandringen och de otillräckliga uppgifter som finns för närvarande.
Man tittar på problemet med de handlingsplaner som utarbetats och som misslyckas med att hitta den rätta balansen mellan säkerhet och invandring.
Man tittar på hur den illegala invandringen hanteras politiskt och uppmanar till koncentration på bekämpande av människosmuggling och den illegala arbetsmarknaden.
Detta bör våra medlemsstater syssla med.
Föredraganden - vilket är viktigast av allt - tittar naturligtvis också på budgetar och det faktum att under hälften av de föreslagna åtgärderna har tilldelats budgetmedel, så att om vi skall ta detta på allvar måste rådet visa en vilja att tilldela en rättslig grund till de föreslagna budgetarna.
Till sist, herr talman, och på den liberala gruppens vägnar, välkomnar jag detta betänkande som vi skall rösta om i morgon.
Herr talman! Handlingsplanerna från högnivågruppen "Asyl och migration" gör tyvärr knappast rättvisa åt det uppdrag man fått.
Efter att noga ha läst handlingsplanerna finner man att åtgärderna för att bekämpa den illegala invandringen intar den största platsen.
Men det får ju inte bara vara det som det gäller.
Varken utvecklingspolitiska eller utrikespolitiska åtgärder behandlas, som borde ta upp orsakerna till flykten och utvandringen från dessa områden.
Även om arbetsgruppen själv har konstaterat att kränkningar av de mänskliga rättigheterna utgör en viktig orsak till flykten, tas det inte tillräcklig hänsyn till detta i handlingsplanerna.
Låt oss se på situationen i Irak.
Där är det för närvarande säkert inte så enkelt att lägga fram lämpliga förslag, som i den nuvarande politiska situationen vore möjliga att genomföra.
På liknande sätt ser det ut i Afghanistan. Där är det ju tveksamt vem man överhuvud taget skall samtala med.
Hos vem skall man insistera på att de mänskliga rättigheterna skall iakttas?
Man kan också kritisera sättet på vilket högnivågruppen bildades och dess arbetssätt.
Europaparlamentet rådfrågades varken när gruppen bildades eller när krisregionerna valdes ut.
Detta sätt att agera är inte godtagbart.
Föreliggande betänkande från kollegan Hernández Mollar är mycket kritiskt till högnivågruppens arbete.
Med betänkandet är det nu möjligt att utveckla ett nytt tillvägagångssätt för att bedöma högnivågruppens arbete. Av den anledningen stöder min grupp föredraganden.
Herr talman! Jag hoppas att ledamöterna förlåter mig om jag intar en avvaktande attityd och ställer en grundläggande fråga.
Varför behöver Europeiska unionen en gemensam asylpolitik?
Ingen kan förneka att detta är ett område inom vilket länderna kan vinna på ett samarbete, men samarbete inom asylområdet är naturligtvis inget nytt för våra hemländer.
Sedan långt före undertecknandet av Romfördraget har unionens medlemsstater flätats ihop av ett komplicerat avtalsnät som omfattar asylrätt, behandling av flyktingar, principen om non-refoulement och mycket annat.
Vi får inte göra misstaget, som vi så ofta verkar göra i denna kammare, att tro att det enda alternativet till EU-åtgärder är någon form av anarki, där inga stater har samråd med andra.
Alternativet till åtgärder på EU-nivå är tvärtom bilaterala och multilaterala förhandlingar mellan oberoende stater som leder fram till överenskommelser.
Jag anser att sådana förhandlingar har två potentiella fördelar i jämförelse med gemenskapsåtgärder.
För det första är de ofta väl beprövade och betraktas som mycket pålitliga och etablerade, för det andra kan de naturligtvis tillämpas på stater utanför Europeiska unionen.
I min egen valkrets i sydöstra England har sedan länge den lokala polisen och immigrationsmyndigheterna haft utmärkta förbindelser med sina franska och belgiska motparter.
Det går i alla händelser att hävda att vi hade ett närmare samarbete med övriga medlemsstater för tio år sedan än vi har i dag, som en följd av ikraftträdandet av Dublinkonventionen och dess sidoavtal.
Hur är nu detta möjligt?
Aristoteles var den som först förebådade principen om att det som ingen äger, det bryr sig ingen om.
Denna regel är sannerligen lika tillämpbar när det gäller stater som när det gäller individer.
För att uttrycka sig kort och koncist: En gränsvakt som ser en person som är på väg till en plats utanför hans egen gräns kan känna liten lockelse att gripa denne, och på så sätt framkalla ett asylärende inom sin egen jurisdiktion.
Enligt Förenta nationernas flyktingkommissarie, ansökte 93 000 personer om en fristad i Förenade kungariket förra året.
Detta gör Förenade kungariket till den vanligaste destinationen för asylsökande i Europa; en ställning som vi delar med Tyskland.
Men vad som är mest häpnadsväckande är att denna siffra har stigit i Förenade kungariket med ungefär 40 procent sedan mitten på 1990-talet, samtidigt som den i Europeiska unionen som helhet förblivit ganska stabil.
Jag säger "häpnadsväckande", eftersom den stora majoriteten av sökande i min valkrets har passerat genom åtskilliga säkra länder före sin ankomst dit.
Nu är det säkert så att en verklig flyktings första prioritering är att ta sig ut ur ett specifikt land, inte att ta sig in i ett.
Med uteslutande av exceptionella omständigheter, är det inte orimligt att förvänta sig att någon som flyr från förtryck skulle ansöka om asyl så snart denne anlände till ett säkert land.
Jag är stolt över Förenade kungarikets roll under årtiondenas lopp som en säker fristad för dem som flyr från orättfärdigheter och övergrepp, och jag är säker på att ledamöterna i denna kammare känner en likadan stolthet när de tänker på sina länders hedrande historia i detta sammanhang.
Denna historia handlar om vår förmåga att göra skillnad mellan personer som flyttar av ekonomiska skäl och verkliga flyktingar, och när det kommer till kritan beror detta på vår beslutsamhet att säkra våra gränser mot falska asylsökande.
Som samarbetande länder kan vi göra detta; som ett enskilt territorium tyder det på att vi inte kan det.
Herr talman, kära kolleger! Detta betänkande visar att handlingsplanerna innehåller ett stort antal brister och missförstånd.
Till att börja med kan man ifrågasätta partnerskapet, bl.a. den plats som icke-statliga organisationer fått.
Deras åsikt har inte efterfrågats eller beaktats.
Ett annat misstag är att behandla frågor som gäller asyl och emigration på samma sätt.
Man kan inte angripa orsakerna till migrationsströmmarna utan att tala om mänskliga rättigheter.
Jag skall tala om asyl.
Europa undertecknar med vissa länder avtal som innefattar klausuler om återtagande, som gör det möjligt att sända tillbaka en medborgare från ett tredje land utan att medborgarens eller landets politiska, ekonomiska eller sociala situation beaktas.
Denna klausul är ett brott mot internationell rätt.
Den ifrågasätter principen om icke-avvisning, utan att bry sig om ifall det handlar om ett säkert land.
Hur kan man tro att personer som sänds tillbaka till vissa länder skall accepteras utan risk när de mänskliga rättigheterna, särskilt kvinnornas, överträds varje dag?
Hur kan man acceptera att ha utvecklingsstödet som villkor för att underteckna avtalen?
Europa måste sluta upp med att hålla för ögonen.
Den bästa lösningen för att minska migrationsströmmarna består i att bidra till dessa länders utveckling och till befolkningens välbefinnande.
Det innebär att skriva av skulden för utvecklingsländerna.
Detta skulle göra det möjligt att utveckla utbildningsstrukturerna och de sociala och medicinska strukturerna, till direkt förmån för befolkningen.
Det är för övrigt bättre att förbättra mottagningsstrukturer för flyktingar och asylsökande, som i dag behandlas som brottslingar som vill missbruka förfarandet.
Skyddet av dem måste garanteras, särskilt tillgången till vård, sociala rättigheter och utbildning för barnen.
Skulle det inte avslutningsvis vara mer brådskande att harmonisera vår asyl- och immigrationspolitik och bygga upp en verklig gemenskapspolitik i frågan?
Herr talman! Varje enskilt land som det hänvisas till i detta betänkande är annorlunda och varje enskild plan varierar som en följd av detta.
Jag uttalar mig bara om Sri Lanka, som jag har besökt. Många medborgare från detta land har sökt en fristad i London och i andra delar av Europeiska unionen.
Herr talman! I Sri Lanka har ett inbördeskrig rasat under de senaste 18 åren - under dessa 18 år har landets försvarsutgifter ständigt ökat.
Dessa pengar läggs ut på ett krig som regeringen inte kan vinna - men det kan inte heller tamilerna.
Enda lösningen är att sätta in medlare som kan hjälpa till med att nå fred.
Europeiska unionen, med sina historiska förbindelser, skulle kunna fungera som denna medlare.
Min kollega, Anna Terrón, har sagt att detta betänkande är naivt.
Jag anser att föredraganden undviker den faktiska sakfrågan och att betänkandet leder bort från den debatt som vi borde ha om Sri Lanka och de andra länderna.
I betänkandet säger man att det inte finns något slut på de etniska konflikterna i Sri Lanka.
Man nämner brott mot de mänskliga rättigheterna, fall där biståndsmedel inte kommit fram till de mest behövande områdena och om ekonomiskt förfall.
Detta är krigets konsekvenser och föredraganden menar att vi bör ha ett närmare samarbete med Sri Lankas regering.
Det är emellertid denna regering som kontrollerar de uppgifter vi känner till och får ta del av, och vi måste vara förtänksamma.
Vi känner alla till de väldokumenterade fallen av tamilangrepp på regeringstrupper.
Vi har fått höra mindre om de sjukhus och skolor som förstörts och om tortyr som utförs av regeringstrupperna.
Herr talman! När föredraganden säger att vi bör undersöka vägar för att hitta en politisk lösning, håller jag med.
Ingenting annat spelar någon roll.
Ingenting annat kommer att lösa problemen eller minska antalet brott mot de mänskliga rättigheterna.
Ingenting mindre än ett upphörande av konflikten kommer att göra slut på tamilernas elände i Sri Lanka och ingenting annat kommer att stoppa de personer som söker en fristad i Europeiska unionen.
Ingenting annat kommer att stoppa folk från att fly landet.
En högnivå-handlingsplan, herr talman, i vilken man inte tar hänsyn till dessa grundläggande betänkanden är, enligt min mening, inte värt papperet den är skriven på.
Herr talman! Gratulationer till föredraganden, men inga gratulationer till Europeiska unionen för, när den behandlar problemet med de grundläggande friheterna, så gör den det genom att ta upp de repressiva aspekterna av problemen och inget annat.
Jag har därför desto större anledning att vara nöjd med att man i betänkandet hänvisar till den mycket viktiga undersökning som Förenta nationerna har genomfört och som nyligen har offentliggjorts om ersättningsinvandringen, för den här undersökningen redovisar uppgifter som inte kan undgå att oroa oss och som demonstrerar den obevekliga process av åldrande och demografiskt förfall som pågår: i Europa kommer befolkningen att minska med 12 procent under 50 år om invandringen hålls på den nivå där den är i dag.
Konsekvenserna av den sjunkande kvoten mellan fertilitet och dödlighet är en halvering av förhållandet mellan arbetare och pensionärer: från fyra arbetare per pensionär till mindre än två år 2050 i Europeiska unionen, vilket medför att det blir uteslutet att betala pensioner och andra sociala utgifter på grund av att skatteintäkterna försvinner.
Detta är en problemställning som inte kan elimineras av en seriös invandringspolitik, för ställda inför denna demografiska, och snart även ekonomiska, katastrof måste vi förslå en liberal, öppen invandringspolitik som tar hänsyn till de ekonomiska realiteterna och efterfrågan på arbetsmarknaden, i motsats till den slutna och protektionistiska, nationalistiska, etniska, omänskliga politik som i dag tillämpas i Europa, och vars enda resultat hittills har varit en kriminalisering av de invandrare som efterfrågas på arbetsmarknaden och att man har skickat de illegala invandrarna i brottslighetens famn, från det att deras inträde på det europeiska territoriet organiseras och till dess att de dras in i svart arbete och olagliga verksamheter.
Avslutningsvis, herr talman, medan USA förhandlar med de indiska universiteten om att få de främsta utexaminerade studenterna inom den nya tekniken, så föredrar Europa att förhandla med talibanregimen för att se hur man skall kunna skicka tillbaka några av de kvinnor som förföljs av talibanerna.
Herr talman, ärade kolleger! Jag måste genast få säga att jag inte håller med föregående talare från mitt eget land.
Men jag vill ändå, i likhet med honom, gratulera föredraganden och även utskottet till deras grundliga arbete.
Vad är det då som framgår av detta arbete?
I huvudsak att det finns en stor och viktig skillnad när det gäller rådets och parlamentets åsikter i frågan.
Detta är ett läge som vi till och med skulle kunna definiera som historiskt, men som vi i dag även kan ta del av i formell mening, via ett dokument: å ena sidan rådet som hävdar en viss linje genom de enskilda medlemsstater som ingår i denna institution, och som gör sina val utifrån nationella intressen; å andra sidan gemenskapen, framför allt parlamentet, som skulle vilja se ett annat val, ett mer harmoniskt, mer sammanhängande, mer homogent val.
Jag tror att den här distinktionen är viktig: i parlamentet finner man mer idealism, hopp, visioner; medlemsstaterna har större konkreta problem, de är även ansvariga inför medborgarna, som inte så lätt blir övertygade av löften och illusioner utan av en komplicerad verklighet som i många situationer har medfört i mitt eget land, liksom i många av de europeiska länderna ett fenomen som det är svårt att acceptera: en oreglerad invandring.
Jag tror därför att det är viktigt att man har såväl säkerhets- som invandringsproblemet i åtanke och invandringen är ett fenomen som uppkommer i fattiga länder som har ett behov av att lösa många problem, där individer, personer, grupper av personer, familjer, har behov av att hitta, inte bara en utkomst, utan även en helt ny verklighet och säkerhet och att gemenskapspolitiken därför måste innebära en syntes av olika faktorer.
- (PT) Herr talman! Det åtgärdsprogram som satts igång på högsta nivå inom rådet är som vi alla vet ett prekärt instrument för att ta itu med ett gemensamt problem, ett problem som för en del bara handlar om säkerhet, för andra bara om integrering, och där det nästan alltid är omöjligt att särskilja var gränsen går mellan rätt till asyl och rätt till ekonomisk överlevnad.
Jag tycker inte att den analys som åtgärdsprogrammet grundas på medför några användbara nyheter som kan rättfärdiga effektiva politiska åtgärder och därför menar jag att det är ett prekärt instrument. För det mesta rör det sig om allmänna förslag för en klassisk utrikespolitik eller ett utvecklingsstöd som bara utfaller väl när målländerna är legitima och stabila, vilket de för det mesta inte är.
Därför har det varit frestande att föreslå åtgärder som mer betonar den illegala invandringen än medborgarnas integration, som mer betonar bekämpning och kontroll än en europeisk asylpolitik och ett ordentligt temporärt skyddssystem för dem som knackar på Europas dörr, människor som oavsett skäl alltid är i stort behov av hjälp.
Så snart Europeiska unionen tar fram en egen asyl- och invandringspolitik som fortsättningsvis skall följas, så kan man faktiskt förbättra det åtgärdsprogram som antogs i Tammerfors, trots att det är en svag lösning på ett komplicerat problem.
Vad som inte är acceptabelt är att balansera mellan relativ ineffektivitet och en försämrad situation vad gäller mänskliga rättigheter, samtidigt som man under täckmanteln av asylsökanden betraktar invandrarna som potentiella brottslingar.
Det vore bättre om vi i stället för att betrakta dem som "fall för polisen" såg dem som fall av universell uteslutning.
Ärade kollegor, betänkandet är utmärkt och berör alla ömma punkter, men det hade varit bättre om vi hade varit här för att analysera förslag från kommissionen och inte betänkanden från regeringsexperter.
Vi får hoppas att vi inom kort kan debattera de här frågorna tillsammans med kommissionär António Vitorino: Det kommer att vara startsignalen för Europas väg mot en gemensam politik grundad på jämvikt mellan säkerhet och integration och att man definitivt valt att sätta stopp för osäkerheten.
.
(EN) Herr talman! Kommissionen vill tacka parlamentet för möjligheten att få föra denna debatt och jag vill personligen varmt gratulera föredraganden, Hernandez Mollar, till hans utmärkta betänkande och utmärkta resolutionsförslag.
Jag uppskattar att parlamentet kan stödja detta föreslagna och pelaröverskridande förhållningssätt, som - jag citerar - "kan" föra med sig positiva resultat.
Jag inser att parlamentet intar ett försiktigt förhållningssätt till dessa handlingsplaner och kommissionen vill följa samma väg.
Å ena sidan är kommissionen glad att se att rådets förhållningssätt till att utveckla dessa åtgärdsplaner, i det stora hela, mycket nära följer det förhållningssätt som förespråkas av kommissionen i dess meddelande om migration från 1994, vilket fick ett brett stöd i detta parlament.
Å andra sidan måste man vara medveten om att dessa planer bara existerar på papperet för tillfället.
Ett genomförande av dessa planer kommer att kräva, vilket redan betonats av åtskilliga parlamentsledamöter, en kombination av väldigt olika politikområden: Politiskt samarbete, mänskliga rättigheter, rättssäkerhet och demokrati-, kommersiell, social- och utvecklingspolitik; den ekonomiska hjälpen måste passas in tillsammans med åtgärder som syftar till att nå bättre migrationsstyrning med hänsyn till folkströmmar från dessa länder och regioner.
Detta är uppenbarligen ingen lätt uppgift.
Låt mig betona, och hålla med om, en rad viktiga delar i ert resolutionsförslag.
Partnerskapet med de berörda tredje länderna kommer alltid att vara ett viktigt element för en sådan politiks framgång när det gäller att främja en delad utveckling.
Jag stöder därför er inställning att vi kommer att behöva inleda en politisk dialog om genomförandet av handlingsplanen på en överenskommen grund av ömsesidig nytta både för unionens medlemsstater och för tredje land.
Vi måste förstå att denna politiska dialog måste ta hänsyn till den mycket olikartade politiska situationen i vart och ett av de fem länderna.
Jag vill därför betona den viktiga roll som icke-statliga organisationer kommer att få vid genomförandet av dessa handlingsplaner.
Vi är alla mycket medvetna om det faktum att migrationsproblemen inte kommer att lösas inom loppet av nästa månad.
Vi måste komma ihåg denna mycket allvarliga begränsning när Europeiska rådet i december i år mottar den första utvärderingen av dessa handlingsplaner.
Jag instämmer verkligen i er observation att Europeiska unionen bör anta en långsiktig strukturpolitik för att ta itu med migrationens orsaker, och jag håller därför med om att de tidsfrister som fastställts i handlingsplanerna är ganska optimistiska.
Handlingsplanerna kan emellertid betraktas som ett första steg för att skapa en utrikespolitik rörande Europeiska unionens migration och bör därför få en chans.
Jag instämmer också i er ståndpunkt att mottagande i regionen inte friskriver unionens medlemsstater från deras plikter gentemot asylsökande i enlighet med Genèvekonventionen.
Vid genomförandet av handlingsplanerna är det oerhört viktigt att hålla balansen mellan de olika åtgärderna, så att initiativen inte bara koncentreras på de kortsiktiga försvarsåtgärderna.
Kommissionen betonar att den kommer att spela en aktiv roll vid bevarandet av denna balans.
Genomförandet kommer att kräva ett nära samarbete mellan rådet och dess behöriga organ, kommissionen och medlemsstaterna i överensstämmelse med deras respektive ansvar enligt fördraget.
Den viktiga roll som medlemsstaterna måste spela erkändes, för övrigt, vid rådets möte (rättsliga och inrikes frågor) måndagen den 27 mars.
Ordförandeskapet har uppmanat medlemsstaterna att se till att deras politiska engagemang omvandlas till faktisk verksamhet - en begäran som kommissionen har stött.
Kommissionen är naturligtvis redo att spela den aktiva roll den förväntas spela, i synnerhet inom områden som t.ex. utveckling och ekonomiskt stöd, mänskliga rättigheter, god förvaltning och institutionsbyggande.
För att kunna spela en liknande roll vid andra åtgärder, saknar kommissionen för närvarande de finansiella medlen.
Jag välkomnar därför varmt er rekommendation för möjlig tilldelning av extra medel för att täcka samarbete med tredje länder inom områdena för rättsliga och inrikes frågor, särskilt i samband med invandring.
Genom dessa budgetposter skall man framförallt inte bara se till att tillhandahålla humanitärt bistånd, inklusive förbättring av de grundläggande levnadsvillkoren, som vi redan gör genom medel från ECHO, utan också olika initiativ som riktas mot ekonomisk utveckling, förbättrad respekt för de mänskliga rättigheterna, förbättring av domstolarnas oberoende, förbättring av lika möjligheter för män och kvinnor i tredje land, samt även hjälp till tredje land att införa rättsliga och praktiska mekanismer för hantering av asylsökande och flyktingar.
Herr talman! Jag noterar slutligen att ni anser att hanlingsplanerna tar för litet hänsyn till den interna politiken.
Jag har emellertid förstått att det huvudsakliga syftet med handlingsplanen är att bidra till utvecklingen av unionens politik för yttre förbindelser rörande migration.
Låt mig ändå försäkra er att kommissionen kommer att ta sitt ansvar vid utvecklingen av en gemensam inrikespolitik i Europeiska unionen rörande invandring och asylfrågor i enlighet med slutsatserna från toppmötet i Tammerfors.
En detaljerad redovisning av våra avsikter finns redan framlagd i poängsystemet som stöddes av rådet (rättsliga och inrikes frågor) i måndags och som överlämnats tidigare till parlamentet.
Under den kommande hösten får vi ett nytt tillfälle att diskutera de viktigaste delarna i en heltäckande, gemensam invandringspolitik, när kommissionen lägger fram en reviderad version av meddelandet från 1994 för rådet och parlamentet, i syfte att ta hänsyn till den nya dynamiken, den nya sociala, politiska och ekonomiska verkligheten i den värld vi lever i, vad gäller invandringspolitik.
Tack så hjärtligt, herr kommissionär!
Jag förklarar debatten avslutad.
Omröstningen äger rum i morgon kl. 11.00.
Budgetriktlinjer 2001
Herr talman, mina damer och herrar, kära kolleger! Med budgeten för år 2001 står vi inför stora utmaningar.
Denna första budget under det nya årtusendet skall stärka Europas sociala och kulturella dimension och ta upp de förpliktelser som Europeiska unionen tar på sig gentemot sina medborgare och gentemot det internationella samfundet.
Vad betyder det konkret, och vad förväntar vi oss av kommissionen när den kommer med sitt preliminära förslag till budget, fru kommissionär?
Naturligtvis utgår vi från att man på ett lämpligt sätt kommer att ta hänsyn till den nya eller förstärkta politik som infördes genom Amsterdamfördraget.
Även om vi i budgetutskottet medvetet har avstått från att för vart och ett av dessa politiska områden ta upp detaljerade uppgifter och utsagor, betyder detta inte att de har en lägre prioritering, utan det har vi gjort uteslutande av utrymmesskäl. Vi förväntar oss alltså ett lämpligt hänsynstagande.
Dessutom är förverkligandet av lika möjligheter, jämställdhet och miljövänlighet fortfarande sådant vi prioriterar, och som vi också vill se förankrat i budgeten.
För budgeten 2001 måste som hittills en central prioritering innebära att man fortsätter att aktivt kämpa mot arbetslösheten.
Det betyder inte - och det säger jag än en gång uttryckligen - att man skall finansiera stora sysselsättningsprogram på europeisk nivå - det vill ingen ha!
Men det vi vill ha är en strategisk impuls, som snabbt gör det möjligt för de små och medelstora företagen att utnyttja strukturerna i den nya informations- och kommunikationstekniken, och ta del av informationssamhället.
Ett sådant strategiskt initiativ säkrar den internationella konkurrens- och utvecklingsförmågan och stärker därigenom de företag, där fortfarande de flesta arbetstillfällena i Europeiska unionen står att finna, och där fortfarande de flesta nya arbetstillfällena kommer att skapas.
Det gläder mig att vi här också är ense med rådet, och jag är säker på att vi i den kommande budgeten sedan också i ett partnersamarbete konsekvent kan genomföra delar av de åtaganden och mål, som formulerats i Lissabon.
Vid sidan av detta centrala initiativ för budgeten 2001 bör vi när vi talar om kvaliteten på den ekonomiska och politiska integration, som vi nu har uppnått, inte glömma bort vår kulturella identitet som européer.
Det innebär inte centralisering eller standardisering, inte på något sätt, utan det betyder tvärtom att man främjar den kulturella mångfalden.
Med stöd från den regionala kulturindustrin säkrar vi den ekonomiska grundvalen för detta samt förmågan till utveckling.
Vidare vill vi med nästa budget motsvara kraven på en effektiv förvaltning och garantera den nödvändiga öppenheten i de europeiska finanserna.
Vi stöder kommissionens bemödanden att införa en activity based budgeting.
Vi stöder ansträngningarna att öppet och klart inordna kostnaderna för administration och personal i respektive budgetområde. Här måste man också sträva efter att förbättra den politiska styrningen av budgeten och förbättra genomförandet av de politiska prioriteringarna.
Detta är särskilt viktigt just för parlamentet.
Dessa mål kommer vi inom ramen för reformprocessen sedan också att följa uppmärksamt.
En sak måste här stå klart: Försök att reducera den parlamentariska kontrollen och styrningen av budgeten kommer vi därvid inte att acceptera.
Vi står dock inför den största utmaningen när det gäller våra åtaganden för återuppbyggnaden och säkrandet av freden och stabiliteten på Balkan.
Här vill jag klart och entydigt understryka följande: Vad gäller målen och nödvändigheten att ställa erforderliga medel till förfogande för detta, finns det inte någon som helst oenighet.
Också Europaparlamentet står för dessa åtaganden.
Vi vet att även rådet står för sina åtaganden, och i dag vid givarkonferensen har den portugisiske utrikesministern som rådets ordförande yttrat att rådet vill säkra långfristig stabilitet på Balkan, och att detta kräver flera års ansträngningar.
Det betyder alltså att rådet erkänner dessa krav, dessa åtaganden.
Men vi förväntar oss också av rådet att det möter dessa nya utmaningar och handlar i enlighet med det.
Det vi inte kan acceptera är att vi på detta viktiga utrikespolitiska område vinner handlingsförmåga, och samtidigt förlorar handlingsförmåga genom överdrivna besparingar på andra utrikespolitiska områden.
Låt mig förtydliga det på ett otvetydigt sätt.
Det interinstitutionella avtal och budgeten 2001 är visserligen två par skor, men båda paren måste passa, annars kan man inte gå i dem, och man kommer inte framåt.
Jag betonar att vi inte ifrågasätter det interinstitutionella avtalet, vi står för detta avtal, men på ett konkret område, nämligen de ytterligare belastningar som orsakas av hjälpen till Balkan och vissa andra utrikespolitiska åtgärder, kräver vi att de granskas på ett sätt som verkligen tar hänsyn till kraven.
Denna begäran riktas till kommissionen, det är klart, och kommissionen kommer också att lägga fram motsvarande förslag, men budskapet går också framför allt till rådet.
Jag har nämligen det intrycket att man vid finansministrarnas runda, när man hör uttrycket översyn av det interinstitutionella avtalet, genast tänker på slöseri med pengar och då blir negativ.
Men en revidering är ingen katastrof, utan ett helt normalt förfarande, som inte på något sätt ifrågasätter andan i avtalet.
Att dramatisera hjälper oss inte att komma vidare, och bygger bara upp onödiga fronter.
Men det vi behöver för finansieringen av de omtalade åtgärderna, är flexibilitet.
Utan en sådan flexibilitet går det inte.
Jag vädjar alltså till rådet: Gjut inte mera olja på elden!
Blockera er inte när det gäller revideringen!
Lyssna till våra signaler, och arbeta gemensamt med oss på en konstruktiv lösning, som kan övervinna överdrivna ståndpunkter både här och där!
Under de senaste dagarna har man vid toppmötet i Lissabon fastslagit viktiga hållpunkter för Europas utveckling och framtida förmåga, vilka bör stödjas.
Vi vill stödja dem med den kommande budgeten och koncentrera våra ansträngningar till ifrågavarande områden.
Samtidigt erkänner vi som parlament nödvändigheten av en sparsam och effektiv budgethantering.
De målsättningar jag nämnde, som vi liksom rådet och kommissionen i många fall har gemensamt intresse av, låter sig nu förverkligas, om vi utformar budgetförfarandet i en förtroendefull partneranda.
Här gäller det under alla omständigheter att undvika att trappa upp konflikten om finansieringen av de externa åtgärderna.
Låt oss alltså under de närmaste veckorna utnyttja samtalen och diskussionerna om det förslag om ett flerårigt program som kommissionen skall lägga fram, så att vi kan finna en bärkraftig lösning, som säkrar vår utrikespolitiska handlingsförmåga och inte blockerar våra inre prioriteringar!
Herr talman, kära kolleger, högt ärade fru kommissionär! Jämfört med det som kollegan Haug lade fram, innehåller de andra institutionernas budgetar bara peanuts - det skulle en bankman kanske säga - små budgetar som inte är så betydelsefulla, inte heller politiskt sett, men de är naturligtvis inte mindre viktiga, eftersom de andra institutionerna därigenom gör sitt arbete öppet och därmed också kan godkännas av medborgarna, tror jag.
Vilka utmaningar måste vi ta hänsyn till under det kommande året när det gäller de små budgetarna?
För det första, och det gäller för alla budgetar: sparsam förvaltning.
När jag ser att vi enbart i Europaparlamentet räknar med en ökning om 0,07 procent i förhållande till år 2000, så har vi absolut varit sparsamma, och där tror jag inte att vi behöver skämmas!
Med en budget om totalt 965 miljoner euro utnyttjar vi inte alltför mycket av de medel, som vi här har till förfogande.
Vilka är utmaningarna med the activity based budgeting?
Naturligtvis är det en frågeställning som vi också måste tillämpa när det gäller de andra institutionerna, såvitt den är meningsfull.
När jag ser mig omkring undrar jag vilka kostnaderna är i förhållande till de ledamöter som är närvarande.
Det är inte de frågeställningarna vi avser, utan även här handlar det om öppenhet i fråga om utgifterna i budgetposterna, så att allt blir förståeligt.
Vi måste göra en medellångsiktig personalplanering, eftersom vi naturligtvis står inför den stora utmaningen med utvidgningen av Europeiska unionen.
Den ställer just oss i parlamentet och de andra institutionerna inför stora utmaningar när det gäller översättningstjänsten.
Vi har under de senaste åren förberett oss på detta, och redan år 2001 måste vi börja med att anta utmaningarna och även bedriva personalutveckling i enlighet med detta.
Detta utmynnar också i en andra reflexion som vi måste göra.
Hur skall vi här, när det gäller att värva personal, att skaffa personal, kunna arbeta tillsammans med andra institutioner?
Vi kommer ju de kommande åren att ha samma tjänster som måste tillsättas, och då är det absolut meningsfullt att fundera över att också organisera sådana aktiviteter gemensamt och centralisera dem på lämpligt sätt.
Vi måste betänka att vi i och med ikraftträdandet av Amsterdamfördraget har nya utmaningar också i fråga om lagstiftningsarbetet.
När jag bara tittar på kommissionens arbetsprogram, som omfattar 108 medbeslutandeförfaranden, så är det en utmaning som vi inte haft tidigare.
Även under toppåren i början av 90-talet, när det handlade om att genomföra programmet för den inre marknaden, hade vi bara 30 - 50 procent av den arbetsinsats som nu föreslås av kommissionen, och därför måste vi utforma vårt arbete mer effektivt och ställa resurser till förfogande, så att vi kan utföra vårt arbete i enlighet med detta.
Hit hör också det vetenskapliga förberedelsearbetet, och detta vill jag säga helt tydligt.
Vi har att göra med en kommission, som förfogar över ett gemensamt forskningscentrum.
Vi har att göra med 15 medlemsstater, som förfogar över nationella resurser, och här måste parlamentet naturligtvis utnyttja sina chanser som likaberättigad lagstiftare.
Jag föreslår, och här har budgetutskottet gått på min linje, att man i fråga om offentlighetsarbetet inför en förbättring, så att vi har en utgångspunkt, där medborgare som vill informera sig om parlamentets arbete också kan göra det utan att behöva vara med i en officiell besöksgrupp.
Vi föreslår att vi på vissa områden visserligen föreskriver nya tjänster, men bara där detta är absolut nödvändigt.
Detta kommer vi under de närmaste veckorna och månaderna att få granska mycket intensivt, eftersom vi har ett visst spelrum.
Vi har utvecklat oss mycket förnuftigt inom byggnadspolitiken, vad gäller kostnaderna för Europaparlamentets byggnad, men det är ingen mening med att redan år 2001 återigen tillintetgöra dessa nyvunna utrymmen.
Vad beträffar de andra institutionerna har jag bara ett par små påpekanden.
Jag tror att vi inom tolktjänsten redan i dag bör försöka arbeta mera intimt tillsammans med Ekonomiska och sociala kommittén och Regionkommittén.
Här finns det möjligheter till samarbete.
Vi kommer att tvingas följa EG-domstolens arbete mycket uppmärksamt.
Jag hoppas att det här, inom ramen för översynen av fördraget, kommer att utvecklas nya spelregler för EG-domstolen, som medger att man arbetar effektivt och därmed också på sikt möjliggör finansieringen av personalplaneringen.
Jag vill uttryckligen berömma revisionsrätten, som inte bara kontrollerar oss strängt, utan också själv noga iakttar sina löften, och jag tror att även när det gäller ombudsmannen måste vi se till att medlen hanteras sparsamt, i synnerhet vad gäller nya tjänster.
Jag vill tacka alla som har arbetat med detta, i synnerhet vår egen förvaltning, för deras korrekta och mycket positiva bistånd, och alla kolleger, som gjorde det möjligt för oss att trots tidspressen mycket snabbt lägga fram ett ordentligt resultat för kammaren.
Herr talman! Jag välkomnar detta förfarande i år, eftersom det är den tidigaste start vi någonsin haft och detta kommer, hoppas jag, göra det möjligt för oss att bedöma saken på ett seriösare och mer ingående sätt i takt med att förfarandet utvecklas.
Så jag ser på detta som en början och inte ett slut.
Låt mig börja med att säga att utskottet för miljö, folkhälsa och konsumentfrågor vill upprepa kraven man ställde förra året rörande budgeten.
Vi har ett ständigt och tydligt behov av att skapa en miljövänligare budget inom alla politikområden och jag vill ytterligare arbete i denna riktning i år.
Vi lägger dessutom ut mycket pengar på våra yttre förbindelser särskilt genom Phare- och Tacis-programmen, på sätt att utveckla miljöns viktiga roll och en hållbar utveckling inom de områden som ligger nära våra egna gränser.
Jag vill se mer arbete från kommissionens sida som visar oss hur dessa pengar används på ett lämpligt och korrekt sätt, och hur det positiva resultatet ser ut.
Jag vill också att man skall titta mer på vad byråerna och organen gör och inta ett mer differentierat förhållningssätt till dessa, beroende på deras specifika roller och verksamhet, vilket är något som vi inte gjort tidigare.
Vi vill i synnerhet bedöma de problem som uppkommer genom Amsterdamfördraget och det faktum att fördragets totala finansiella konsekvenser slår igenom först i år, vilket är något vi måste ta hänsyn till.
Utskottet vill också upprepa sitt stöd till fortsatt ekonomiskt bistånd till icke-statliga organisationers deltagande i mycket av det tekniska utskotts- och kommittéarbete som utförs av parlamentet och kommissionen.
Herr talman! Låt mig till sist säga att vi fortfarande är motståndare till ekonomiskt stöd till tobaksodling, vilket fortlöpande betalas ut av kommissionen, och ju tidigare vi får möjlighet att göra något åt saken desto bättre.
Detta är parlamentets inställning.
Herr talman! Utskottet för kvinnors rättigheter och jämställdhetsfrågor ber att budgetutskottet i sitt förslag till resolution beaktar följande:
Vi understryker vikten av en ändamålsenlig utbildning för kvinnor, som sträcker sig längre än de traditionella planerna genom att man främjar en fortlöpande utbildning, specialisering och integrering av kvinnan i företeelser som den nya tekniken, så att samhället får ett högre antal välkvalificerade kvinnor vilkas deltagande på samtliga nivåer - på företag, inom politiken och i samhället - grundar sig på kvalitativa och kvantitativa kriterier.
Vi begär att man med tanke på att informationssamhället rymmer enorma möjligheter för kvinnorna, inte bara beträffande utbildning och tillgång till kunskap, utan även i form av uppkomsten av nya arbeten eller nya arbetssätt som gör arbetet mer förenligt med familjelivet, att man tillför initiativet e-Europe ytterligare en prioriterad budgetpost.
Vi poängterar nödvändigheten av att man beviljar de anslag som krävs och tillför budgeten lämpliga kommentarer om den strikta tillämpningen av principen om mainstreaming som garanterar jämställdhet mellan kvinnor och män vad gäller planering, verkställande och utvärdering av Europeiska unionens samtliga projekt och program.
Vi begär att kommissionen stöder det femte åtgärdsprogrammet för jämställdhet som har utformats i syfte att ersätta bristerna i det förra och ber att principen om jämställdhet mellan kvinnor och män skall få inverka på alla gemenskapens politikområden.
Vi begär att man skapar ett sysselsättningsprogram som särskilt riktar sig till kvinnor och följaktligen ber vi att man inför en budgetpost för att finansiera detta, främst i syfte att uppnå ett verkningsfullt införande av jämställdhet mellan kvinnor och män på arbetsmarknaden, inte bara genom åtgärder till skydd av denna jämställdhet utan även genom särskilda lösningar som möjliggör kvinnans fullständiga integrering på arbetsmarknaden utan att andra aspekter av hennes tillvaro blir lidande.
Vi poängterar hur viktigt det är, för att uppnå Europeiska unionens mål vad beträffar jämställdhet mellan kvinnor och män, att samarbeta med icke-statliga organisationer och föreningar som genom sin verksamhet utgör ett komplement till gemenskapens åtgärdsprogram.
- (PT) Herr talman, ärade kollegor! Inledningen till budgetförfarandet för 2001 som det kommit till uttryck i Haugbetänkandet är utgångspunkt för debatten om Europeiska unionens budget för år 2001, något som hårt och intensivt kommer att debatteras under hela året.
Jag vill understryka att föredragandens tillmötesgående gjorde det lättare att nå samstämmighet, vilket jag tackar för.
Genom att gå igenom de fyra första punkterna i resolutionsförslaget, de som identifierar Europaparlamentets politiska prioriteringar, det vill säga de som innehåller det väsentliga i respektive ståndpunkt, kan följande aspekter framhållas: Lämplig finansiering skall tas fram för såväl den nya politik som introducerades i och med Amsterdamfördraget som den politik som förstärktes tack vare detta när det gäller interna och externa åtgärder.
Detta ger en klar politisk signal.
Det som står i fördraget skall verkställas, det är inte några avsiktsförklaringar, vilket skulle vara ett klart bevis på politiskt hyckleri och således oacceptabelt.
Det som står i fördraget skall följas.
Arbete i ett sysselsättningsskapande perspektiv tas upp och anknyts här till mycket små och små och medelstora företag samt användandet av den nya tekniken.
Det är det här som är det viktiga.
Det väsentliga är att skapa nya arbetstillfällen, och detta är beroende av företagarnas initiativkraft och kreativitet.
Man investerar i en initiativrik kultur.
Än en gång bekräftas behovet av ett hållbart och flerårigt finansiellt stöd för återuppbyggnaden av Kosovo och Balkanregionens stabilisering inom ramen för en granskning av de finansiella utsikterna.
Man avvisar därmed en sådan finansiering på bekostnad av nuvarande åtaganden, såväl inom ramen för andra externa åtgärder som genom nedskärningar i den gemensamma jordbrukspolitiken eller i annan politik.
För nya behov en ny finansiering, villkoret är som alltid en rationell bedömning av behoven, ett rigoröst nyttjande av medlen, så som alltid.
När det gäller Kosovo så verkar den oron vara särskilt befogad.
Man insisterar på att Europeiska unionen skall genomgå en administrativ reform, ett villkor för effektivitet, ansvar och öppenhet.
I och med den här debatten så har processen satts igång. I slutet av det här året, när man slutgiltigt skall granska budgetförslaget för år 2001, borde det väsentligaste i parlamentets ståndpunkt finnas med.
Om inte kommer den demokratiska legitimitet som parlamentet förlänar Europeiska unionen, särskilt vid budgetförfarandet, gå om intet, vilket skulle vara ett ofantligt bedrägeri som medborgarna intuitivt skulle känna och som man inte skulle kunna förlåta.
Herr talman! Jag vill inleda med att gratulera Ferber till de utmärkta riktlinjerna.
Jag välkomnar betänkandets tydliga inriktning mot planering för utvidgningen.
Betoningen på effektivitet är särskilt viktig i samband med utvidgningen.
Det är viktigt t.o.m. på detta tidiga stadium att vi har en tydlig strategi för hur institutionerna kommer att reagera på anslutningen av nya medlemmar.
Vi måste vara kreativa när det rör sättet att ta itu med personalfrågor och lokalkrav.
Institutionerna kan inte reagera på utvidgningen genom att bara lägga till ytterligare en post här och ett kontor där.
Vi vill inte se ett Lego-förhållningssätt till utvidgningen.
Det vi måste göra är att tänka om rejält när det gäller verksamhetsförvaltningen och detta innebär att alla institutioner måste undersöka alternativa vägar och helhjärtat ta till sig ny informationsteknik.
Detta är särskilt viktigt i samband med språkligt stöd.
Jag stöder helt och fullt Ferbers idé om att inrätta ett interinstitutionellt rekryteringskontor, eftersom jag anser att detta kommer att minska kostnaderna och konkurrensen mellan institutionerna när det gäller att locka till sig ny personal.
Alla här måste inse att det finns stora begränsningar vad gäller resurser som kommer att vara tillgängliga, som ett resultat av utvidgningen och det blir konsekvenser för budgetplanen i samband med utgifter under rubrik 5.
Dessa riktlinjer handlar emellertid inte bara om utvidgning, de handlar också om den politiska inriktningen för alla institutioner nästa år.
Större ansvarighet och öppenhet måste därför få högsta prioritet, eftersom medborgarna i Europa inte skiljer mellan de olika institutionerna.
Alla övriga institutioner måste genomföra en grundläggande granskning enligt metoder som liknar de som föreslagits genom dagordningen för reformeringen av kommissionen, eftersom de europeiska skattebetalarna vill ha en försäkran om att de får valuta för pengarna, och detta omfattar inte bara institutionerna, utan också de politiska partierna och parlamentets ledamöter och personal.
Alla förändringar måste rättfärdigas på ett tydligt sätt, samtidigt som de sker med öppenhet i åtanke.
Förbättringar och effektivitetsskapande åtgärder måste redovisas av varje institution, och jag anser att detta endast kan åstadkommas genom instrument som t.ex. verksamhetsbaserad budgetering och genom undersökning av nuvarande politik, system och förfaranden.
Något av det mest ineffektiva är lokaliseringen av EU:s institutioner och om vi vill bli tagna på allvar måste vi koncentrera vårt arbete till en plats.
Jag är medveten om att vi har skyldigheter enligt fördragen att använda två skilda platser, men vi bör se till att dessa inte utvidgas.
Många av er känner till att Förenade kungariket är motvilligt när det rör en utvidgning av den kvalificerade majoritetsomröstningens omfattning, men i denna fråga skulle Förenade kungariket med glädje se att det fattades beslut genom kvalificerad majoritetsomröstning.
Sammanfattningsvis vill vår grupp att dessa riktlinjer inriktas på försiktighet när det gäller budgetutgifter, förbättring av effektiviteten, effektivare budgetkontroll, bättre resursanvändning och allmänna förbättringar inom tjänsteenheterna och ledningen, så jag uppmanar alla övriga institutioner att ta till sig dessa och genomföra dessa förbättringar på ett kraftfullt sätt.
Herr talman, ärade kommissionär! Föredragandena av nästa års budget för den Europeiska unionen, Haug och Ferber, har avfattat sitt första betänkande.
Jag vill lyckönska dem båda i deras krävande arbete.
Att upprätta en budget innebär att använda av skattebetalarnas tillgångar.
Arbetet är därför svårt och kräver sträng budgetdisciplin.
Det finns gott om goda finansieringsobjekt men bara få nödvändiga.
Med allmänna medel kan man bara finansiera nödvändiga objekt.
Förutom en stram budgetdisciplin vill vi betona följande saker: Vår grupp ger sitt fulla stöd åt kommissionär Kinnocks reformpaket.
En verksamhetsbaserad budgetering och ledning utgör hörnstenarna i den här reformen.
De betonar personligt ansvar, minskar byråkratin och effektiviserar arbetet.
Men reformen kräver gott samarbete med personalen.
Därför krävs det noggranna förberedelser inför de kommande förhandlingarna om förnyandet av tjänsteföreskrifterna.
Den nuvarande tjänstestrukturen måste göras mer flexibel och tydlig för att bland annat underlätta omallokering av resurser.
Reformarbetet kan också kräva tilläggsbudgetar, vilket vi uppmanar kommissionen att förbereda sig för.
I Haugs betänkande betonas kulturens betydelse som skapare av arbetsplatser.
Kulturen hör i och för sig till medlemsländernas ansvarsområde.
Likväl är kulturen som näringsgren ett område som utvecklas kraftigt.
Därför stöder vi betänkandet i det avseendet att det betonar utvecklingen av denna sektor inom ramen för strukturåtgärderna.
I den senare behandlingen av budgeten vill vi fästa uppmärksamheten vid tillgången till och finansieringen av vetenskaps- och forskaranslag, vilket tangerar bekämpandet av all slags diskriminering som omnämns i artikel 13 fördraget.
Vår grupp är också av den åsikten att utgiftsområde 1 i budgetplanen - jordbruksbudgeten - inte bör användas såsom finansieringskälla i första hand för behov inom det utrikespolitiska området.
Angående Ferbers betänkande vill vi påpeka att vi inte ännu är villiga att ta ställning till enskilda detaljer, till exempel inrättandet av nya tjänster.
Däremot ser vi det som nödvändigt att revideringen av tjänsteföreskrifterna genomförs i rask takt i enlighet med tidigare överenskommelser.
Herr talman, fru kommissionär! Jag måste säga att jag känner mig illa till mods inför detta betänkande, särskilt efter ändringsförslagen från budgetutskottet.
Haug ifrågasätts alltså inte.
Ett stort antal av dessa stycken kan godtas var för sig, vissa är till och med utmärkta och min grupp kommer naturligtvis att rösta för dem.
Men totalt sett, utan att ens tala om det ena eller andra stycket som faktiskt är oacceptabelt för oss, anser jag att det i betänkandet saknas denna tydliga politiska vilja, denna starka ambition, dessa bestämda val, som parlamentet i mina ögon borde uttrycka på detta stadium av budgetkampen, eftersom kampen även i år tycks bli mycket svår.
Vi minns alla det kraftprov vi tvingades inleda förra året med rådet eftersom de ville avsluta finansieringen av Kosovo genom att framför allt ta från anslagen för samarbetet med södern.
En majoritet av parlamentet godtog slutligen att rösta för budgeten, genom en begränsad eftergift från rådet, men framför allt på grund av rådets åtagande att under år 2000 acceptera en revidering av budgetplanen, om det skulle visa sig att utvecklingen av situationen på Balkan medför betydligt större ekonomisk ansträngning än planerat.
Det är uppenbarligen fallet i dag. Men varken kommissionen eller rådet förefaller beslutna att respektera andan i detta åtagande, med andra ord att finansiera våra nya prioriteringar utan att äventyra de traditionella prioriteringarna.
Men även om det i betänkandet erinras om denna ståndpunkt i skälen, bl.a. i skäl A, B, D, förespråkas i punkt 22, som redan tagits upp, jag citerar "en rättvis fördelning av budgetrestriktionerna i stället för en begränsad revidering av budgetplanen med ytterligare resurser".
Ännu en gång planerar man att klä på Pierre genom att klä av Paul i kraft av budgetens heliga stabilitetspakt.
Jag är för min del övertygad om att vi i stället tydligt måste ställa frågan: vill vi spela en aktiv roll på kontinenten och i världen?
Om svaret är ja måste vi rimligen, men bestämt, få ekonomiska medel till det.
Samma resonemang gäller för andra prioriteringar som aviserats men inte genomförts, såsom de sociala frågorna eller sysselsättningen eller samarbetet med södern.
Jag önskar utöver denna omröstning att vi skall vara tillräckligt många som på nytt tar initiativet i tid, i samma anda, och att vi denna gång orkar ända fram.
Herr talman! Låt mig först av allt tacka Haug och Ferber för deras betänkanden, grundliga och mycket detaljerade när det gäller de olika programmens inriktning.
Samtidigt vill jag understryka den viktiga roll, när det gäller att få fart på sysselsättningen i Europeiska unionen, som de små och medelstora företagen spelar, de företag som till syvende och sist utgör den verkliga grogrunden för den europeiska företagsamheten; dessutom hänvisningen till kulturekonomin och den nya tekniken: när det gäller detta måste vi även ta hänsyn till det som sägs i rapporten i Lissabon, och utifrån detta kan vi, enigt min åsikt, verkligen få fart på sysselsättningen.
Låt mig tillägga att man ofta nämner begreppet new economy men om vi sedan, när allt kommer omkring, inte fokuserar på det som verkligen är grundbulten i denna nya ekonomi i det här fallet kulturen och den nya tekniken så kommer vi sannerligen inte att kunna komma med några lösningar.
Låt mig dessutom, när det gäller de olika programmen, understryka behovet av att återinföra de olika katastrofer som kan inträffa inom våra nationers gränser.
Och detta av vilken anledning?
På så vis kan vi nämligen hjälpa de medlemsstater där det inträffar naturkatastrofer, som till exempel jordbävningar, för annars kommer människorna inte att förstå varför vi ingriper i länder som Kosovo och inte i stället i våra egna nationer.
Enligt min åsikt är det viktigt att denna aspekt åter kommer med i budgeten.
Till detta vill jag göra ett polemiskt tillägg som gäller nedskärningarna inom jordbruket. Detta får, enligt min mening, inte ske rutinmässigt, som en logisk konsekvens, så att säga.
Det är logiskt att vi skall finansiera ingripandet i Kosovo, som ett grundläggande politiskt mål, för att vi skall kunna komma ifrån det drama som utspelats och samtidigt visa att det finns ett politiskt mål, men vi kan inte hela tiden göra det genom att skära ner på jordbruksstödet.
Jag vill också understryka att det hela tiden kommer politiska riktlinjer från rådet och kommission, just för att vi inte kan använda samma budget som vi levde med året innan och som vi, enbart tack vare ordföranden Wynns tålamod och uthållighet, äntligen lyckades avsluta: detta får inte ske igen.
Låt mig slutligen understryka behovet av att omstrukturera budgeten, till exempel genom att eliminera kontoren tekniskt bistånd (BAT): där kan vi, eventuellt, finna nya resurser.
Herr talman, kära kolleger! Utskottet för sysselsättning och socialfrågor stöder föredragandens initiativ att även detta år prioritera sysselsättningspolitiken, och att framför allt ge stöd åt små och medelstora företag när det gäller informations- och kommunikationsteknik.
Men här gäller det naturligtvis också att beakta de sociala aspekterna. Därför kräver vårt utskott ett eget initiativ, som framför allt säkerställer att alla får en jämlik del av den nya tekniken.
Ty det går ju inte an att som hittills bara ca 30 procent av kvinnorna har tillgång till Internet och att höginkomsttagare har tillgång till Internet tre gånger oftare än låginkomsttagare.
Den finns en annan punkt som är viktig för oss i denna budget.
Den gäller den civila dialogen.
För den och för de icke-statliga organisationer som deltar kräver vi att man finner en rimlig finansieringsmöjlighet för att stödja den viktiga roll de har som en röst för de missgynnade.
Herr talman, fru kommissionär! Under budgetdiskussionen spelar naturligtvis sysselsättningsfrågorna en avgörande roll också i fiskeriutskottet.
En sund tillväxt och en låg arbetslöshet, det önskar vi oss alla!
Europa måste sätta upp ramarna, och har till detta också skapat Amsterdamfördraget.
Men det egentliga ansvaret för sysselsättningen ligger, det påpekar jag inte för första gången, hos medlemsstaterna.
Ett green card enbart - så som det föreskrivs i Tyskland, löser inte problemet.
Det visar sig i praktiken där hemma, om ett medlemsland självt är innovativt eller om det med oskuldsfull uppsyn gömmer sig bakom EU.
Det vore lättköpt och inte rätt.
Nästa år gäller det att bemästra en mängd internationella fiskeavtal och konventioner. Alla är knutna till budgeten.
Ty om vi vill stanna kvar på världsmarknaden med våra produkter, behöver vi råvaror och import, och det har sitt pris. Men vi kan i fiskeriutskottet ännu inte skryta ordentligt, kära fru kommissionär, eftersom ni fortfarande undanhåller oss de analyser om kostnaderna för och nyttan med våra fiskeavtal som ni lovade oss för länge sedan.
Vad har vi då att sätta emot budgetutskottets påtryckningar om sparande?
Från och med år 2002 har vi en ny fiskeripolitik i EU, ett stort och fascinerande företag av världsomspännande dimensioner.
Vi tar redan i dag de nödvändiga förberedande stegen. Därför behöver vi starka riktlinjer, så som det föreslås av föredraganden, även när det gäller fisket.
Senare behöver vi skäliga anslag.
Tack så mycket, fru Langenhagen.
Jag gratulerar er för att ni har lyckats uttala er på kortare tid än planerat.
Det hör till ovanligheterna.
Herr talman, fru kommissionär, ärade kolleger! Till att börja med får jag gratulera herr Ferber och fru Haug till det arbete som de har utfört.
Det första året som det fullständiga budgetförfarandet är i kraft, är det säkert så att alla tar itu med det med oerhörd entusiasm.
Alla vill ha sitt med, och det märker man i de mycket aktiva och livliga debatterna under de senaste dagarna och veckorna.
Unionens budget innehåller med sina 90 miljarder euro oerhört många förhoppningar från människor som förväntar sig stöd.
Det är för det första jordbrukarna i vår europeiska union, som naturligtvis vill ha en rimlig lön, en rimlig avlöning för att de producerar hälsosamma livsmedel, vilket de också har förtjänat.
Det gäller för de regioner i Europa som är mindre utvecklade, och som förväntar sig mycket av Europeiska unionens solidaritet, nämligen hjälp att utveckla sig, fram till ett balanserat system med en sammanhållning inom Europeiska unionen vad beträffar arbets- och levnadsvillkoren.
Det är förhoppningar från arbetslösa, som vill ha stöd från oss på sin väg tillbaka till arbetet.
Det är förhoppningar från ungdomar, det är förhoppningar i hela världen, där vi som en rik europeisk kontinent, vilket vi ju är, kan lämna hjälp.
Och det är förhoppningar mitt i detta Europa, där vi har en cancersvulst som kallas krig, där människor lever och bor under sämsta förhållanden, där de behöver ett perspektiv, ett hopp.
När vi fördelar dessa pengar får det under de närmaste veckorna och månaderna inte göras någon egendomlig uppgiftsfördelning, så som den vi för ögonblicket har.
Det visar sig att det å ena sidan finns människor som ger löften överallt och höjer sina förslag.
Jordbruksområdet skall, tvärt emot vad som här alltid sägs, ökas med nästan 5 procent eller rent av mer än 5 procent nästa år, och inte reduceras.
Man bör inte skrämma jordbrukarna alltför mycket i denna europeiska union!
Det får alltså inte vara så att å ena sidan människor - det betyder här rådet - utlovar pengar, lovar och höjer beloppen, och sedan kommer till oss i parlamentet och säger: Ni måste se till att de totala utgifterna hålls på låg nivå, spara alltså på alla övriga områden och säg till alla andra som har förhoppningar, att de inte får någonting!
En sådan uppgiftsfördelning får det inte vara!
Det får inte heller vara så att det internationella samfundet ställer sig upp på givarkonferenser och utlovar pengar och säger till Kosovo och alla som lever på Balkan: Vi skall stödja er, ni får pengar för det som ni behöver.
Hos er skall i framtiden grävmaskiner rassla med sina kedjor och inte pansarfordon!
Ni måste kunna bygga upp, vi skall hjälpa er.
Det får inte vara så att de lovar så mycket där och sedan kommer hit och säger: Ta nu de pengar som vi behöver för detta från dem som är mest i behov av dem.
Så får det inte gå till!
Vi har sträckt ut handen.
Haug har gjort det.
Hon har sagt att vi är beredda att arbeta mycket öppet tillsammans med rådet och kommissionen.
Vi vill visa dem att det inte måste häcklas som under de senaste årens sorgespel i en konfrontation genom hela budgetförfarandet.
Vi kan arbeta tillsammans med varandra.
Det bör ni veta.
Fatta den utsträckta handen!
Men jag vill här också säga helt tydligt - om det visar sig att man inte är beredd att samarbeta med oss, utan låter det gå till ett konfrontationsförfarande, då är detta parlament inte försvarslöst och inte maktlöst! Vi kommer också att sätta in våra krafter för de människor som sätter sitt hopp till oss, och vi kommer med säkerhet inte att göra dem besvikna!
Fatta den utsträckta handen, och upprepa inte hela rasket från förra året än en gång, ty det skadar oss alla i Europa och de människor som har förväntningar på oss!
Herr talman! Att säkra den framtida existensen har alltid varit svårt, vare sig det görs med hjälp av vitböcker, avreglering, partnerskap eller strukturanpassning.
Den ekonomiska situationen avgör alltid den kommande utvecklingen.
I huvuddelen av betänkandet är de stora frågorna riktigt placerade. Det som saknas i betänkandet är en utformning av innehållet.
Att bekämpa arbetslösheten med hjälp av ekonomisk tillväxt är den största europeiska utmaningen.
Konferensen i Lissabon har tillkännagivit inriktningen fram till år 2010.
Man kan alltså förvänta sig att kommande regeringskonferenser kommer att behandla hur det skall utföras.
Jordbrukarna och yrkessammanslutningarna förväntar sig av kommissionen att den avbyråkratiserar jordbruksnäringen och godkänner sådana budgetpolitiska riktlinjer som är inriktade på strukturer som är kalkylerbara, tillförlitliga och framstegsvänliga.
Med besluten från Berlin lades jordbrukspolitiken fast fram till år 2006.
Yrkesgrupperna och politiken har slagits för denna ståndpunkt.
Om det skulle bli nödvändigt med en tidigarelagd översyn, därför att samhällsanalysen ger andra måttstockar vid handen, så måste man göra jämförelser med siffror och fakta, och man bör bevara det som var framgångsrikt - tillförlitligheten - och inte stegvis plocka sönder Agenda 2000 till en överlevnadsformel som knappt går att känna igen.
Knappt har budgeten 2000 beslutats, så begär Schreyer en finansiell översyn och förhandsöversikt av prioriteringarna, och griper samtidigt till negativa utgifter.
Utan ett återflöde av dessa medel i jordbruksbudgeten äventyras Agenda 2000, i synnerhet som man kan förvänta sig ytterligare tekniska absurditeter.
Det är en politik som innebär en ungefärlig uppskattning, och grundas på ren iakttagelse.
Naturligtvis måste Balkan byggas upp igen, men i sin helhet, i samhällelig solidaritet.
Då - det är jag övertygad om - kommer också jordbrukarna och yrkessammanslutningarna att lämna sitt bidrag.
Herr talman! Den allmänna besparingen i resolutionen om riktlinjerna för budgetförfarandet för år 2001 kan vi inte godkänna i det nuvarande skicket.
Vi vänder oss emot den fullständiga förskingring av anslag som föreslås: ett oskäligt utnyttjande av resurser som reserverats för jordbruksutgifter under budgetrubrik 1 i budgetplanen som finansieringskälla, som skall täcka behoven av anslag inom den externa politiken.
Det förefaller oss fullständigt orättvist att vilja finansiera Kosovos återuppbyggnad bakom ryggen på de europeiska jordbrukarna, och att få oss att tro att det inte finns någon annan budgetlösning än denna är ett fullständigt skandalöst bedrägeri.
Vi måste i stället behålla jordbruksutgifterna, de obligatoriska utgifterna och ändra utgifterna under andra rubriker, där det finns avsevärda marginaler.
Det är alltså lämpligt att ersätta all årlig finansiering med fem och en halv miljard euro avsedda för Balkan, ett belopp som beräknats av Europeiska kommissionen, jag vet inte på vilka grunder, genom att höja taket för utgifter utanför unionen och sänka taket för jordbruksrubrikerna, med det bedrägliga motivet att anslagen inte skulle tas ut från jordbruket utan att det skulle vara lämpligt att lösgöra marginaler för år 2001 och år 2002.
Men vi vet alla att år 2003 genomförs granskningen efter halva tiden som beslutades vid toppmötet i Berlin.
Ingen betvivlar att parlamentet då godkänner den tvivelaktiga tillämpning som kommissionen föreslår, och som vår grupp med kraft tillbakavisar, och att den då av många betraktas som självklar.
Detta är alltså ett prejudikat som är mycket farligt för våra jordbrukare.
Det är för övrigt det budskap som tydligt förmedlas av Europeiska rådet i Lissabon som otvetydigt vägrade att i sina slutsatser godkänna kommissionens strävan efter att minska jordbruksbudgetens kapacitet med 300 miljoner euro under år 2001, och lika mycket under år 2002.
Oberoende av sakfrågan godtar vi inte att man ifrågasätter besluten från toppmötet i Berlin som utgörs av detta permanenta krav på revidering av budgetplanen och de olika rubrikerna.
Vi accepterar det desto mindre som Europeiska kommissionens ambitiösa program för Balkan inte är beräknat med vare sig stramhet eller precision, de existerande anslagen avsedda för Kosovo inte kan förbrukas i sin helhet och de övriga givarstaterna inte respekterar sina ekonomiska åtaganden.
Jag upprepar alltså, herr talman, att inget motiverar begäran om revidering av budgetplanen som man föreslagit oss.
Därför kommer vi att säga nej till den.
Herr talman, mina damer och herrar! Jag vill börja med att säga att vi håller med om de politiska prioriteringar som fastställts av Haug.
Däremot saknar vi ett uttryckligt stöd för så pass viktiga områden som forskning och teknisk utveckling och förnyelse.
Att dessa utelämnas i planeringen av unionens budget är det samma som att ge sig ut en regnig dag utan paraply.
Utan ständiga och effektiva insatser på dessa områden har vi ingen konkurrenskraft, och utan konkurrenskraft har vi ingen sysselsättning.
Därför har vi lämnat in ett ändringsförslag på den punkten.
En annan ändring vi föreslår, i enlighet med det man kom överens om på Europeiska rådet i Lissabon, handlar om att sysselsättningen är en av unionens främsta politiska prioriteringar de närmaste åren och ett sådant mål förvandlas garanterat, precis som ledamot Haug så riktigt påpekar, till en politik som främjar de små och medelstora företagen.
Men vi får inte nöja oss med att underlätta företagens tillgång till den nya tekniken på kommunikations- och informationsområdet.
Nätet är ett hjälpmedel, inte en trollstav.
Utan ett fastlagt program med reformer av de grundläggande strukturer som förbättrar våra företags konkurrensförmåga kommer den digitala epoken att bli en tid av frustration för Europa. Därav vårt ändringsförslag som en påminnelse om detta så uppenbara men samtidigt fruktade faktum.
Slutligen har vi, angående det som ledamot Haug definierar som "kulturell ekonomi", påpekat att hon nämner detta bland de politiska prioriteringarna, utan att det sedan förekommer på något ställe i betänkandet.
I syfte att förmildra denna metodiska svaghet har vi lagt fram ett ändringsförslag där vi utvecklar denna tänkvärda idé.
Hur som helst har föredraganden, på ett vad vi betraktar som korrekt vis, fastlagt grunderna för riktlinjerna för avsnitt III i unionens budget för år 2001, och vi har glädjen att få gratulera henne till det arbetet.
Herr talman! Jag vill framför allt koncentrera mig på revideringen och bara säga till de som gjort kommentarer där man fördömt kommissionen för förslaget att ta pengar från 1A: "Låt oss vänta och se vad det preliminära budgetförslaget omfattar", och inte avfärda allt vid denna tidpunkt.
Ralf Walter nämnde på ett mycket träffande sätt att jordbruksutgifterna faktiskt kommer att öka, och om pengar tas från 1A kommer det att bli från överskotten, men låt oss vänta till det preliminära budgetförslaget läggs fram.
Vi arbetar med antaganden när vi lägger fram detta betänkande av Haug.
Jag avser då bara Haugs betänkande, inte Ferbers.
Jag gratulerar båda två, men i Haugs betänkande gör vi vissa antaganden om revisionen, om omstrukturering i utgiftsområde 4 och om Kosovos behov.
Jag måste emellertid påminna rådet - och vi har åtminstone en beredd skribent där nere, om ingen annan gör grovjobbet för rådet för att få igenom budskapet - att det faktiskt är så att om kommissionen lägger fram det förslag vi förväntar oss, är de bundna av detta p.g.a. det interinstitutionella avtalet och måste sålunda diskutera med parlamentet hur denna revidering skall ske före den första behandlingen.
Jag har en intuitiv känsla av att det inte blir någon överenskommelse med rådet om en revidering av budgetplanen.
Nåväl, om detta är fallet måste budskapet nå fram nu, tydligt och klart, att vi kommer att få samma omak med budgeten i år som vi hade förra året och ni kommer inte att vinna på det.
Vi kommer att vara fast beslutna att göra vårt bästa för Balkan och Kosovo, men på samma gång kommer vi att vara lyhörda för behov inom andra politikområden som parlamentet anser vara viktiga.
Problemet med rådet är att allt rör sig kring det som avtalades i Berlin.
Vi får hela tiden höra att detta är fastgjutet i betong.
En av mina kolleger fram till utgången av parlamentets förra mandatperiod, Hugh McMahon, sade en gång under en debatt om skeppsbyggande: "Vi vill inte att detta skall vara fastgjutet i betong, vi vill att betongen skall vara lös", och jag antar att det vi vill just nu är att få Berlinavtalet placerat i en slags lös cement, så att ni åtminstone kan vara tillräckligt flexibla att hålla med oss om att saker och ting måste förändras.
Herr talman! Jag säger samma sak som jag gjorde i budgetutskottet i går; under budgetplanens tolv år har det skett 38 revideringar, och den totala summan medel det handlat om har uppgått till över 7 000 miljarder euro.
Kosovo utgör ett av de fall där budgetplanen inte är tillräckligt flexibel, och den måste ändras och detta budskap måste föras fram, annars kommer det att bli problem.
Herr talman! Det krävs en viss självsäkerhet för att påstå att sysselsättningen, jag citerar, "är en konstant prioritet för de europeiska institutionerna", när Europeiska unionen har 18 miljoner arbetslösa och flera av de rikaste stora europeiska företagen just nu aviserar omfattande minskningar av antalet arbetstillfällen, utan att nämnda institutioner rör ett finger för att hindra dem.
Det är inte så att det är omöjligt att omedelbart sätta stopp för arbetslösheten, men det skulle kräva en voluntaristisk politik där man inte tvekar att gräva i de finansiella och industriella koncernernas vinster och de stora aktieägarnas personliga förmögenhet.
Och hur kan man kalla det annat än hyckleri, när de europeiska institutionerna gör anspråk på att, jag citerar, "vilja utrota fattigdomen överallt" medan de låter industrikoncernerna förvärra fattigdomen till och med i Europas rikaste länder och fungerar som politiskt instrument för dessa koncerner, för att främja deras brottsliga plundring av de fattiga länderna.
Vi är medvetna om att det skulle vara lönlöst att be de europeiska institutionerna om det de inte kan ge, eftersom de precis som de europeiska nationerna är utformade för att främja vinster och representera den rika klassen.
Av dessa anledningar kommer de folkvalda i Lutte ouvrière att rösta emot betänkandet från Haug.
(PPE-DE).
(ES) Herr talman! Jag gratulerar båda föredraganden till deras betänkanden som har gett upphov till en hög grad av enighet.
Ferbers betänkande är en mycket djärv framställning av parlamentets nuvarande och framtida behov.
Ett Europaparlament som är intresserat av den nya informationstekniken, ett Europaparlament som är medvetet om att organisationen i första hand bör kretsa kring de nya uppgifter som Amsterdamfördraget ålägger de europeiska ledamöterna.
Det är ett betänkande med förslag till förändringar, och förändringar stöter alltid på motstånd på institutionerna och desto större anledning finns det att uppskatta föredragandens vilja att föra fram detta betänkande med stöd från PPE, och förhoppningsvis även från de övriga politiska grupperna i parlamentet.
Föredragande Haug har å sin sida fastställt åtaganden på viktiga områden i sitt betänkande som vi hoppas skall respekteras i omröstningen och som skärper parlamentets åtagande vad gäller sysselsättning, kultur, de nya politikområdena efter Amsterdam och inte minst skyldigheterna och rättigheterna inom budgeten.
Parlamentet antog med majoritet budgetplanen som speglade den politiska balansen från Berlin, även om vi alla var medvetna om dess otillräcklighet inför oväntade yttre omständigheter.
Parlamentet röstade i december månad för att behålla budgetplanen och det interinstitutionella avtalet trots att rådet den gången pressade förhandlingarna intill gränsen för det acceptabla.
I dag är rådet, parlamentet och kommissionen sammanlänkade på grund av ett avtal som har undertecknats.
Ett mycket seriöst avtal.
Om nya politikområden skall finansieras måste man hitta en ny finansiering.
Om rådet har för avsikt att finansiera Balkanländerna på bekostnad av den aktuella externa politiken och jordbrukspolitiken, visar man inte bara sin brist på politiska visioner, utan även brist på argument inför de avtal man undertecknar.
Herr talman, mina damer och herrar, kommissionär Schreyer! Vid utfrågningen av kommissionen sade Liikanen att fram till år 2002 kommer det att saknas ca 1,2 miljoner arbetsplatser inom e-commerce.
Det är alltså en verklig utmaning att här ställa motsvarande kvantiteter och kvaliteter till förfogande.
Kommissionär Schreyer, jag skulle gärna vilja fråga om ni egentligen kan säga oss vilka budgetposter som skapar, bibehåller eller förstör företag och/eller arbetstillfällen?
Finns det egentligen någon utvärdering man kan utgå från och säga vilka budgetposter som bidrar till att skapa nya arbetstillfällen?
Finns det något vetenskapligt arbete eller någon dokumentation från GD IV, som en gång ägnade sig åt det?
När vi har ett budgetförfarande, kan vi då konstatera om man uppnår den huvudsakliga prioriteringen, som vi nu har skapat i Europa; var uppstår det nya arbetstillfällen och var förstör vi nya arbetstillfällen?
I frågestunden i dag frågade jag kommissionen hur många arbetstillfällen som går förlorade när man avskaffar sådan produktion i Europa, som inte skall exporteras därför att den är förbjuden i Europa.
Kommissionär Byrne sade helt riktigt att han prioriterar folkhälsan.
I förmiddags talade vi om miljöskydd.
Då sades det att miljöskyddet prioriteras.
Jag tror att vi bör komma fram till ett objektivt förfarande, som säkrar nya arbetstillfällen.
Till detta behöver vi framför allt också en ordentlig representation från arbetsgivarorganisationerna, i synnerhet för småföretagarna, för företagen med 0 - 10 anställda.
Jag tror att detta område i framtiden också på europeisk nivå borde stödjas ännu mycket mer, eftersom det är där arbetstillfällena uppstår, det är därifrån nya produkter kommer och det är där som framtiden utformas.
Jag tror att det också innebär en chans för EU:s utvidgning.
Här måste vi bemöda oss om att framför allt också införliva småföretagen.
Det är en viktig funktion. Här är det nödvändigt med en social dialog.
Det skulle glädja mig om vi även på detta område skulle komma med nya initiativ.
Herr talman! Jag vill tacka föredragandena för deras arbete och säga att de hittat en skälig samförståndsnivå och utarbetat bra betänkanden.
Jag vill önska den nya kommissionären lycka till under hennes första budgetperiod och säga att jag uppriktigt hoppas att vi kan få ett smidigt och effektivt förfarande, inom vilket vi alla kommer att göra vårt bästa för att fastställa en förnuftig budget på ett effektivt sätt.
Om det blir problem - och i bland blir det problem - kommer det att handla om frågan om förslaget till finansiering av underskottet i utgiftsområde 4 med pengar från jordbruksavsnittet i budgeten.
Det är mer troligt att detta förslag skapar psykologiska problem på landsbygden i Europeiska unionen, än faktiska problem.
Vi måste lugna jordbrukarna i unionen och säga till dem att det finns förordningar som gäller. Genom dessa förordningar beviljas medel till jordbrukarna i unionen och vad som än händer finns det ingen möjlighet för Europeiska unionen att komma undan sina skyldigheter.
Det har i vilket fall skett en minskning av intäkterna.
Kommissionen gjorde ett uttalande, för perioden 2000-2006, i vilket man angav vissa perimetrar enligt vilka jordbruksutgifterna skulle fastställas.
Vi får nu höra talas om nya förslag som innebär att om det sker en utvidgning får vi helt nya förslag till en helt ny politik för de nya medlemsstaterna, utan några bestämmelser om hur denna skall finansieras.
Vi behöver litet mer tydlighet. Det skapas dessutom spänningar mellan institutionerna i Balkanfrågan.
Ju tidigare kommissionen kan lägga fram förslag om klara och tydliga siffror, desto bättre.
Jag tycker egentligen inte att det är nödvändigt att ta några pengar från jordbruket för att kunna finansiera ett skäligt program med hjälp av de belopp som angetts - 5,5 miljarder euro - med hänsyn till unionens skyldigheter, vad medlemsstaterna kommer att skjuta till och vad som troligen kommer att krävas med tanke på situationen i Serbien.
Så varför skapa en strid om ca 300 miljoner euro som jag tror vi ändå inte kommer att behöva ta från jordbruket?
Tack, fru kommissionär.
Jag förklarar debatten avslutad.
Omröstningen kommer att äga rum i morgon kl. 11.
Åtgärder för att motverka barnsexturism
Nästa punkt på föredragningslistan är betänkande (A5-0052/2000) av Klamt, för utskottet för medborgerliga fri- och rättigheter samt rättsliga och inrikes frågor om meddelandet från kommissionen till rådet, Europaparlamentet, Ekonomiska och sociala kommittén och Regionkommittén om genomförandet av åtgärderna för att motverka barnsexturism (KOM(1999) 262 - C5-0096/1999 - 1999/2097(COS)).
- (DE) Herr talman! Barnsexturism är inte något nationellt eller europeiskt problem, utan det är ett världsomfattande problem, som de senaste åren blivit alltmer explosivt och tilltagit i omfattning.
Detta förhållande tar man hänsyn till i föreliggande resolutionsförslag.
Förslaget går långt utöver en punktvis, nationell eller europeisk dimension.
Den oroande ökningen av fall med sexuellt utnyttjande av barn visar att Europeiska unionen och dess medlemsstater måste sätta till alla medel som står till buds för att skydda de svagaste medlemmarna i vårt samhälle, nämligen barnen.
Därför innehåller resolutionsförslaget två centrala krav.
För det första: När det gäller barnsexturism måste det räcka med enkel straffbarhet, dvs. även om den stat där brottet begås inte straffbelägger sexuellt utnyttjande, måste det trots detta vara möjligt att stämma förövarna i deras hemländer.
För det andra: Man måste ta hänsyn till principen om extraterritoriellt ansvar.
Vi behöver nationella lagstiftningar som överensstämmer över hela Europa, och som straffbelägger barnsexturism som utförs av unionsmedborgare, oberoende av var dådet begåtts.
Europa måste ta på sig ansvaret för sina medborgare, även utanför de europeiska gränserna.
Dessa krav kan helt kort sammanfattas så: Vikten av att skydda barn är inte mindre därför att barnens hemland underlåter att ge dem det skydd de behöver. Lika litet får vi blunda för incidenter inom Europeiska unionen.
Var och en av oss känner till fall i sitt eget hemland där barn utnyttjats.
Rådet och kommissionen har visserligen bekräftat principen om extraterritoriellt ansvar, men dessa förslag medför att det i undantagsfall behövs dubbel straffbarhet.
Det betyder att i undantagsfall vore det fortfarande möjligt att sexturister, som har utnyttjat barn, kommer undan ostraffade, eftersom landet där brottet begås inte straffbelägger utnyttjande av barn.
Dessa eventuella undantagsbestämmelser tar Europaparlamentet klart avstånd från.
Medlemsstaterna måste agera energiskt mot allt som gynnar barnsexturism, eller som bagatelliserar den.
För att principiellt säkra skyddet för barnen, måste aktningen för barnens rättigheter förankras i de europeiska fördragen.
De hittills vidtagna åtgärderna måste granskas med tanke på sin effektivitet, och även i framtiden måste EU-medel ställas till förfogande för att bekämpa barnsexturism.
De icke-statliga organisationernas roll bör därvid uttryckligen betonas.
Kommissionen uppmanas att göra en sammanfattning av de nationella strafflagstiftningarna på detta område, och vid behov lägga fram lämpliga förslag för brottsrubriceringar.
Alla punkter som man nu bör reglera och ta hänsyn till inom Europeiska unionen på detta område, måste beaktas på samma vis vid anslutningsförhandlingarna, i förbindelserna med tredje land och särskilt vid beslut om utnyttjande av anslag i utvecklingssamarbetet.
Medborgarnas friheter och rättigheter inbegriper rätten att slippa skadas till kropp eller själ.
Detta gäller inte bara för våra barn, utan för alla barn.
Det är vår uppgift att genomföra detta med alla medel som står oss till buds.
Denna konsensus kan alla deltagande enas om.
Denna resolution anser jag vara ett exempel på ett konstruktivt och fruktbart samarbete över gruppernas gränser.
Det vill jag tacka alla kolleger för, särskilt dem från de andra deltagande utskotten, vars yttranden jag har arbetat in i mitt betänkande.
Detta är också en förklaring till att vissa ändringsförslag inte antagits av min grupp.
De är redan medtagna i betänkandets text i en delvis annan formulering.
Jag är övertygad om att vi här skall kunna få till stånd en bra och förnuftig resolution till skydd för barnen.
Herr talman, mina damer och herrar!
Först vill jag tacka fru Klamt för detta omfattande, grundliga betänkande, och det gläder mig att yttrandet från utskottet för kvinnors rättigheter och jämställdhetsfrågor arbetats in i betänkandet.
Barnsexturism förekommer inte bara i Europa, utan över hela världen.
Det sexuella utnyttjandet av barn är en tragisk och skakande realitet, och i vissa regioner i världen har detta problem under de senaste åren ytterligare förvärrats och skärpts.
Därför måste parlamentet när det överväger hur detta onda skall bekämpas gå utanför Europas gränser.
Vid sidan av scenen i länderna i Fjärran östern finns det ytterligare en vid den tysk-tjeckiska gränsen. Därför måste detta problemområde också diskuteras konkret vid anslutningsförhandlingarna.
Det är viktigt att klarlägga den rättsliga situationen och bortse från principen med dubbel straffbarhet.
Lagarna i de länder förövarna kommer från måste vara bindande för de rättsliga åtgärderna.
Förövarna får inte inbilla sig att de är i säkerhet, och att de befinner sig i ett rättslöst område.
Det måste gå att bestraffa en förövare även när utnyttjandet inte är straffbelagt i det land där det ägt rum.
Detta problem kan inte lösas med nationella åtgärder.
Det är nödvändigt med ett gemensamt agerande från Europeiska unionens och medlemsstaternas sida, i samarbete med berört tredje land.
Barnet med sina egna, okränkbara rättigheter förtjänar vårt särskilda skydd, oavsett vilket land det lever i.
Detta skydd måste garanteras både materiellt och immateriellt.
Det måste ställas tillräckliga ekonomiska medel till förfogande för att bekämpa detta onda, med inriktning på offren.
Skyddet av barnen måste säkras i alla Europeiska unionens medlemsstater genom de lagliga åtgärder och tillnärmningar som krävs.
Inte minst bör skyddet av barnet som egen personlighet med rätt att slippa skadas till kropp eller själ också införlivas i den europeiska stadgan om de grundläggande rättigheterna.
Herr talman! Jag vill lyckönska föredraganden, Klamt, till ett fint och framgångsrikt arbete.
Svenska researrangörer blir först i världen med att aktivt motarbeta den barnsexhandel som grasserar i många så kallade turistparadis.
Alla de stora i turistbranschen i Sverige har redan lovat att följa en särskild uppförandekod.
När de har visat att de uppfyller kodens krav, kommer de att godkännas, certifieras.
Redan i början av april i år inleds en kampanj för att göra resenärerna medvetna om vad som är på gång.
Det blir TV- och bioreklam, affischer på flygplatserna och stora annonser.
Bakom uppförandekoden står den svenska grenen av ECPAT, en organisation som arbetar mot sexuell exploatering av barn.
De krav som ställs på reseföretagen är bl.a. att de skall utbilda sin personal, både på hemmaplan och på resmålet, samt informera resenärerna.
De skall också se till att exempelvis hotellens ägare och anställda känner till och medverkar i arbetet mot barnsexhandel.
Det handlar om att nå människors samvete.
Låt mig avsluta mitt anförande med att tala om barnen - vår största gåva, det finaste vi har.
De är värnlösa, oförstörda och söker trygghet.
Vi måste väcka medborgarnas samveten för våra barn.
Jag vill också tala om sexuallivet.
Vuxensamhällets bristande opinionsbildning om både det underbara men också det ansvarsfulla med sexuallivet kan vuxensamhället inte gå ifrån.
Det handlar om att visa kärlek och ömhet, om livets gåva, om att föra livet vidare, och om trohet.
Vi måste väcka medborgarnas samveten om vårt kärleksliv.
Herr talman! Till att börja med vill jag naturligtvis gratulera Klamt till hennes betänkande.
Det är inte bara utmärkt utan också mycket användbart.
Alla kan vara överens om att barnen är världens framtid. De är en av de mest sårbara kategorierna av vår jords befolkning.
Förenta nationernas konvention av den 20 november 1989 ger dem för övrigt särskilda rättigheter och alla våra åtgärder bör inspireras av erkännandet av dessa rättigheter.
Vi måste angripa en fruktansvärd farsot, nämligen sexuellt utnyttjande av barn.
Det är kunder, ett ord som jag sätter inom parentes eftersom det är så förskräckligt, som köper barn för att tillfredsställa sina sexuella fantasier.
Dessa kunder, som kommer från Europa, Förenta staterna och Japan, utgör kärnan av dem som utnyttjar barn.
Denna ohygglighet äger rum huvudsakligen i tredje land som lider av misär.
Orsakerna är ofta fattigdom och sociala olikheter, ett familjeskydd och gemenskapsskydd som inte längre fungerar, diskriminering av flickor och okunnighet.
Alla dessa orsaker är en smältdegel för liv som krossas av någras lystenhet och andras avvikande beteende.
Vi kan erinra om ett gammalt japanskt ordspråk som säger: "resan är ovetande om skammen".
Vad vissa inte skulle göra hemma gör de utan att skämmas i ett annat land.
Det är anonymiteten, straffriheten, tillsammans med ett förakt som måste betraktas som rasistiskt, som gör att vissa uppfattar barnet som en sak som man använder, smutsar ned och sedan kastar bort.
De flesta av de prostituerade barnen är en del av den stora prostitutionsmarknaden som inrättats av kopplarmaffior.
Det är mycket svårt att hitta dessa barn och få loss dem ur prostitutionen.
Internet används tyvärr av vissa individer som tillhandahåller detaljer om sin lumpenhet och adresser för att få tag i barn.
Vi måste reagera inför denna farsot, som är ett fruktansvärt angrepp på barnens rättigheter och de mänskliga rättigheterna och vi måste skydda dessa barn genom att angripa roten till det onda och förfölja pedofilerna.
För att angripa det onda måste vi först och främst angripa fattigdomen och okunnigheten.
Vi måste straffa de individer som utnyttjar barn sexuellt.
I Europakonventionen om barns rättigheter anges i det första kapitlet att alla personer som inte fyllt 18 år bör betraktas som "barn".
Jag föreslår att vi behåller den åldern. Alla minderåriga bör absolut skyddas.
Det är en skyldighet vi har gentemot denna generation som är vår framtid och som förväntar sig skydd och respekt från oss.
Detta betänkande och det meddelande från kommissionen som betänkandet behandlar ger två stora bidrag till utvecklingen när det gäller att minska sexuellt utnyttjande av barn genom s.k. sexturism.
Det första gäller bidraget till skapandet av ett internationellt samhälle som respekterar de mänskliga rättigheterna: På alla möjliga sätt har det skett ett ökat erkännande att Europa måste främja internationella standarder för respekt för de mänskliga rättigheterna, t.ex. rörande de internationella brottsdomstolarna för före detta Jugoslavien och Rwanda, avtalet om den internationella brottsdomstolens stadga, Pinochetfallet och interventionen i Kosovo för att stoppa den etniska rensningen - allt detta har utvecklat slagkraft.
Att säga att vi inte tillåter att våra medborgare utnyttjar barn i utlandet sexuellt, passar in i detta mönster, och den del av Klamts betänkande där hon skriver att vi måste kräva att dubbla standarder blir oacceptabla, är mycket välformulerad och särskilt värdefull.
Det är inte godtagbart att våra medborgare uppför sig på ett sådant sätt utomlands som de inte skulle göra hemma.
För det andra bidrar detta betänkande till polisiärt och rättsligt samarbete i Europeiska unionen.
Detta är ett bra exempel på att euroskeptikerna som motsätter sig samarbete på detta område har fel.
Det är bara genom gemensamma allmänna åtgärder som vi kan lösa denna fråga, inte minst genom att komma överens om extraterritoriell tillämpning av nationell straffrätt.
Tillnärmning och ömsesidigt erkännande av nationell straffrätt, vilket inte är detsamma som harmonisering, kommer att bli ytterst användbart, precis som ett samarbete genom poliskårerna och Europol som ständigt, i likhet med parlamentet, uppmanar till korrekt parlamentarisk och rättslig kontroll.
Jag gratulerar sålunda fru Klamt till ett mycket värdefullt betänkande och jag hoppas man kommer att bygga på detta i framtiden.
Herr talman! Inför den oroande utvecklingen av sexturismen, och mer allmänt sexuellt utnyttjande av barn i Europa och i världen, gör Klamt helt rätt i att i sitt betänkande föreslå åtgärder som står i proportion till det allvarliga problem vi möter.
Jag noterar bl.a. införlivandet av barns rättigheter i stadgan med grundläggande rättigheter, inrättandet av telefonnummer dit barn kan ringa gratis.
Det är bråttom att införa en enhetlig politik för att skydda barnen.
Därför stöder jag ändringsförslag 4 där man kräver att ett europeiskt centrum för försvunna barn och barn som fallit offer för sexuellt utnyttjande skall inrättas, i syfte att samordna verksamheten inom medlemsstaternas organisationer.
Kommissionen måste engagera sig för att denna europeiska databas verkligen skall inrättas.
Jag vill erinra om att resolutioner redan antagits i frågan av parlamentet.
Men man måste konstatera att förslagen endast delvis genomförts.
Det krävs mycket effektivare bestämmelser.
Jag vill också varna för den pågående utvecklingen.
Det handlar inte längre enbart om sexturister som förflyttar sig till tredje land, utan nu också om barn som man tar med som kollin till Europa.
Och med tanke på problemets transnationella karaktär tror jag vi måste kräva att Europol främjar nationella och transnationella undersökningar och varje år redogör för sitt arbete.
Herr talman, herr kommissionär, kära kolleger! Jag skulle också varmt vilja gratulera Klamt.
Jag tycker hennes betänkande föreslår konkreta lösningar. Det var något som många av oss önskade och jag tackar henne för det.
Jag tycker också att hon undviker blindskären med en viss sexfobi som förekommer i vissa demonstrationer.
Problemet är mycket allvarligt.
Betänkandet är bra, och jag skulle inte vilja att en del av kammaren saboterar det, eller åtminstone amputerar det i morgon, något som jag fruktar.
Det är bra att tala om problemet i tredje världen, men jag tror, vilket också redan sagts, att det också finns stora problem inom Europeiska unionen, och jag har just fått veta att den socialistiska gruppen begärt delad omröstning om viktiga delar av betänkandet.
En delad omröstning, det betyder att vissa delar av texten utesluts.
Den socialistiska gruppen begär framför allt att en undersökningsgrupp inte skall inrättas.
Jag anser att det är mycket allvarligt.
Vi känner till, vi har redan talat om det, allvaret i situationen i vissa länder i Europeiska unionen, i Belgien framför allt.
Medan jag talar till er händer äntligen något vid den belgiska statliga televisionen, RTBF, en mycket väl utförd undersökning - jag kunde tyvärr inte se hela - om den berömda Dutroux- affären.
Vi får veta att de högsta myndigheterna i landet gjort allt för att undersökningen skall köra fast genom att avbryta, flytta poliser och domare, och förnedra, eller ännu värre, när det gäller offer som vittnat.
Detta är mycket allvarligt och innefattar personer på allra högsta nivå, även om allt detta fortfarande döljs, helt utanför rättvisan.
Jag tror att man kan, och bör, titta på vad som händer i tredje världen, man kan och bör, och jag tackar återigen Klamt, föreslå lösningar.
Jag instämmer med Ludford, vi måste tänka i termer av institutioner, i termer av internationella domstolar och redan tänka på att utvidga befogenheterna för de internationella domstolarna, men det får inte handla om exotism.
Det händer mycket allvarliga saker även inom unionen.
Unionen och alltså parlamentet, som har ett ansvar på dessa punkter, enligt artikel 6 och 7, "Allvarligt och ihållande brott mot rättsstaten, de mänskliga rättigheterna och grundläggande rättigheterna", måste snarast ta sig an frågan, eftersom en berörd medlemsstat inte kan göra det i denna mycket allvarliga fråga som rör försvinnandet av hundratals, tusentals barn, och som fortfarande gäller, det vet ni, ni ser affischerna på tågstationerna, vid busshållplatserna, försvinnandet av minst 150 barn i Belgien, som inte bara våldtagits utan också dödats, offrats för njutningar som vi skulle kunna diskutera länge.
Herr talman! Det problem som vi debatterar och som behandlas i Klamts utmärkta betänkande hör till de brännande och ständigt växande moderna problem som kräver en omedelbar lösning.
Vi skall naturligtvis inte underskatta kommissionens initiativ, framför allt dess insatser för att öka medvetenheten, men dessa initiativ har visat sig otillräckliga, eftersom det sexuella utnyttjandet av barn och barnsexturismen håller på att få allt större omfattning, inte bara i de "traditionella" underutvecklade länderna, utan även inom Europeiska unionen.
Vi behöver således snarast en heltäckande och väl sammanhållen politik som gäller barnen, och det är verkligen sorgligt - som även andra kolleger påpekat - att Amsterdamfördraget inte erbjuder den nödvändiga rättsliga grunden.
Det gemensamma arbetet för at skapa frihet, trygghet och rättvisa i en nära framtid, vilket förutsätter rättsligt och polisiärt samarbete för att bekämpa den internationella brottsligheten, gör att jag vågar hoppas på en effektivare bekämpning av det sexuella utnyttjandet av barn, i fråga om både utbud och efterfrågan.
Därför är det viktigt att barnens rättigheter, precis så som de formuleras i FN:s konvention av den 20 november 1989, tas med i den stadga om grundläggande rättigheter i Europeiska unionen som är under utarbetande.
Vi behöver vidare en lagstiftning med extraterritoriell giltighet, så att brott begångna i utlandet bestraffas, stränga bestämmelser för att kunna ingripa mot de researrangörer och transportföretag som på ett så skändligt sätt främjar barnsexturismen.
Vi behöver mera resurser för att genomföra konkreta planer, vi behöver ett närmare samarbete mellan kommissionen och turistindustrin för att fastställa uppförandekoder.
Vi måste ta efter Sveriges goda exempel.
Till sist vill jag framhålla att vi måste agera för att skydda och stödja de barn som blivit sexuellt utnyttjade, liksom även de unga flyktingarna och invandrarna, som är en särskilt utsatt grupp.
Sammanfattningsvis anser jag att vi måste bilda en gemensam front med en gemensam strategi på tre nivåer.
För det första, när det gäller information, för det andra, när det gäller bekämpning, för det tredje, när det gäller att skydda och rehabilitera offren.
.
(FR) Herr talman! I november 1996 antog Europeiska kommissionen sitt första meddelande om kampen mot barnsexturism.
Ett år senare, i november 1997, visade en resolution från Europaparlamentet och ett uttalande från rådet (turism) på den stora institutionella konsensus som förelåg om de stora linjerna i kommissionens meddelande.
Detta stöd har sedan dess konkretiserats genom att en ny budgetpost inrättats, där medlen som ställs till förfogande är avsedda för kampanjer för att göra befolkningen i Europeiska unionen medveten om utvecklingen av barnsexturismen .
Den tar sig numera uttryck i rådets slutsatser av den 21 december 1999 vilka visade på ett nytt bestämt politiskt engagemang i ett viktigt samhällsproblem, där det är vårt ansvar att finna en lösning.
Om Europaparlamentet, vilket man kan hoppas, återupprepar sitt stöd till denna åtgärd, kommer samtliga aktörer i kampen mot denna farsot att i sin beslutsamhet gå stärkta ur detta.
Samtidigt kommer nya framsteg i denna riktning att utgöra lika viktiga beståndsdelar för ytterligare svar på den oro som uttrycks av Europas medborgare när det gäller utvecklingen av denna farsot.
Kamts betänkande är en följd av kommissionens meddelande från maj 1999 som presenterade de åtgärder som genomförts under 1997-1998 och preciserade de operativa uppföljningarna, inför lanseringen och genomförandet av nya åtgärder.
Ni kan konstatera att gemenskapens åtgärder när det gäller kampen mot barnsexturismen fortsätter i samma takt, inom ramen för den strategi som ursprungligen fastställdes, och som dels syftar till att minska efterfrågan genom samarbete, bl. a. med turistindustrin och berörda icke-statliga organisationer, dels till att angripa roten till utbudet i de länder turisterna reser till på alla lämpliga sätt, inbegripet gemenskapens politik när det gäller yttre förbindelser och utvecklingssamarbete.
Betydelsen av denna andra del erinrade kommissionen för övrigt om redan 1998 i samband med fastställandet av strategin för stöd till utveckling av en hållbar turism i utvecklingsländerna, som skulle främja beaktandet av det specifika problemet med barnsexturismen inom ramen för en strukturerad politisk dialog med de mest drabbade länderna, bl.a. på regional nivå.
Utvecklingen av barnsexturismen är ett allvarligt brott mot själva idén med en mänsklig gemenskap samlad kring värderingar som respekt och värdighet, gemensamma tillgångar och minnen.
Man kan överväga att hellre än att förse debatten om självreglering/reglering, kräver effektiviteten att man koncentrerar uppmärksamheten på strävan efter och utnyttjandet av synergieffekter mellan dessa två åtgärder som i högsta grad kompletterar varandra.
Särskilt som utvecklingen av det polisiära och rättsliga samarbetet i Europa inte är utan positiva konsekvenser när det gäller att bekämpa barnsexturismen, samtidigt som framsteg gjorts när det gäller verklig självreglering, dvs. att införliva mekanismer för att kontrollera undertecknade åtaganden.
Rådets gemensamma åtgärd av den 24 februari 1997 om kampen mot människohandel och sexuellt utnyttjande av barn, som innebär att varje medlemsstat åtar sig att se över den inhemska lagstiftningen när det gäller åtgärder kring denna typ av avsiktligt beteende, är exemplarisk i detta hänseende.
Det faktum att en dubbel anklagelse förblir möjlig, genom undantag, får inte dölja det grundläggande tillskottet från denna gemensamma åtgärd, nämligen bekräftelsen av principen med en extraterritoriell befogenhet som kan tillämpas på medborgare eller en person som vanligen vistas på territoriet.
Då förstår man bättre det stora intresse som lagstiftningsreformer i frågan röner, liksom deras konkreta uttryck i tillämpningen av lagarna på det dagliga livet.
Därför fäster Europaparlamentet så stor betydelse vid utvärderingen av medlemsstaternas respekt för de skyldigheter som åligger dem enligt denna gemensamma åtgärd, då denna utvärdering skulle kunna vara ett tillfälle att fästa särskild betydelse vid bekämpning av barnsexturismen, och upprätta en första översikt.
I operativa termer har genomförandet av samtliga åtgärder som planerats skett i jämnt takt.
Kampen mot barnsexturismen är ett tillfälle för kommissionen att mobilisera sina olika tjänster inom ramen för förstärkningen av den interna samordningen.
Det är också ett tillfälle för kommissionen att intensifiera sitt samarbete med berörda nationella myndigheter, yrkessammanslutningar och icke-statliga organisationer.
Andra initiativ från kommissionen, i syfte att ytterligare införliva turistindustrin, har också lett till konkreta resultat när det gäller bl.a. utarbetande och förstärkning av en uppförandekod och andra självreglerande mekanismer för turistindustrin.
Som ni förstår kan ert stöd bara uppmuntra oss att med beslutsamhet fortsätta på den inslagna vägen.
Tack, herr kommissionär.
Jag förklarar debatten avslutad.
Omröstningen kommer att äga rum i morgon kl. 11.00.
Skadeståndsansvar för produkter med säkerhetsbrister
Nästa punkt på föredragningslistan är betänkande (A5-0061/2000) av MacCormick för utskottet för rättsliga frågor och den inre marknaden om kommissionens grönbok Skadeståndsansvar för produkter med säkerhetsbrister (KOM(1999) 396 - C5-0184/1999 - 1999/2158(COS)).
. (EN) Det är en ära och en glädje att få möjlighet att lägga fram detta betänkande för parlamentet i dag.
Det handlar om det mycket viktiga ämnet produktansvar, som Europeiska gemenskapen för första gången införde lagstiftning om så tidigt som 1985 i form av ett direktiv.
Detta införlivades av medlemsstaterna på ett ganska makligt sätt, och i vissa fall kanske vi t.o.m. skulle kunna säga chockerande långsamt sätt.
Det är alltså ganska nyligen vi har fått en gemensam erfarenhet i unionen av produktansvarssystemets funktionssätt, som i vilket fall inte är fullständigt enhetligt i länderna, eftersom det finns områden där olika synsätt kan tillämpas i enlighet med direktivet.
Denna lagstiftning ersätter på sätt och vis bestraffande rättvisa med skadeståndsansvar inom detta mycket viktiga rättsområde som behandlar civilrättsligt ansvar.
Idén är att om en produkt med säkerhetsbrister säljs och används och på något sätt skadar en konsument, skall konsumenten ha rätt till skadestånd utan att denne måste bevisa att tillverkaren sålt en produkt med brister; det räcker att bevisa att produkten med säkerhetsbrister orsakat skadan.
Detta är en mycket god idé.
Den hjälper till med att sprida skaderisken rent allmänt och säkerställa skadestånd.
Den garanterar naturligtvis inte produktsäkerhet i sig själv.
Detta görs bättre genom andra system som reglerar olika branscher, och vi har för närvarande bra regelsystem inom de flesta av branscherna i Europeiska unionen.
Man skall dessutom inte tro att detta är den enda grund på vilken folk som skadats kan få hjälp.
Vi har andra system för bestraffande rättvisa på denna sidan Atlanten, som inte har någon motsvarighet i, t.ex., Amerikas förenta stater, som har en annorlunda men något strängare produktansvarslagstiftning än vi har.
Där tillämpas emellertid ett slags rättsligt lotteri, som akademiker har kallat det, eftersom många som skadas inte får någonting alls, samtidigt som andra tilldelas enorma skadeståndsbelopp.
Man anser allmänt, och helt riktigt, att det är målsägarnas advokater som tjänar bäst på detta förhållande.
Vi bör hålla fast vid vår egen uppfattning om social trygghet som den huvudsakliga grunden för hjälp, men även tillämpa detta produktansvarssystem.
I grönboken togs frågan upp om detta system bör utvidgas och om vissa förändringar bör göras.
Detta var ett svar på debatterna i parlamentet förra året, vilka resulterade i ändringar av direktivet som innebar att detta omfattade jordbruksråvaror.
Jag tycker att det verkar som om grönboken, trots att den har startat debatten på ett bra sätt, inte helt kommer att avsluta den.
Den gav en användbar sammanfattning om hur lagstiftningen har utvecklats och tillämpats, och sedan ställde intresserade parter en rad frågor som krävde svar före utgången av november förra året.
Detta är ett bra sätt att ta reda på om det finns alarmerande och brådskande frågor som fordrar snabba åtgärder.
Det är det dåligt sätt att utarbeta en grundlig och vetenskaplig undersökning av en viss lagstiftnings effekter på det civila samhället och på livet i vår union.
Vi behöver fler och mer ingående undersökningar för detta ändamål.
Under tiden kan vi inta denna ståndpunkt, och jag föreslår i mitt betänkande att vi intar denna ståndpunkt. Om inte det framtagna materialet uppvisar ett starkt, verklighetsförankrat behov av tidiga förändringar, bör vi begrunda frågan ytterligare och mer ingående, och vi bör ha en debatt som sträcker sig utöver den debatt som utlöstes av själva grönboken.
Det finns en stor mängd mycket intressant akademiskt och vetenskapligt material och det skulle kunna bli mer om det var känt att detta beaktades i egentlig mening.
Jag vet att detta förhållningssätt har gjort vissa kolleger besvikna, särskilt de som startade debatten förra året, och man har antytt att parlamentet helt enkelt skulle vända sig bort från viktiga frågor om vi lät saken bero.
Jag själv skulle inte låta saken bero.
Jag har därför lagt fram en del kompromissändringsförslag i vilka jag föreslår att det måste ske ytterligare och grundligare samtal om detta, där man noga tar hänsyn till de punkter som tagits upp utan att i förväg bedöma vilket som är det rätta svaret.
Jag tycker inte att man skall döma i förväg.
Jag själv skulle inte vilja vara en av dem som inför en "kränkningsskatt" i Europeiska unionen, en skatt som amerikanerna får vidkännas p.g.a. egna beslut.
Jag föreslår alltså att vi uppmanar kommissionen att föra ett längre och grundligare samtal om detta; inte för att påskynda åtgärder, utan för en väl avvägd bedömning.
Vi har en bra lagstiftning och talesättet: "ändra inte på ett vinnande koncept, men nöj dig heller inte med detta", är tillämpligt här.
Herr talman! I går, mina damer och herrar, tillerkändes nikotinoffret Leslie Whiteley av amerikansk domstol ett skadestånd om inte mindre än 44 miljoner dollar.
För en vecka sedan uttalade sig Europeiska rådet i Lissabon för ett innovationens Europa.
Mot denna bakgrund ställer vi oss följande fråga: Måste vi göra om vårt europeiska skadeståndsansvar?
Vill vi ha amerikanska förhållanden i vårt skadeståndsansvar?
Hur skall vi utforma ett skadeståndsansvar, som främjar innovationer och inte hindrar dem?
Vi är positiva till att kommissionen till att börja med har lagt fram en grönbok i denna fråga, eftersom vi anser att det är förnuftigt att man först utvärderar erfarenheterna med befintliga direktiv, innan man fattar nya beslut.
Som Europeiska folkpartiets grupp (kristdemokrater) och Europademokrater uttalar vi oss i rättssäkerhetens intresse för att man klart skiljer skadestånd från straffrättsliga åtgärder, vilket ju dock amerikansk rätt förhindrar.
Vi vill med tanke på de små och medelstora företagen förhindra risker med skadeståndsansvar som inte går att uppskatta, och vi vill inte heller ha någon överkompensation till några få personer som lidit skada, vilken skall drabba alla konsumenter, som i slutändan naturligtvis via ett högre pris måste betala sådana skadeståndsregler.
Vi vill ha en lagstiftning om skadeståndsansvar som främjar innovationer och inte för med sig risker med skadeståndsansvar, som är omöjliga att beräkna, för dem som vill föra ut nya produkter på marknaden.
Vid bedömningen av de detaljerade yttrandena om grönboken vill vi att kommissionen får fria händer att bedöma nödvändigheten av en reform av direktivet om produktansvar.
Vi önskar att ni förutsättningslöst bedömer de detaljerade rapporterna.
Vi tror vid en första anblick att den nuvarande lagstiftningen om skadeståndsansvar möjliggör en rättvis utjämning mellan konsumenternas och producenternas intressen.
Företagen måste, utan att skuldsätta sig, svara för skador hos konsumenten.
Å andra sidan har man här emellertid räknat med en skadeståndsfrist om tio år, och en maximigräns för skadeståndsansvaret om 75 miljoner euro.
Vi anser därför att man bör göra en översyn endast om man får klara bevis för att det är nödvändigt att ändra direktivet.
Här krävs det försiktighet och sans.
Miljoner fall berörs varje dag.
Vi önskar kommissionen lycka till vid utvärderingen av resultaten i grönboken.
Herr talman, kära kolleger! Vår kollega MacCormick har grundligt befattat sig med grönboken om civilrättsligt skadeståndsansvar för produkter med säkerhetsbrister.
För sitt arbete och det kollegiala samarbetet skall han ha vårt tack. I min grupps namn vill jag endast göra ytterligare ett par påpekanden om erforderliga ändringsförslag, som vi redan under förberedelsearbetet i stor utsträckning har enats om med Europeiska liberala, demokratiska och reformistiska partiets grupp.
Här handlar det till väsentlig del om granskningsuppdrag till er avdelning, kommissionär Bolkestein. Någon gång handlar det om bevisbördan, som enligt artikel 4 ligger enbart på den som råkat ut för skadan.
Kommissionen bör, anser min grupp, granska om inte också tillräcklig bevisning och indiciebevisning kan komma i fråga på alla bevisnivåer.
Detta är särskilt viktigt, eftersom produktvärlden blir alltmer komplex, och det blir allt svårare för enskilda personer som lidit skada att skaffa fram bevis på detta område.
Det handlar också om undantag från tillverkarens allmänna ansvar, framför allt den så kallade utvecklingsrisken.
Det måste granskas om dessa undantagsbestämmelser är ändamålsenliga och sörjer för balans mellan tillverkare och konsument.
Detta gäller särskilt i fråga om livsmedel och läkemedel.
Det är svårt att inse varför enbart konsumenten skall belastas med de risker som är förbundna med de tekniska framstegen.
Direktivets giltighet enbart för privat användning och konsumtion förefaller mig tvivelaktig.
Kommissionen bör granska om direktivet inte bör utvidgas till varor för yrkesmässig användning.
En företagares sakskador skiljer sig principiellt sett inte från en konsuments.
Den olika behandlingen är mer betungande ju mindre företaget är.
En tillnärmning av rätten på gemenskapsnivå skulle vara i linje med ändamålet med direktivet om produktansvar, framför allt som den klara skiljelinjen mellan privat- och arbetsliv minskar alltmer på grund av arbetsvärldens flexibilitet.
Den tidsmässiga ansvarsbegränsningen måste också övervägas.
När det gäller BSE har det visat sig att en schablonmässig ansvarsbegränsning till tio år eventuellt är otillräcklig.
Man skulle till exempel kunna överväga att rikta in sig på respektive produktslag.
Men inte bara dessa enskilda punkter är viktiga, utan vi bör också allvarligt utnyttja alla möjligheter för att fortsätta att harmonisera produktansvaret så att vi kan uppnå ett omfattande konsumentskydd i Europeiska unionen.
Om vi kompletterar MacCormicks betänkande på så vis, har Europaparlamentet utfört ett bra arbete i konsumenternas anda.
Det är till detta man har valt oss.
Herr talman! Jag vill välkomna vad som kan betraktas som ett mycket väl avvägt betänkande, som bjuder oss att lugna ned oss och granska läget innan vi ger oss på ytterligare lagstiftning inom detta område - ett uppfriskande avsteg från kammarens tendens att i bland störta sig över, eller p.g.a. påtryckningar störta sig över, komplicerad lagstiftning.
Jag vill särskilt koncentrera mina kommentarer på de frågor som tagits upp genom detta betänkande om ytterligare harmonisering av privaträtten.
I vår entusiasm glömmer vi i bland bort vilket känsligt ämne harmoniseringen av privaträtten är; den berör de nationella rättstraditionerna i våra medlemsstater, rättstraditioner som skapats av vår skilda historia och av separata nationers kulturer och jurisdiktion.
Professor MacCormick är naturligtvis starkt medveten om detta i Skottland, med dess eget rättsliga arv.
Jag motsätter mig inte på något sätt ytterligare harmonisering, den kan vara bra för den inre marknadens funktionssätt, men en förelagd rättsharmonisering måste övervägas noggrant och öppet, annars kan vi plötsligt inse att våra medborgare inte hunnit med under projektets gång.
Det traditionella trycket i riktning mot harmonisering har kommit från den inre marknaden, och vi kan nu lägga till strävandena, som ett resultat av toppmötet i Tammerfors, mot ett gemensamt europeiskt rättsområde.
Under harmoniseringen måste man emellertid respektera subsidiaritetsprincipen - vi har inget behov av att stressa fram en enhetlig civilrätt inom produktansvarsområdet.
Vi bör vara medvetna om att enhetlighet kan kväva innovation och förhindra anpassning till lokala eller nationella förhållanden och problem.
Det är en truism att gemenskapslagstiftningen kunnat dra nytta av förmågan att stödja sig på ett rikt, jämförbart material från olika rättstraditioner i våra olika medlemsstater.
Det skulle vara farligt att kväva detta genom enhetlighet.
Låt mig föreslå att strävandena enligt toppmötet i Tammerfors kan uppnås på ett bättre sätt inom området för offentlig rätt genom den därför avsedda stadgan för mänskliga rättigheter, än genom ytterligare förelagd lagstiftning vilket harmoniserar med våra traditioner inom privaträtten.
Forskningen verkar visa att våra traditioner har en tendens att konvergera på ett långsamt sätt.
Vi kanske bör vara beredda att stödja denna konvergering och respektera den vidare harmoniseringens villkor, precis som professor MacCormick avser i sina förslag.
Herr talman! Jag vill instämma med mina kolleger och varmt välkomna professor MacCormicks mycket realistiska betänkande.
Vid en bedömning av hela produktansvarsfrågan måste vi säga att det befintliga direktivet verkar ha fungerat bra.
Det finns inte mycket som pekar på att konsumenterna för tillfället drabbas av allvarliga nackdelar.
Jag tycker verkligen att vi uppnått en mycket rättvis och skälig intressebalans.
Jag vill också nämna, i likhet med min kollega Wuermeling, att vi måste vara särskilt försiktiga när det rör utvecklingsrisker i den miljö vi just nu befinner oss i.
Detta var en viktig fråga vid toppmötet i Lissabon och ny produktinnovation är en av de viktigaste aspekterna för det europeiska näringslivet.
Om våra förordningar om produktansvar kväver konkurrenskraft och innovation, menar jag att konsumenterna också drabbas av stora nackdelar.
Konsumenterna kommer att vara förlorare, om flödet av konkurrenskraftiga och innovativa produkter kvävs.
Låt mig sålunda använda MacCormicks ord: Det finns behov av mycket klarare bevis innan vi ändrar denna lagstiftning.
Herr talman! Jag är rädd att jag inte håller med varken ledamot Harbour eller ledamot Wuermeling, för med tanke på att 1985 års direktiv om skadeståndsansvar utgjorde en milstolpe i försvaret av konsumenternas rättigheter och dessutom ett avsnitt där kommissionens insatser var avsevärda och av tydligt progressiv karaktär, menar jag att det å andra sidan har gått så många år sedan detta godkändes år 1985.
Därför är det, enligt min uppfattning, både enastående och berömvärt att kommissionen har för avsikt att granska detta.
Denna grönbok är ett första steg mot en sådan granskning.
Man bör tänka på att principer som i dag betraktas som grundläggande inte infördes år 1985 och att de den gången inte kunde införas i texten i direktivet, eftersom debatten inte hade kommit så långt ännu.
Bland dessa principer kan i första hand nämnas nödvändigheten av att tillverkaren, åtminstone i vissa avseenden, åtar sig utvecklingsriskerna.
Jag kommer från Spanien, ett land där det enligt konsumentlagen är tillverkaren som skall åta sig utvecklingsrisken.
Det har varken lett till att försäkringsbolag eller tillverkare har gått i konkurs och inte heller hindrat de tekniska framgångarna.
Nu bör inte längre konsumenten vara den enda som står för utvecklingsrisken.
Den andra principen innebär att den skadelidande befrias från bevisbördan.
Vi talar här om ett objektivt ansvar och där bör den bevisbörda som tillskrivs offret reduceras till det minimala.
Den tredje principen handlar om beräkningen av skadeståndet.
I direktivet förutses en sådan möjlighet, men man bör tänka på att de rättsliga instanserna brukar betrakta denna beräkning av skadeståndet som en inblandning i den lagstiftande maktens funktioner och även den frågan bör därför undersökas.
Tack, herr kommissionär.
Jag förklarar debatten avslutad.
Omröstningen kommer att äga rum i morgon kl. 11.00.
Elektricitet
Nästa punkt på föredragningslistan är betänkande (A5-0078/2000) av Turmes, för utskottet för industrifrågor, utrikeshandel, forskning och energi om el från förnybara energikällor och den inre marknaden för el (SEK(1999)0470 - C5-0342/1999 - 2000/2002(COS)).
.
(FR) Herr talman! Ett direktiv om förnybar energi eller ett initiativbetänkande från parlamentet, varför då?
Jag tror att man måste se betänkandet, liksom direktivet som är under utarbetande, inom ramen för Europeiska unionens energipolitik med dessa tre målsättningar: konkurrenskostnad, säker tillförsel, skydd av miljön.
Sedan den 29 februari i år har vi en gemensam marknad för elektricitet, men tyvärr med en snedvriden konkurrens som fortfarande är avsevärd och som tyvärr också sker på bekostnad av såväl kraftvärme från förnybar energi och energibesparing, som framtidens energiformer.
Anledningen är prissättningen av energin utan att de externa kostnaderna tas med i beräkningen, med avsevärda anslag, som består såväl inom kärnenergin som energin från fossila bränslen.
Det direktiv som är under utarbetande borde enligt min uppfattning ha två målsättningar.
För det första en nödvändig korrigering av en ofullständig marknad, för att skydda den ännu sköra planta som den förnybara energin utgör, och för det att andra bygga grunderna till förnybar energi så att den utvecklas i rätt riktning före år 2030, 2040, dvs. att den kan klara av större delen av Europeiska gemenskapens energimix.
Vi har många anledningar till att gå i den riktningen.
För det första skyddet av miljön, men också skapandet av sysselsättning.
Vi vet genom studier, med siffror till stöd, att förnybar energi skapar mer sysselsättning än traditionell energi.
Vi vet att vi måste förbereda Europa för en världsmarknad med förnybar energi och vi har också geostrategiska fördelar med att minska vårt beroende jämfört med regioner som ofta har problem.
Vilka bör hörnstenarna vara i detta framtida direktiv?
Det måste till att börja med grundas såväl på artiklarna i fördraget, i förhållande till den inre marknaden, som artiklarna rörande miljön.
Det krävs ambitiösa och tydligt fastställda målsättningar i Europa i nivå med kommissionens vitbok, dvs. 12 procent för energin och 23 procent för elen.
Efter att ha fastställt dessa målsättningar på europeisk nivå måste vi förhandla om denna typ av burden sharing mellan kommissionen och medlemsstaterna för att ömsesidigt kunna komma överens om de specifika nationella målsättningarna som blir en europeisk målsättning om man slår ihop dem.
När det gäller instrument som skall införas förespråkar vårt betänkande subsidiariteten.
Jag tror att det är alltför tidigt att bedöma de olika instrument man kan kategorisera.
Å ena sidan har vi systemet med garanterade priser, som fick industrin med förnybar energi att lyfta i Europa.
Å andra sidan har vi systemen med trading som just uppstått i Nederländerna och Danmark, där många administrativa och tekniska problem återstår att lösa.
Vi föreslår därför att kommissionen skall utvärdera de olika instrumenten under år 2005 och att det fram till dess föreligger subsidiaritet och även anspråkslöshet från kommissionens sida när det gäller anslag till förnybar energi.
Jag tror inte det tjänar något till att avbryta anslagen till den förnybara energin när kärnenergin och kolsektorn får betydligt större anslag.
En sista punkt jag vill framföra är att det krävs ett system med labelling och information om alla former av el.
På en inre marknad måste konsumenten vara informerad och alla former av elektricitet måste tillhandahållas tillsammans med information, inte bara den gröna elektriciteten.
Jag tackar på förhand alla kolleger som genom gemensamt arbete bidragit till betänkandet och jag är nyfiken på kommentarerna.
konsumentfrågor.
(DE) Herr talman! Jag vill gratulera föredraganden.
Det är ett utmärkt arbete. När det gäller de förnybara energierna har vi i och för sig utmärkta grundläggande dokument, exempelvis den nämnda vitboken, med en utomordentlig argumentation.
I det stora hela är alla positiva till det.
Alla säger ja, vi behöver dessa nya energikällor.
De är en väsentlig beståndsdel av 2000-talet, av tänkandet på 2000-talet.
Men var och en vill göra det litet annorlunda, och resultatet blir mycket ofta att vi inte kommer fram till någon enhetlig linje för att uppfylla dessa mål.
Den andra punkten är problemet att vi polariserar.
Å ena sidan säger vi att det finns anhängare av förnybara energikällor, ekologiskt inriktade och framtidsorienterade människor.
Å andra sidan finns det energileverantörer, oljeleverantörer och oljeproducenter, och de vill ha just motsatsen.
Här skapas det en fientlig hållning.
Jag tror att vi bör övervinna den och erkänna att dessa förnybara energikällor har en enda fiende.
Denna fiende är okunskapen om de fantastiska möjligheter som erbjuds.
För det första de ekologiska fördelarna, och för det andra fördelarna med arbetstillfällen.
För det tredje: Jag tror att det som investeras på detta område varken är subvention eller stöd, utan en samhällsekonomiskt förnuftig investering.
Det måste vi inse.
För det fjärde: Vi måste inse att de fossila bränslena på senare tid har medfört prissvängningar som går från 10 till 30 dollar per fat.
För det femte: Det finns allt fler undersökningar som säger att de faktiska fossila energikällorna är väsentligt mindre än vi i dag får kännedom om.
För det sjätte: Över hela världen har vi kontroverser - vi ser det i Tjetjenien, via Gulfen till Afrika - som gäller jordens resterande resurser.
Om vi nu inser att de också för med sig fred, tar vi förmodligen ett stort steg i morgon om vi antar detta betänkande.
Herr talman, fru vice ordförande, mina damer och herrar, kära kolleger! Sedan 1996 har parlamentet till stor del varit överens i denna fråga.
Det var parlamentet, det vill jag erinra om, som måste uppmana den förutvarande kommissionen till denna politik.
Det började inte med vitboken, utan med parlamentets initiativ, det vill jag påminna om, som var föredragande på den tiden.
Vi behöver ha en betydligt högre andel av de primära energikällorna.
Vi har redan kommit långt, men inte alls tillräckligt långt.
Vi behöver detta av klimatorsaker och av industripolitiska orsaker, ty här gäller det att erövra en världsmarknad.
Därför vill jag tacka föredraganden från utskottets sida och fastslå att 80 procent av de framlagda resolutionerna av den anledningen, helt konsekvent, också är obestridliga.
För övrigt ett litet inpass: Den som är här nu i kväll, han har ju inte någon förnybar energi, utan rent av en outtömlig energi!
Alltså, vi företräder frågan på ett lämpligt sätt!
Tyvärr måste jag konstatera att det också finns några påståenden i betänkandet som är oriktiga, som bryter mot fördraget eller inte kan stödjas politiskt.
Saligförklarandet av systemet med inmatning är exempelvis oriktigt.
Det stämmer naturligtvis att de stater, där det finns inmatningssystem, har kommit mycket långt, men det har de inte gjort på grund av inmatningssystemet, utan på grund av den finansiering som gjorts där.
Dessa orsaker måste man hålla isär.
Det leder också till att vi och kommissionen anser att staterna nu skall få experimentera.
Tiden är inte mogen för att saligförklara ett system, och diskvalificera ett annat.
För det andra: Betänkandet motsäger fördraget på vissa ställen.
Det är i synnerhet dess redogörelser för stödpolitiken.
Det är riktigt att de förnybara energierna nu, och förmodligen länge än, behöver stöd att komma igång.
Detta är också fullständigt korrekt och i enlighet med fördraget.
Men det är säkert inte riktigt att man ger dem samma hjälp som alla andra energier, ty de bidrar ju också helt olika till energimixen, och det är ju inte alls riktigt att knyta hjälpen från den ena till fortlevnaden för den andra.
Mitt tredje påpekande gäller också en punkt, där beslutet inte är i enlighet med fördraget.
Vi kan här i Europeiska unionen inte uttala några tvingande förpliktelser med adress till medlemsstaterna.
Det har Europeiska unionen inte någon rättslig grundval för, ingen legitimation, och eftersom den inte har det kan den heller inte vidta några sanktioner.
Rådet har för övrigt just i Lissabon också i fullt samförstånd avvisat detta när det gäller arbetsmarknaderna.
Därför är det riktigt att det betraktas som ett ekonomipolitiskt ärende av gemenskapsintresse, och därför bör man ha burden sharing-förhandlingar.
Jag kan i synnerhet inte hålla med när man talar om förbannelsen med det lägsta anbudet.
Ett sådant uttalande nedvärderar konsumenten och ringaktar utbudet och efterfrågan.
Dessutom kan vi - det kan ni förstå - inte låta oss entusiasmeras för ny byråkrati, inte heller när den kommer i en vackert smyckad mantel från en EU-byrå.
Fru vice ordförande, jag har därför tre rekommendationer till kommissionen.
För det första: I ert direktiv, vars förslag vi väntar på, bör ni föra fram användning av alla förnybara energier och om möjligt föreslå en enhetlig stödram.
För det andra: Vad gäller det ekonomiska stödet bör man skilja mellan alla och dem som behöver detta ekonomiska stöd.
Det skall väl gå att skilja dem åt.
För det tredje, och detta är mycket viktigt för mig, i investerarnas intresse: Om det någon gång i stället för de för närvarande testade systemen i Europa, antingen i staterna eller i unionen, skulle komma fram ett nytt system, då får naturligtvis inte de som nu har investerat lida på grund av det.
De måste skyddas på sikt!
Det måste uttalas klart och tydligt både i konkurrensmyndigheten och i kommissionens energiavdelning, det önskar vi oss för marknadernas del.
Herr talman! Jag vill också från min grupps sida tacka Turmes så hjärtligt för det utmärkta detaljarbetet som finns i hans betänkande.
Vi saknar ju inte betänkanden.
Vi har haft Mombaurs betänkande och Rothes, vår tidigare kollega Bloch von Blottnitz har sammanställt ett betänkande, Ahern har sammanställt ett betänkande, och om jag minns rätt så har jag också en gång sammanställt ett betänkande om det.
Det finns alltså tillräckligt med betänkanden. De är alla översatta till alla möjliga språk.
Det som det egentligen handlar om är att vi tar initiativ för att också genomföra det som beslutats.
Vi har beslutat att andelen förnybara energikällor skall öka från 6 till 12 procent.
Om jag minns siffrorna rätt så ligger de inte ens vid 6 procent, utan vid 5,4 procent.
Jag återger i alla fall kommissionens siffror så.
Hur skall man åstadkomma detta? 95 procent av de förnybara energikällorna i Europeiska unionen utgörs av biomassa och vattenkraft.
Endast 5 procent utgörs av vind, solenergi, solcellsenergi osv., endast 5 procent!
Det betyder att om jag nu vill fördubbla dessa siffror och när det gäller vattenkraft stöter på enkla fysikaliska gränser, eftersom man inte godtyckligt kan bygga ännu fler stora kraftverk - Alperna kan också utnyttjas endast i begränsad omfattning - då måste man se till att man får någon idé, exempelvis en bro till jordbrukspolitiken.
Då vill jag verkligen be er, fru kommissionär, att slå en bro till jordbrukspolitiken, att ingå ett förbund.
När till exempel Europeiska unionen utvidgas med länder som Polen, som har stora jordbruksarealer, där en stor andel av befolkningen finns inom jordbrukssektorn, vilken under de närmaste 10 - 20 åren i hög utsträckning kommer att bli arbetslös eftersom man nämligen kommer att bedriva ett intensivt jordbruk, då har vi här ett spelrum.
Då måste man visserligen fråga sig: Hur skall det finansieras? Men vi har här åtminstone ett tekniskt spelrum.
Vad beträffar de förnybara energikällorna och finansieringen av dem på nationell nivå vill jag bara säga ett par ord.
Jag anser att systemen, hur olika de än är, i varje fall på medellång sikt måste göras förenliga, så att vi här faktiskt också får en europeisk marknad.
För det andra måste stöden också vara sjunkande.
De måste kanske inte vara radikalt sjunkande, då får vi i slutändan inte ut någonting av dem, men de måste till sin tendens vara sjunkande, så att också den bästa tekniken används, ty även i fråga om förnybara energikällor görs det hela tiden tekniska framsteg.
Jag kan mycket väl föreställa mig, och här delar jag inte Mombaurs uppfattning, att vi måste överväga sanktioner, ty annars blir det ingen mening med någonting.
Vi åtog oss till exempel inom ramen för Kyoto att uppfylla bestämda kvoter.
Det går inte att bestraffa någon som inte iakttar kvoterna.
Om vi hade infört euron på samma vis, om inga sanktioner skulle vidtas när någon inte iakttar bestämmelserna som gäller euron, då skulle euron inte vara framgångsrik.
De förnybara energierna respektive koldioxidpolitiken kommer på sikt inte heller att fungera utan sanktioner.
Man kan inte godtyckligt göra åtaganden och sedan inte uppfylla dem.
Jag vill här än en gång klarlägga detta: Utan sanktioner kommer denna gemensamma energipolitik, som det när allt kommer omkring är fråga om, inte att fungera.
Detta är kanske obehagligt, men det kommer annars inte att fungera!
Herr talman! Jag vill också tacka föredraganden för det oerhört samarbetsvilliga sätt som han tagit itu med detta viktiga betänkande och jag är glad att kunna delta i detta intima samkväm med entusiaster för förnybar energi så här sent på kvällen.
Jag vill ta upp tre punkter - för det första frågan om gemensamma spelregler.
Vi tycker det är viktigt, om vi skall ge de förnybara energikällorna det andrum och den slagkraft de förtjänar, att det är rätt att försöka få gemensamma spelregler.
Detta kräver, framför allt annat, en minskning av de oacceptabelt höga och rättsligt tveksamma statliga stöden som fortfarande riktas mot fossila energikällor i Europeiska unionen, i synnerhet till - vilket inte är försvarligt - kolindustrin i en rad stora medlemsstater.
Så länge som dessa konkurrenssnedvridande stöd till fossila bränslen fortsätter, kan vi inte på ett realistiskt sätt tala om rättvisa eller gemensamma spelregler i Europeiska unionen.
I detta sammanhang håller vi med föredraganden om att någon form av specialbestämmelser om statligt stöd måste finnas så länge som dessa konkurrenssnedvridande statliga stöd fortsätter på annat håll.
Vad gäller målen ställer jag mig i hög grad på Linkohrs sida.
För att visa att vi menar allvar måste vi försöka skärpa förhållandena i samband med målen på något sätt, t.ex. moraliskt eller finansiellt.
Vi var inte så nöjda med de tidiga versionerna från föredraganden, eftersom vi tyckte att målen fanns där för att nästan detaljstyra marknaden för förnybara energikällor.
Detta är varken hållbart eller önskvärt, utan en blandning av pressen mot målen, kombinerat med konkurrens mellan effektiva branscher inom förnybar energi, tycker vi verkar vara det långsiktiga förhållningssätt vi alla bör inrikta oss mot.
Jag vill slutligen göra en vädjan på min grupps vägnar: Låt oss inte inrätta ytterligare ett kontor.
I punkt 22 i detta betänkande uppmanar föredraganden till ett inrättande av ett europeiskt kontor för hållbara energikällor.
Detta parlament och EU:s institutioner har inrättat en uppsjö av nya kontor över hela Europeiska unionen.
Detta hjälper oss inte nödvändigtvis att följa den politik som vi vill följa - det kan faktiskt resultera i att hela politiken blir full av getton.
Herr talman! Jag vill gratulera föredraganden till hans hårda arbete och i synnerhet till den utmärkta definitionen av förnybara energikällor.
Detta direktiv bör endast syfta till att stödja nya förnybara tekniker som ännu inte är kommersiellt livskraftiga.
Direktivet behöver, som vissa talare redan nämnt, bindande mål så att medlemsstaterna och hela EU skall kunna åstadkomma en betydande ökning av andelen förnybara energikällor på energimarknaden.
Jag noterar att kommissionen föreslår en granskning under år 2005, men jag uppmanar er också att be medlemsstaterna att utarbeta årsrapporter om utvecklingen i samband med uppfyllandet av målen i vitboken.
Jag vill inte heller att man genom direktivet upprättar något tak eller någon begränsning för direktstödsmekanismer som valts av de enskilda medlemsstaterna.
Man bör också genom direktivet främja en rättvis och icke-diskriminerande nätverkstillgänglighet som dess viktigaste punkt.
Direktivet bör också innehålla mekanismer som inte uppmuntrar, vilket redan nämnts, medlemsstaterna att använda sina konkurrenssnedvridande subventioner till traditionella energiformer, särskilt fossila bränslen och kärnkraft.
Det finns många dolda subventioner till kärnkraftssektorn som getts under en lång tid, och som för länge sedan borde granskats ingående eller t.o.m. borde totalförbjudas.
Att försöka säga att stöd till förnybar energi snedvrider konkurrensen när man känner till de enorma subventioner som ges till kärnkraften och de fossila bränslena i Europeiska unionen är ett fullständigt hyckleri.
Jag hoppas att kommissionsledamoten verkligen tar till sig detta förhållande.
Man bör genom direktivet uttryckligen föreslå ett stöd- och fördelssystem för de små och medelstora företagen inom decentraliserad produktion och distribution av förnybara energikällor.
Det bör omfatta incitament som gör det möjligt för medlemsstaterna att tydligt stödja fördelar för regionerna, särskilt för landsbygden, med hänsyn till arbetsintensiv miljövänlig produktion.
Man bör framför allt genom direktivet föreslå mekanismer för internalisering av externa kostnader av traditionell energiproduktion.
Jag vill slutligen betona att det är viktigt att en del av medlemsstaternas åtgärder för att inkludera förnybar energi i energiblandningen inom elsektorn åtminstone motsvarar EU:s totala åtaganden rörande förnybar energi som gjorts i vitboken, och som godtagits av rådet och detta parlament.
Jag vill i synnerhet hänvisa till den otillfredsställande genomförandegraden i Förenade kungariket, Irland och Frankrike.
Vi kan tydligt se här från empiriska undersökningar, att nätverkstillgänglighet utan konkurrens är det bästa sättet för att erhålla en hög procentuell andel förnybar energi, i stället för de andra metoder som använts i dessa länder.
Herr talman! Jag tror att vi alla håller med om att det är rätt att utveckla de förnybara energikällorna.
Om vi menar allvar i detta avseende måste vi vara beredda att tilldela medel till forskning och utveckling inom detta område, både på nationell nivå och på gemenskapsnivå.
Parlamentet röstade nyligen för att behålla och öka medelstilldelningen till Save-programmet.
I mitt hemland, Irland, har totalt 125 miljoner euro avsatts för att utveckla en miljömässigt hållbar energisektor.
Det gläder mig att föredraganden identifierar kopplingarna mellan frågan om förnybara energikällor och bredare politiska överväganden.
Skapandet av en inre marknad för elektricitet bör göra det möjligt för elkonsumenterna att göra faktiska val.
Införandet av en viss konkurrens i alla branscher bör resultera i lägre priser för konsumenterna.
Samtidigt som det är önskvärt att skapa gemensamma spelregler kan det också bli nödvändigt att subventionera vissa energityper för att kunna främja andra mål.
Det är tydligt att utvecklingen av förnybar energi är kopplad till miljömål, såväl som till sysselsättnings- och regionala utvecklingsfrågor, samt främjande av lokala initiativ.
Jag vill se en utveckling av små, lokala initiativ som kan stärka utvecklingen av landsbygden genom att ge, låt säga, 20-30 arbetstillfällen per projekt.
Sådana projekt bör inte bara vara öppna för näringslivet, och lokala grupper som t.ex. små, lokalt baserade kooperativ bör få hjälp med att skapa sådana lokala företag.
I detta betänkande redovisas åsikten att stöd till projekt som omfattar förnybar energi inte bör betraktas som en subvention enligt bestämmelserna om statligt stöd.
Vad som är viktigt är att medlemsstaterna får fortsätta att subventionera förnybara energikällor som ännu inte är ekonomiskt livskraftiga.
Förutom de uppenbara miljövinsterna och andra fördelar, kan detta faktiskt rättfärdigas ur ett konkurrensmässigt perspektiv.
Det är tydligt att det finns allvarliga konkurrenssnedvridningar på energimarknaden med många dolda subventioner till både kol- och oljegenererad energi.
Det skulle vara nästan omöjligt att kvantifiera dessa subventioner som legat dolda i industrin under årtionden i generatorbyggande.
Vi står fortfarande inför en betydande utmaning när det gäller att uppfylla våra åtaganden om begränsning av utsläppen av växthusgaser från energisektorn enligt Kyotoprotokollet, samtidigt som vi skall främja tillväxten inom våra ekonomier.
Jag anser att, samtidigt som varje enskild medlemsstat måste arbeta för att uppnå det tolvprocentiga målet för förnybar energi, föreläggandet av ett gemensamt, obligatoriskt mål inte skulle vara till någon nytta, p.g.a. de stora skillnaderna i energimarknadens struktur mellan medlemsstaterna.
Allt jag har sagt hittills har haft en positiv klang men, för att ta upp det negativa, i betänkandet uppmanar man särskilt till att utesluta torv.
Torvanläggningarna fungerar synnerligen väl i mitt hemland och ger ett viktigt bidrag till Irlands energiförsörjning.
Dessutom uppmanar föredraganden med emfas till att det skall införas en energiskatt på gemenskapsnivå.
Jag är helt emot detta förhållningssätt och jag förkastar denna skatt.
Jag beklagar därför att jag måste säga att min slutliga röst på detta projekt allvarligt påverkas av detta.
Herr talman! Frågan om behovet av att främja utvecklingen av förnybara energikällor är viktig varje gång vi diskuterar frågor som Kyoto-avtalet och uppfyllandet av våra åtaganden att minska utsläppen av gaser med växthuseffekt eller när vi talar om energipolitikens hållbarhet.
Likaså känner vi alla till det faktum att främjandet av de förnybara energikällorna är ett av de viktigaste dragen för att uppnå det i vitboken fastställda målet om 12 procent förnybar energi år 2010.
Nåväl, när vi nu är medvetna om det behovet, finns det en rad relevanta fakta att ta hänsyn till.
För det första bör det påpekas att det olämpliga med de förnybara energikällorna för närvarande är att de inte är ekonomiskt lönsamma, och därför krävs det i inledningsskedet hjälpmekanismer som gör energikällorna användbara för företagen.
För det andra bör de hjälpmekanismer som föreslås vara realistiska och samstämmiga, och i synnerhet bör de omgärdas av en lämplig och stabil rättslig ram för att uppnå önskad effekt.
Varje åtgärd för en utveckling av nya projekt med investeringar i denna teknik kommer, för att kunna lanseras, att kräva en rättslig grund som gör de bestämmelser som skall följas genomblickbara.
För det tredje, det utmärkande för de förnybara energikällorna är att alla medlemsstater har olika utgångslägen, och därför bör lösningarna anpassas till dessa skillnader.
För det fjärde, vi bör inte gå till överdrift i våra begränsningar av idén om förnybara energikällor, även om det kan vara förnuftigt att införa vissa restriktioner i stödåtgärderna för de installationer, där omfånget och kapaciteten så kräver.
Avslutningsvis kan jag säga att vår kollega Turmes betänkande, som vi skall rösta om på det här sammanträdet, i tillräcklig omfattning tar upp de frågor jag finner angelägna.
Betänkandets innehåll ger den nödvändiga jämvikt som gör att vi kan bedöma det som positivt, men vårt slutliga ställningstagande är beroende av resultatet i vissa kärnfrågor.
Jag vill inte avsluta utan att gratulera föredraganden till hans förmåga till dialog och till hans djärva och omfattande arbete.
Herr talman! Jag har ett intresse, dock inte ett ekonomiskt sådant, i detta projekt genom att jag är ordförande för "the Northern Energy Initiative", ett företag som är verksamt i nordöstra England, och som har ett kontor för förnybar energi vars syfte är att främja utvecklingen av förnybar energi.
I Förenade kungariket kommer en liten andel av elektriciteten från förnybara energikällor, jag tror att den ligger bland de lägsta.
Trots detta har undersökningar i min hemregion uppvisat en avsevärd potential för förnybara energiprojekt: Vindkraft, inklusive offshore-anläggningar, små vattenkraftanläggningar, deponigas, avfallsförbränning, biobränslen och solenergi.
Det är viktigt att ha EU-mål och nationella mål, men det är också viktigt att ha ett gemenskapsdirektiv som stöder initiativ på lokal och regional nivå, där många beslut faktiskt fattas.
Rent allmänt finns ett behov av att bygga upp en medvetenhet bland arkitekter och möjliga köpare om de tekniker som finns tillgängliga.
Stöd till demonstrationsprojekt bör inkluderas i alla direktiv.
Större utvecklingsprojekt misslyckas ofta med att få planeringstillstånd, i bland p.g.a. allmänhetens inställning.
Mer förebyggande planeringshjälp, helst kopplad till de regionala målen för förnybar energi, och genomförbarhetsundersökningar skulle vara nyttiga tillägg till direktivet.
Tillgång till huvudnätsystemet till en skälig kostnad är avgörande.
Hindret som utgörs av höga kapitalkostnader för sammankoppling av huvudnätet och avlägsna förnybara energikällor, och förhindrandet av överföringssanktioner, är andra frågor som man bör lösa med hjälp av direktivet.
Jag hoppas att kommissionen tar till sig dessa punkter.
Jag uppmanar er att stödja ändringsförslaget för att på så sätt stödja främjandet av förnybar energi på gemenskapens avlägsna öar.
Jag är säker på att man bara förbisåg detta när man utarbetade texten.
Jag måste säga att de brittiska labourledamöterna kommer att rösta mot uteslutandet av avfallsförbränning från definitionen av förnybara energikällor, under förutsättning att denna avser material som inte kan återvinnas.
Herr talman! Det främsta syftet med den inre elmarknaden skall vara rent spel.
Detta syfte framkommer tydligt i kommissionens beredningsdokument.
Kollegan Turmes betänkande företräder dock inte i alla avseenden samma tänkesätt.
Visserligen innehåller betänkandet flera goda idéer.
Kommissionens målsättning att främja användandet av förnybara energikällor måste så klart understödjas.
Man måste verkligen satsa på undersökningen av energikällor.
Man bör dock komma ihåg att den fria elmarknaden i framtiden måste grundas på lönsam, fri konkurrens och inte på att gynna förnyelsebara energikällor på bekostnad av andra.
All elektricitet måste få fritt inträde på marknaden.
Harmoniseringen av beskattningen och stödsystemen är en annan fråga.
Elproducenterna måste ha en möjlighet att bestämma till vilken prisnivå de är villiga att sälja.
Om unionen börjar röra till den spirande elmarknaden med till exempel bestämmelser angående eldistribution, minimiprisgarantier eller kvoteringar kan vi säga adjö till den fria marknaden.
Förnyelsebara energikällor kan göras konkurrenskraftigare också genom att man ökar kundernas valmöjligheter.
I den här meningen är certifiering av el en idé som bör understödjas.
Om vi är villiga att till exempel betala mer för el producerad med vindkraft, måste denna möjlighet vara oss förunnad.
Betänkandet koncentrerar sig onödigt mycket på definitionen av förnybar energi genom att lyfta fram torven till en särfråga.
Torven kan inte definieras kommensurabelt med till exempel biogas.
Därför bör man i fortsättningen klassificera torven som en energiklass för sig, så att beskattningen kan fastställas till en rimlig nivå.
Herr talman! Till att börja med vill jag ge en komplimang till föredraganden för hans öppenhet till en dialog om allt som rör betänkandet och ändringsförslagen.
Jag anser att vi bör betrakta alla frågor som har att göra med förnybara energikällor som mycket viktiga, med tanke på att vi vill lämna efter oss en planet som är beboelig för kommande generationer.
Det är märkligt att vi nästan håller på att begå ett successivt självmord utan att det ringer en varningsklocka om föroreningen av jordklotet, och vad kan vi göra?
Jag anser att vi i första hand kan söka efter alla förnybara energikällor, utnyttja dessa, ta dessa i bruk, främja dessa och sätta in alla lämpliga stimulansåtgärder för att de skall bli användbara och till följd av det bannlysa förorenande energikällor.
Jag vet att det är enkelt att uttrycka detta och svårt att lösa, men om vi inte agerar omedelbart riskerar vi att vara skuldsatta om bara några generationer.
Enligt min uppfattning borde vi börja göra en åtskillnad mellan ersättning och bidrag.
Som ni vet orsakar en stor del av de traditionella energikällorna, bortsett från vattenkraft, vindkraft osv., en rad skador på miljön som många gånger är lika allvarliga som koldioxid, surt regn, oljebälten, osv. Dessa skador åtgärdas vanligen av den offentliga förvaltningen, tack vare program för återställande och bevarande av miljön.
Vad gäller de förnybara energikällor som inte orsakar några skador på omgivningen, anser jag att det vore förnuftigt att kompensera dessa, åtminstone genom att inte beskatta utsläpp av vissa förorenande komponenter som koldioxid och andra.
Så länge den offentliga förvaltningen fortsätter att ta ansvar för att åtgärda de skador som orsakats av värmekraftverk och kärnkraftverk, innebär det att vi subventionerar dessa energikällor till men för de förnybara källorna.
Slutligen vill jag tala om upprättandet av rättsliga ramar som är lämpliga för denna typ av energikällor och som främjar en snabb utveckling av dessa, med hänsyn till att den del som avser de förnybara energikällorna i längden bör vara den dominerande.
Herr talman, kommissionär Palacio Vallelersundi, mina damer och herrar! När jag sammanfattar dagens diskussion kan jag konstatera att det för oss väsentligen handlar om tre principer.
För det första energikällornas hållbarhet.
För det andra försörjningssäkerheten, som har en särskild effekt just på Europa, i synnerhet med tanke på den instabila politiska situationen i de länder där vi för närvarande hämtar energin för Europa.
För det tredje naturligtvis lönsamheten, eftersom energi är en väsentlig beståndsdel i vår internationella konkurrenskraft, och vi därför alltid måste se till att energiförsörjningen är lönsam.
Själv kommer jag från Oberösterreich, och Oberösterreich sätter nu rekord som energisparare och energiförnyare.
Vi är ett land där förnybara energikällor absolut prioriteras, och i Oberösterreich finns det en energisparagentur, som fungerar utomordentligt.
Här råder subsidiaritetspricipen, och jag tror att den energisparmässa som ägde rum för några dagar sedan också organiserades av denna energisparagentur, och att därigenom behovet av utbildning och information säkerställdes för breda befolkningsskikt.
Jag tror också att forskning och utveckling behöver mer stöd på detta område.
Vi bör när allt kommer omkring försöka att i Europa tillämpa best practice, att alltså se efter var det finns förebilder - och vi presenterade vid denna energisparmässa i Wels en tjock katalog med best practice-modeller - och å andra sidan visa genom benchmarking var vi ligger i täten i Europa, men också var det gjorts framsteg världen över.
Jag tror att denna systematik för att hantera den framtida energiförsörjningen i Europa har en alldeles särskild betydelse.
.
(ES) Herr talman! Jag vill börja med att gratulera ledamot Turmes till det betänkande han har förberett, eftersom det kommer att vara till stor nytta i kommissionens arbete.
Jag kan påminna om att kommissionen i april förra året godkände ett arbetsdokument om elektricitet från förnybara energikällor, vars huvudsakliga syfte var att presentera en fullständig sammanställning över de olika staternas stödprogram på området förnybara energikällor, liksom att framhäva vissa slutsatser och tänkbara alternativ för antagandet av gemenskapsåtgärder på området i fråga.
Den gången angav kommissionen i sitt arbetsdokument att man inte hade dragit några definitiva slutsatser och att ett slutgiltigt beslut om alla de frågor som tagits upp skulle antas mot bakgrund av de reaktioner som dokumentet gav upphov till.
Därför utgör parlamentets bidrag en mycket viktig komponent i denna process.
Parlamentet har alltid på ett övertygande sätt stött en aktiv politik som är inriktad på att främja de förnybara energikällorna.
Jag vill ta tillfället i akt och än en gång tacka ledamot Turmes för hans insats. Det är mer än så.
Precis som ledamot Linkohr påpekade måste man säga att det till viss del är parlamentet som ser till att kommissionen genomför mer konkreta åtgärder på området förnybara energikällor och att parlamentet alltid har gått i bräschen och fungerat som en drivkraft på detta område.
Vi är alla överens om att de förnybara energikällorna bör ha en avgörande roll i säkerställandet av energiförsörjningen, och bidra till minsta möjliga importberoende och efterlevnaden av de avtal som undertecknades i Kyoto.
Dessutom kan de tjäna till att stödja den tekniska utvecklingen i Europeiska unionen och möjliggöra export av ren teknik till andra delar av jorden.
Jag vill påpeka att ledamot Turmes betänkande är helt i samklang med dessa åsikter.
Kommissionen stöder redan produktionen av vindkraft, solenergi, biomassa, mindre vattenkraftverk, jordvärme, det vill säga alla förnybara energikällor, bortsett från de stora vattenkraftverken som vi anser att det inte är lämpligt att stödja, för de har tillräckliga resurser och rymmer dessutom vissa aspekter som är enormt negativa ur miljösynpunkt , för byggandet av en damm leder alltid till översvämningen av en dal.
Jag måste däremot tala om för ledamot Turmes att vi inte betraktar torv som en förnybar energikälla.
Altener-programmet möjliggör ett utmärkt arbete och parlamentet har alltid varit en allierad och en medarbetare i kommissionens insatser, och även - jag upprepar - en drivkraft som fört fram kommissionens förslag.
Vi står inför en viktig utmaning: att definiera de mest lämpliga mekanismerna för att stödja utvecklingen av den ekologiska elektriciteten på den inre marknaden, en unik öppen marknad för elektricitet, som är det vi eftersträvar inom Europeiska unionen.
Jag garanterar er att alla de frågor som har lyfts fram här i dag kommer att beaktas i det direktiv som skall diskuteras de närmaste dagarna.
För att uttrycka det hela mer konkret, vill jag säga att praktiskt taget alla punkter som tas upp i ledamot Turmes betänkande förtjänar vårt stöd och att de överensstämmer helt med våra analyser.
Trots att det finns vissa aspekter som kan ifrågasättas är de samtidigt värda att undersöka närmare, även om de i vissa fall avvisas på grund av att de inte är genomförbara eller för att de innebär problem som är mer omfattande än de föreslagna lösningarna.
Jag upprepar att betänkandet betonar vikten av målet att fördubbla, från 6 procent till 12 procent, de förnybara energikällornas andel i den interna bruttoförbrukningen av energi.
Vi hoppas att i förslaget till direktiv kunna ta med de utvalda målen för de olika länderna, individuella mål för varje enskilt land inom Europeiska unionen.
Inga obligatoriska mål, men mål som åtminstone ur politisk synvinkel har en inverkan på resultaten och jag ser det som ett viktigt steg.
Jag är enig med ledamot Turmes om att de olika nationella systemen måste skyddas i samband med antagandet av detta direktiv.
Det kommer vi också att göra, vilket inte innebär att det inte om fem år kan bli nödvändigt att göra en granskning av de olika systemen och satsa på dem som visar sig vara mest effektiva och har lett till en omfattande utveckling av de förnybara energikällorna i länderna i fråga.
Hur som helst presenterade jag, som ni vet, i rådet (energi) den 2 december 1999, ett frågeformulär för medlemsstaterna i syfte att få reda på hur situationen är och kunna lägga fram ett direktiv som kan vinna en tillräckligt stor enighet för att på kort tid bli färdigbehandlat, såväl i parlamentet som i rådet.
Jag hoppas att resultaten av detta frågeformulär som har analyserats av tjänsteenheterna och gett upphov till ett dokument som i mitt tycke är utmärkt, gör att vi tämligen snabbt kan avsluta behandlingen i parlamentet och i rådet.
Syftet med förslaget - låt oss säga det högt - är helt enkelt att stimulera elproduktionen med hjälp av förnybara energikällor inom unionen.
Jag vill påpeka att jag har lagt det ledamot Linkohr sade på minnet angående jordbrukspolitiken och möjligheten att stimulera produktion av non food.
Som tidigare jordbruksminister är jag lyhörd för sådant och det är en fråga som på sätt och vis också omfattas av förslaget.
Jag vill också påpeka att det vi eftersträvar med allt detta är en energiförsörjning med bättre garantier, som är säkrare och innebär en större respekt för miljön inom unionen.
Slutligen, herr talman, har det i andra inlägg talats om amorteringar.
Det nämnde även både ledamot Vidal-Quadras och ledamot Valdivielso för en stund sedan.
De förnybara energikällorna kan i dag inte konkurrera med de traditionella energikällorna, i synnerhet inte då de traditionella energikällorna medför vissa externa kostnader som givetvis inte är internaliserade.
Stödet till de förnybara energikällorna måste genomdrivas.
Jag tror inte att man för tillfället kan belasta de andra energikällorna - det är min teori, men jag vet att det finns andra teorier - av skäl som konkurrens och tillväxt.
Men de förnybara energikällorna kan stödjas tack vare den uppenbara respekten för miljön och minskningen av utsläpp.
Därför måste man garantera dem som satsar på de förnybara energikällorna att de kommer att få en rättmätig avkastning på sina investeringar.
Och det är uppenbart att man måste upprätta en stabil ram som möjliggör investeringar där amorteringarna kräver ett visst antal år.
Det var en av de frågeställningar som har diskuterats i kommissionen och som visade sig vara mycket komplicerad i vissa fall, vid sidan av en del andra faktorer, men i slutändan var alla i kommissionen överens om behovet av att stimulera den gröna energin.
Herr talman! Jag vill tacka föredraganden och alla talare och försäkra er om att denna stabilitetsaspekt som gör det möjligt att fatta beslut om investeringar på medellång sikt även kommer att finnas med i förslaget till direktiv som jag hoppas kunna lägga fram för er inom kort.
Tack, fru kommissionär.
Jag förklarar debatten avslutad.
Omröstningen kommer att äga rum i morgon kl. 11.00.
(Sammanträdet avslutades kl. 23.10.)
Justering av protokollet från föregående sammanträde
Protokollet från i går har delats ut.
Finns det några synpunkter?
Fru talman! Jag tror att den som läser sidan 6 i protokollet kan få ett felaktigt intryck eftersom mitt och Vander Taelens inlägg placerats sida vid sida.
Jag skulle vilja betona två punkter.
För det första: mina ståndpunkter om Europeiska unionen, vilka Vander Taelen ogillar, berättigar inte på något sätt de personliga och fullständigt ogrundade påhopp som jag utsattes för från den kanadensiska delegationens ordförandes sida.
Dessutom har Vander Taelen själv sagt att han inte var närvarande när det hände.
För det andra förstår jag verkligen inte hur Vander Taelen har kunnat få intrycket att jag är motståndare till utvidgningen.
Det har jag aldrig sagt.
Tvärtom, jag har i denna församling tusen gånger sagt att utvidgningen är en historisk nödvändighet.
Jag har endast påpekat att den nuvarande utformningen av institutionerna utan tvekan utgör ett hinder mot utvidgningen. Men det är en helt annan fråga.
Jag är självklart positiv till Europeiska unionens utvidgning österut.
Tack, herr Berthu.
Vi skall mycket noggrant undersöka om det finns anledning att ändra protokollet, så att saker och ting är som de skall vara.
