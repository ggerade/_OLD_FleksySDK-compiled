Γι' αυτό, λέμε ναι στον αλληλέγγυο αγώνα κατά του οργανωμένου εγκλήματος, όμως σας παρακαλώ να μην υπάρξει ιδιαίτερη αναφορά στο Μαυροβούνιο παρά να το υποστηρίξουμε στον δύσκολο δρόμο του προς περισσότερη ελευθερία.
Κύριε Πρόεδρε, θεωρώ πολύ σημαντική τη σύγκλιση που επιτεύχθηκε στην Ολομέλεια αυτή σχετικά με μια νέα πρωτοβουλία κατά του οργανωμένου εγκλήματος, ιδίως επειδή έγινε αντιληπτό, αρχίζοντας από την Ομάδα εξ ονόματος της οποίας μιλώ, ότι το δραματικό επεισόδιο του Μπρίντιζι δεν είναι ένα φαινόμενο που περιορίζεται στην περιοχή της Puglia αλλά φέρνει στην επιφάνεια αξίες, αρχές και στόχους που αποτελούν αναπόσπαστο μέρος της νέας ευρωπαϊκής πολιτικής· φέρνει στην επιφάνεια το πρόβλημα της δικαιοσύνης και της ασφάλειας για τους πολίτες της Ένωσης.
Το Κοινοβούλιο, τα θεσμικά όργανα της Ένωσης πρέπει να λάβουν υπόψη αυτή την προοπτική, για να ανταποκριθούν με λογικό τρόπο στα αισθήματα φόβου και ανασφάλειας των πολιτών απέναντι στο έγκλημα και για να καταπολεμήσουν όλες τις μορφές του: τις μορφές της ωμής βίας που δεν διστάζει να σκοτώσει δυνάμεις της τάξης και ανυπεράσπιστους πολίτες και τις μορφές των πραγματικών εγκληματικών, οικονομικών και χρηματοοικονομικών πράξεων με υπερεθνικό χαρακτήρα.
Λόγω των σχέσεων μεταξύ των εγκληματικών ομάδων διαφόρων χωρών, λόγω του όλο και ευρύτερου γεωγραφικού πλαισίου, έχουμε ανάγκη από μια υπερεθνική απάντηση.
Εξάλλου, το θέμα της ασφάλειας είναι ένας από τους στόχους της Ευρώπης του Αμστερνταμ και συζητήθηκε από το Ευρωπαϊκό Συμβούλιο του Τάμπερε που έγινε το φθινόπωρο του 1999.
Ελπίζουμε ότι θα ληφθούν συγκεκριμένες αποφάσεις όπως αυτές που προτάθηκαν στο Τάμπερε, όσον αφορά τη δημιουργία κοινών ερευνητικών ομάδων, μιας ευρωπαϊκής αστυνομικής ακαδημίας και ενός πραγματικού δικαστικού οργάνου όπως το EUROJUS.
Σε αυτόν τον δρόμο πρέπει να βαδίσουμε, λαμβάνοντας υπόψη, στις σχέσεις της Ένωσης με τις βαλκανικές χώρες, την καταπολέμηση της εγκληματικότητας σε αυτές τις χώρες.
Επιτρέψτε μου, τέλος, να συμμεριστώ και εγώ τον πόνο των οικογενειών των θυμάτων και να εκφράσω στην Ολομέλεια αυτή την αλληλεγγύη και την αναγνώρισή μου για το υψηλό αίσθημα καθήκοντος που έδειξαν αυτοί οι δύο άνδρες της αστυνομίας εκείνη την τραγική μέρα στις 24 Φεβρουαρίου.
. (ΕΝ) Η Επιτροπή εξέτασε με μεγάλο ενδιαφέρον το ψήφισμα που αφορά την απειλή από την αύξηση των παράνομων δραστηριοτήτων εγκληματικών ομάδων που δρουν σε διάφορες χώρες της Νοτιοανατολικής Ευρώπης.
Συμμεριζόμαστε την ανησυχία που εκφράζει το συγκεκριμένο ψήφισμα, σχετικά με τον κίνδυνο να δούμε να διακυβεύονται οι προσπάθειες ανασυγκρότησης και ανάπτυξης στο πλαίσιο του Συμφώνου Σταθερότητας από διεθνή εγκληματικά δίκτυα που επιδίδονται κυρίως στο δουλεμπόριο και στο λαθρεμπόριο ναρκωτικών, όπλων και αγαθών.
Βεβαίως, πολλές από τις δραστηριότητες αυτές έχουν ιδιαίτερα αρνητικές συνέπειες για την Κοινότητα και τα κράτη μέλη της.
Όπως γνωρίζετε, το Ευρωπαϊκό Συμβούλιο έχει επιδείξει μεγάλη αποφασιστικότητα όσον αφορά την καταπολέμηση του οργανωμένου εγκλήματος και έχει καταδείξει την ανάγκη μιας συνεπούς και συντονισμένης προσέγγισης υιοθετώντας τον Ιούνιο του 1997 ένα Σχέδιο Δράσης για την Καταπολέμηση του Οργανωμένου Εγκλήματος.
Παρά το γεγονός ότι πολλές από τις προβλεπόμενες δράσεις έχουν στόχο να ενθαρρύνουν τη συνεργασία ανάμεσα στα δεκαπέντε κράτη μέλη, το σχέδιο δεν παραγνωρίζει την ανάγκη να αναπτυχθούν επιπλέον ευρύτερες μορφές διεθνούς συνεργασίας.
Απτό αποτέλεσμα της προσπάθειας αυτής αποτελεί η υπογραφή από το Συμβούλιο, το 1998, του Προενταξιακού Συμφώνου για τη συνεργασία με τις υποψήφιες χώρες εναντίον του εγκλήματος.
Όσον αφορά το συγκεκριμένο ζήτημα που θέτει το ψήφισμα το οποίο σχετίζεται με την κατάσταση στα Βαλκάνια, η Επιτροπή συμφωνεί ότι ελλοχεύει πραγματικά ο κίνδυνος να αυξηθεί συντριπτικά η δράση του οργανωμένου εγκλήματος, εάν δεν αναληφθεί στη συγκεκριμένη περιοχή συνεπής και συντονισμένη δράση, η οποία να συνδέει τους διάφορους χορηγούς βοήθειας με τους διεθνείς και τους τοπικούς φορείς.
Η Επιτροπή θεωρεί ότι τα κράτη μέλη πρέπει να διαδραματίσουν αποφασιστικό ρόλο παρέχοντας την εμπειρογνωμοσύνη τους και ανθρώπινους πόρους για την υποστήριξη εξειδικευμένων σχεδίων για την καταπολέμηση διαφόρων εγκληματικών δραστηριοτήτων στην περιοχή της Βαλκανικής, συμπεριλαμβανομένης της καταπολέμησης της διαφθοράς.
Η Επιτροπή θεωρεί ότι μπορεί να αποβεί χρήσιμη και να συνεισφέρει σημαντικά στο Σύμφωνο Σταθερότητας συνδυάζοντας την εμπειρογνωμοσύνη των κρατών μελών και τα κοινοτικά κονδύλια, προκειμένου να καταρτίσει σχέδια και δράσεις καταπολέμησης του οργανωμένου εγκλήματος με σαφώς καθορισμένους στόχους.
Σε σχέση με το ίδιο θέμα, η Επιτροπή είναι έτοιμη να δράσει ως συντονιστής και σε στενή συνεργασία με τον ειδικό συντονιστή του Συμφώνου Σταθερότητας.
Επιπλέον, θα πρέπει να υπογραμμίσω ότι η Επιτροπή προετοιμάζει πρόταση για τη θέσπιση νέου ειδικού χρηματοδοτικού μέσου, το οποίο θα παρέχει μια συνολική νομική βάση αναφορικά με την κοινοτική βοήθεια σε ολόκληρη την περιοχή.
Στα τέλη αυτού του μήνα θα υποβληθεί στο Συμβούλιο επίσημη πρόταση και ελπίζουμε ότι ένας νέος κανονισμός θα τεθεί σε ισχύ το συντομότερο δυνατόν, όπως ευελπιστούμε αμέσως μετά τη θερινή διακοπή.
Η Επιτροπή είναι πεπεισμένη ότι είναι αποφασιστικής σημασίας να καταβάλει όλες τις απαραίτητες προσπάθειες, προκειμένου να υποστηρίξει αποτελεσματικά μέτρα που αποσκοπούν στην καταπολέμηση του οργανωμένου εγκλήματος, και είναι αποφασισμένη να αναπτύξει, στο νέο αυτό πλαίσιο, περιφερειακά σχέδια σχετικά με τους τομείς της δικαιοσύνης και των εσωτερικών υποθέσεων.
Ακόμη, η Επιτροπή είναι ήδη σε θέση να ανακοινώσει ότι, βάσει του προγραμματισμού της για τη χρηματοδοτική αρωγή των περιφερειακών προγραμμάτων για το 2000, περίπου 2 εκατομμύρια ευρώ προορίζονται για σχέδια που άπτονται του τομέα δικαιοσύνης και εσωτερικών υποθέσεων.
Επιπροσθέτως, όσον αφορά το παράνομο εμπόριο ορισμένων αγαθών, όπως το λαθρεμπόριο τσιγάρων, και στο βαθμό που τέτοιου είδους λαθρεμπόριο επηρεάζει επίσης την επικράτεια της Κοινότητας και τα οικονομικά της συμφέροντα, η OLAF έχει δημιουργήσει πολυκλαδικές και πολυεθνικές επιχειρησιακές ομάδες.
Οι ομάδες αυτές εργάζονται για την καταπολέμηση του οργανωμένου εγκλήματος, του οποίου η διασυνοριακή διάσταση έχει καταδειχθεί σε πολλές περιπτώσεις, και μάλιστα έχουν συγκροτηθεί για να παρέχουν ενίσχυση και επιχειρησιακή βοήθεια ειδικά σε έρευνες γύρω από τομείς και προϊόντα περισσότερο ευάλωτα στην απάτη, όπως τα τσιγάρα.
Τα αποτελέσματα των δραστηριοτήτων των εν λόγω επιχειρησιακών ομάδων που καταγράφονται τα τελευταία χρόνια είναι ιδιαίτερα σημαντικά.
Το 1996, για παράδειγμα, το λαθρεμπόριο τσιγάρων, κυρίως στη φάση της διαμετακόμισης, ανερχόταν σε 800 εκατομμύρια ecu.
Ο συνολικός οικονομικός αντίκτυπος των περιπτώσεων απάτης που αποκαλύφθηκαν στον εν λόγω τομέα το 1997 εκτιμήθηκε σε 1,6 δισεκατομμύρια ecu και υπερκάλυπτε τους ιδίους πόρους της Κοινότητας και το εθνικό προϊόν της.
Το 1998 μάλιστα αυξήθηκαν οι έρευνες για το λαθρεμπόριο τσιγάρων, παρόλο που ο οικονομικός αντίκτυπος ήταν μειωμένος σε σύγκριση με τα προηγούμενα έτη.
Τούτο μπορεί να εξηγηθεί από τη συνέχιση εκτεταμένων διεθνών ερευνών και από την επιτυχία που είχε η καταπολέμηση της λαθρεμπορίας τσιγάρων προέλευσης Ανδόρας και το παράνομο εμπόριο στη μαύρη αγορά της Ισπανίας.
Εν κατακλείδι, λαμβάνουμε πολύ σοβαρά αυτές τις απειλές εναντίον της Κοινότητας και θα συνεχίσουμε να εργαζόμασθε σκληρά για την καταπολέμησή τους.
Ευχαριστώ πολύ, κύριε Επίτροπε Nielson.
Η συζήτηση έληξε.
Η ψηφοφρία θα διεξαχθεί σήμερα, στις 17.30.
CITES
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
Β5-0243/2000, των βουλευτών Maij-Weggen και Bowis, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και Ευρωπαίων Δημοκρατών, σχετικά με τη Σύμβαση για το διεθνές εμπόριο των απειλούμενων με εξαφάνιση αγρίων ειδών (CITES)·
Β5-0249/2000, του βουλευτή Sjφstedt και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, σχετικά με τη Σύμβαση για το διεθνές εμπόριο των απειλούμενων με εξαφάνιση αγρίων ειδών πανίδας και χλωρίδας (CITES)·
Β5-0260/2000, του βουλευτή Davies και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη Σύμβαση για το διεθνές εμπόριο των απειλούμενων με εξαφάνιση αγρίων ειδών πανίδας και χλωρίδας (CITES)·
Β5-0269/2000, της βουλευτού Roth-Behrendt, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τη Σύμβαση για το διεθνές εμπόριο των απειλούμενων με εξαφάνιση αγρίων ειδών (CITES)·
Β5-0275/2000, των βουλευτών De Roo και Isler Bιguin και άλλων, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας, σχετικά με το διεθνές εμπόριο των απειλούμενων με εξαφάνιση αγρίων ειδών πανίδας και χλωρίδας (CITES).
Κύριε Πρόεδρε, αξιότιμοι συνάδελφοι, κατ' αρχάς θα ήθελα να ζητήσω συγγνώμη εκ μέρους της βουλευτή που κατέθεσε το παρόν ψήφισμα, της κυρίας Maij-Weggen, η οποία υποχρεώθηκε να αναχωρήσει εσπευσμένα για την κηδεία κάποιου μέλους της οικογενείας της.
Δεν είναι η πρώτη φορά που συζητάμε στο Σώμα για τη Σύμβαση CITES (σύμβαση για το διεθνές εμπόριο των ειδών άγριας πανίδας και χλωρίδας που απειλούνται με εξαφάνιση).
Τα χρόνια που πέρασαν η σύμβαση αυτή, στην οποία έχουν προσχωρήσει 148 χώρες, έχει σώσει πολλά φυτά και ζώα που απειλούντο με εξαφάνιση.
Σε πολλές περιπτώσεις αυτό έγινε μετά από έντονες δράσεις εκ μέρους οργανώσεων για την προστασία του περιβάλλοντος και των ζώων, δράσεων οι οποίες υιοθετήθηκαν συχνά από το Ευρωπαϊκό Κοινοβούλιο και τα εθνικά κοινοβούλια, καθώς επίσης και από το αμερικανικό Κογκρέσο.
Σήμερα υπάρχει κίνδυνος να ληφθούν και πάλι λανθασμένες αποφάσεις στη συνεδρίαση του CITES στο Ναϊρόμπι και για άλλη μια φορά αναλαμβάνουμε δράση για να προλάβουμε το ενδεχόμενο αυτό.
Θα ήθελα να επικεντρώσω την παρέμβασή μου σε τρεις κινδύνους.
Ο πρώτος αφορά την πρόταση ορισμένων χωρών της Νοτίου Αφρικής να μεταφερθεί ο αφρικανικός ελέφαντας από το παράρτημα Ι στο παράρτημα ΙΙ, πράγμα που σημαίνει ότι θα επιτρέπεται το ελεγχόμενο κυνήγι.
Οι χώρες αυτές επιθυμούν να συγκεντρώσουν από κοινού 50 τόνους ελεφαντοστού.
Καλούμε επειγόντως την Επιτροπή και τα κράτη μέλη να μην συμφωνήσουν με την πρόταση αυτή.
Ο κατάλογος των περιοχών όπου παρατηρείται παράνομη θήρα ελεφαντοστού είναι τόσο ευρύς, ώστε η νομιμοποίηση του κυνηγιού δεν πρόκειται παρά να επιδεινώσει το πρόβλημα, τη στιγμή που ο συνολικός πληθυσμός αφρικανικών ελεφάντων μειώθηκε σε 20 χρόνια από 1,3 εκατομμύρια σε 625.000 ζώα. Ως γνωστό, έχουμε πλέον φτάσει σε ένα κρίσιμο όριο.
Ένας δεύτερος κίνδυνος τον οποίο θα ήθελα να επισημάνω είναι η πρόταση της Νορβηγίας και της Ιαπωνίας να επιτραπεί και πάλι το κυνήγι της ρυγχοφάλαινας (minke whale) στον Βόρειο Ατλαντικό και στον Νότιο Ειρηνικό.
Είμαστε αντίθετοι και μ' αυτή την πρόταση, ακόμη και μόνο επειδή και οι δύο εν λόγω χώρες κυνηγούν ήδη αυτά τα όμορφα ζώα.
Εάν δεχθούμε την πρόταση δεν πρόκειται παρά να ανταμείψουμε την κακή συμπεριφορά τους.
Επιπλέον, η ρυγχοφάλαινα αποτελεί απειλούμενο είδος, γι' αυτό και είναι προτιμότερο να τηρηθεί η συμφωνία για την προστασία των φαλαινών.
Έρχομαι, τέλος, στο τρίτο παράδειγμα.
Η Κούβα ζήτησε να μεταφερθεί πάλι στο παράρτημα ΙΙ η χελώνα καρέτα (hawksbill turtle).
Η πρόταση αυτή είναι το αποτέλεσμα μιας πολύ κοντόφθαλμης θεώρησης ενός ζώου το οποίο απειλείται γενικώς με εξαφάνιση.
Επειδή το είδος αυτό πηγαίνει κυρίως στην Κούβα για να γεννήσει, οι άνθρωποι πιστεύουν ότι ο πληθυσμός του είναι επαρκής και θέλουν να θανατώνουν 500 χελώνες το χρόνο και γνωρίζετε γιατί, για να τις πουλήσουν σε ακριβά εστιατόρια στην Ιαπωνία.
Η πράξη αυτή θα αποτελούσε μια πάρα πολύ σημαντική ώθηση για την παράνομη θήρα.
Η Κούβα θα πρέπει να ντρέπεται για την πρόταση που υπέβαλε η οποία δεν εναρμονίζεται ούτε καν με την ιδεολογία που προασπίζεται, με την οποία παρεμπιπτόντως διαφωνώ.
Αυτά είναι εν ολίγοις τρία παραδείγματα από μια σειρά προτάσεων οι οποίες μας προξενούν ιδιαίτερες ανησυχίες στο Ναϊρόμπι.
Καλούμε την Επιτροπή και τα κράτη μέλη να μην υποστηρίξουν αυτού του είδους τις προτάσεις, αλλά να διατηρήσουν τη Σύμβαση CITES ως έχει.
Ας αρχίσουμε αυτό τον αιώνα με καλό και όχι με άσχημο τρόπο και ας φροντίσουμε μαζί ώστε να μην απειληθεί η ύπαρξη περισσότερων φυτών και ζώων.
(GUE/NGL). (ES) Κύριε Πρόεδρε, όπως ανέφερε και η προηγούμενη ομιλήτρια, με αυτό το ψήφισμα απευθυνόμαστε στα συμβαλλόμενα μέρη της Σύμβασης CITES, τα οποία θα συνεδριάσουν στο Ναϊρόμπι τον Απρίλιο.
Και απευθυνόμαστε σε αυτά, για να επιχειρήσουμε πάλι να προστατεύσουμε τα απειλούμενα με εξαφάνιση είδη, όπως ο ασιατικός παγκολίνος, οι γορίλες του Κονγκό, οι ελέφαντες - λόγω της πώλησης του ελεφαντόδοτου - και άλλα είδη που αναφέρονται στο ψήφισμα.
Θα αναφερθώ εν συντομία σε τρία απαραίτητα μέτρα που θα έπρεπε να ληφθούν στο Ναϊρόμπι τις επόμενες μέρες.
Το πρώτο αφορά την ενημέρωση και την ευαισθητοποίηση της κοινής γνώμης, των αγοραστών και των πωλητών.
Το δεύτερο αφορά μηχανισμούς επιβολής κυρώσεων για όσους δεν έχουν ακόμα υιοθετήσει νόμιμα μέτρα που απαγορεύουν τη μη επιβολή ποινής, κυρίως στους λαθροκυνηγούς.
Και το τρίτο αφορά τη συνεργασία με τις αναπτυσσόμενες χώρες, στις αγροτικές περιοχές των οποίων δεν υπάρχουν ενίοτε άλλα μέσα διαβίωσης από το λαθρεμπόριο και τη διακίνηση των απειλούμενων ειδών.
NL) Κύριε Πρόεδρε, η προστασία απειλούμενων ειδών πανίδας και χλωρίδας αφορά κάτι περισσότερο από την προστασία του φυσικού πλούτου.
Πρόκειται για τη μάχη μεταξύ πολιτισμού και βαρβαρότητας.
Η προστασία της βιοποικιλότητας αφορά περισσότερα πράγματα από την επιβίωση ορισμένων ειδών ζώων, όπως οι ελέφαντες και οι φάλαινες, όσο σημαντικά κι αν είναι αυτά.
Επειδή αυτό δεν μπορούν να το κάνουν τα ίδια τα ζώα, πρέπει να το κάνουμε εμείς για ορισμένα από αυτά, όχι μόνο στις χώρες μας αλλά παντού.
Αυτό σημαίνει, για παράδειγμα, ότι πρέπει να περιοριστούν οι διεθνείς μεταφορές εξωτικών ζώων.
Εξακολουθούν να παρατηρούνται σκανδαλώδεις καταστάσεις τόσο στις νόμιμες, όσο και στις παράνομες μεταφορές.
Η υπερεκμετάλλευση και η κατάχρηση δεν μπορεί να εξηγηθούν μόνο με βάση το επιχείρημα της φτώχειας.
Σε πολλές περιπτώσεις οι πράξεις αυτές αφορούν προσπάθειες προσωπικού πλουτισμού ασυνείδητων εμπόρων.
Επιπλέον, χωρίς αυτό να γίνεται αντιληπτό, τα ζώα αποτελούν θύματα φυσικών καταστροφών και, κυρίως, πολέμων, ιδίως στην Αφρική.
Τα ζώα είναι εξ ορισμού ανυπεράσπιστα.
Η επικέντρωση του ενδιαφέροντός μας στην ευημερία τους είναι πλέον θέμα πολιτισμού.
NL) Κύριε Πρόεδρε, στην προηγούμενη διάσκεψη CITES, το Ευρωπαϊκό Κοινοβούλιο υιοθέτησε σχεδόν ομόφωνα ψήφισμα για να αναγνωριστεί στους ελέφαντες το αυστηρότερο καθεστώς προστασίας.
Σύμφωνα με τη Διεθνή Ένωση για τη Διατήρηση της Φύσης και των Φυσικών Πόρων (IUCN), ο αφρικανικός ελέφαντας εξακολουθεί να αποτελεί απειλούμενο είδος.
14 υπουργοί της ΕΕ τήρησαν δειλή στάση και απέσχον από την ψηφοφορία, νομιμοποιώντας έτσι το κυνήγι ελεφάντων στην Αφρική.
Μόνο ο υπουργός της Ολλανδίας ψήφισε τότε υπέρ της προστασίας του ελέφαντα.
Τον επόμενο μήνα, από τις 10 έως τις 20 Απριλίου, η μοίρα του αφρικανικού ελέφαντα συμπεριλαμβάνεται και πάλι στην ημερήσια διάταξη της διεθνούς κοινότητας.
Η φιλοξενούσα χώρα, η Κένυα, και η Ινδία κατέθεσαν πρόταση για την επαναφορά του καθεστώτος πλήρους προστασίας του αφρικανικού ελέφαντα. αΟταν, αφενός, θανατώνονται ελέφαντες μόνο και μόνο για να πουληθεί στην Ιαπωνία το ελεφαντόδοντό τους και, αφετέρου, τα έσοδα χρησιμοποιούνται- στα χαρτιά - για την προστασία των άγριων ζώων, νομίζω ότι μπορεί να γίνει λόγος για μια διεστραμμένη λογική.
Επιπλέον, η λογική αυτή δεν αποδίδει.
Η Νότια Αφρική, η Μποτσουάνα, η Ναμίμπια και η Ζάμπια θέλουν να θανατώσουν ακόμη περισσότερους ελέφαντες.
Επίσης, αυτά τα ματωμένα χρήματα περνάνε σε λάθος χέρια.
Καλώ τους 15 υπουργούς Περιβάλλοντος, συμπεριλαμβανομένων των 5 Πρασίνων υπουργών, να τηρήσουν θαρραλέα στάση στο Συμβούλιο Περιβάλλοντος, στις 30 Μαρτίου, και να αποφασίσουν να παράσχουν και πάλι πλήρη προστασία στον αφρικανικό ελέφαντα.
Επίσης απαραίτητη είναι η πλήρης προστασία της χελώνας καρέτα που υπάρχει μόνο στην Κούβα.
Μέσα σε τρεις γενιές, έχει χαθεί περισσότερο από 80% του πληθυσμού αυτού του είδους.
Στην περίπτωση του αφρικανικού ελέφαντα και της χελώνας καρέτα, η ΕυρωπαϊκήαΕνωση δίνει προτεραιότητα στο "ματωμένο" εμπόριο με την Ιαπωνία.
Αυτό είναι ντροπή.
(ΕΝ) Κύριε Πρόεδρε, η Ευρωπαϊκή Κοινότητα δεν είναι συμβαλλόμενο μέρος στη Σύμβαση CITES.
Το ισχύον κείμενο της Σύμβασης επιτρέπει αποκλειστικά σε μεμονωμένες χώρες να προσχωρήσουν.
Η τροπολογία Gaborone του 1983 για το κείμενο της CITES θα μπορούσε να μας επιτρέψει να προσχωρήσουμε στη Σύμβαση.
Ωστόσο, η τροπολογία αυτή δεν έχει τεθεί ακόμη σε ισχύ, λόγω του ανεπαρκούς αριθμού των συμβαλλομένων μερών της CITES που την έχουν επικυρώσει.
Η Επιτροπή συνεχίζει τις διπλωματικές προσπάθειές της προκειμένου να διασφαλισθεί ότι θα υπάρξει επαρκής αριθμός επικυρώσεων που θα επιτρέψουν στην Κοινότητα να διαδραματίσει πιο ενεργό ρόλο στο πλαίσιο της σημαντικής αυτής Σύμβασης.
Μολονότι δεν αποτελούμε ακόμη συμβαλλόμενο μέρος, η Κοινότητα διαθέτει νομοθεσία ικανή για την εφαρμογή της Σύμβασης CITES.
Η νομοθεσία αυτή είναι μεταξύ των πιο λεπτομερών και ολοκληρωμένων στο είδος της παγκοσμίως.
Η πολιτική της Επιτροπής βασίζεται τόσο στην διατήρηση όσο και στην αειφόρο χρήση, αρχές που αναγνωρίζουν ότι οι λαοί και τα κράτη συνιστούν τους καλύτερους προστάτες της δικής τους άγριας πανίδας και χλωρίδας.
Όσον αφορά τα συγκεκριμένα θέματα των ψηφισμάτων του Κοινοβουλίου, συμφωνούμε ως προς την ανάγκη να επιταχύνουμε τα μέτρα επιβολής στον τομέα του εμπορίου αγρίων ζώων στην Ινδία.
Θα έλθουμε σε επαφή με τις ινδικές αρχές σύμφωνα με την προτεινόμενη προσέγγιση, και θα συνεχίσουμε να κάνουμε ό,τι μπορούμε για να στηρίξουμε και να προωθήσουμε τους στόχους της CITES.
Ως προς τις προτάσεις για την επικείμενη Διάσκεψη των μελών της CITES, απομένει η Επιτροπή να υιοθετήσει την επίσημη πρότασή της.
Ωστόσο, ο γενικός προσανατολισμός μας σχετικά με τα κυριότερα θέματα έχει ως εξής:
Σχετικά με τις φάλαινες, η θέση της Κοινότητας θα πρέπει να είναι σαφής.
Δεν αποδεχόμαστε την επαναφορά της φαλαινοθηρίας για εμπορικούς σκοπούς, έως ότου η Διεθνής Επιτροπή Φαλαινοθηρίας θεωρήσει ότι έχουν θεσπισθεί οι κατάλληλοι έλεγχοι διαχείρισης.
Θα πρέπει, συνεπώς, να αντιταχθούμε στις προτάσεις της Ιαπωνίας και της Νορβηγίας για επανέναρξη του εμπορίου.
Αναφορικά με τους αφρικανικούς ελέφαντες, υποστηρίζουμε τη διατήρηση του υφιστάμενου καθεστώτος έως ότου αποκτήσουμε σαφή εικόνα για τις επιπτώσεις του διεθνούς εμπορίου, το οποίο επετράπη το 1997.
Δεν θα πρέπει να υποστηρίξουμε καμία από τις προτάσεις που έχουν υποβληθεί.
Όσον αφορά τις προτάσεις για τις θαλάσσιες χελώνες της Κούβας, η Κοινότητα θα πρέπει να αντιταχθεί στη επαναδραστηριοποίηση του ετήσιου εμπορίου οστράκων.
Χρειάζεται, ωστόσο, να κρατήσουμε μια πιο ανοιχτή στάση απέναντι στη διάθεση των κουβανέζικων αποθεμάτων οστράκων, μέχρι να γνωρίσουμε τη στάση των γειτονικών χωρών της Κούβας.
Τέλος, ως προς τους καρχαρίες, υπάρχει λόγος ανησυχίας, και η πρόταση για τα σκυλόψαρα θα πρέπει να υποστηριχθεί ιδιαίτερα.
Εδώ, όμως, η CITES, θα πρέπει να εργαστεί στενά με τα περιφερειακά αλιευτικά όργανα και τον Οργανισμό Τροφίμων και Γεωργίας των Ηνωμένων Εθνών.
Ευχαριστώ πολύ, κύριε Επίτροπε Nielson.
Η συζήτηση έληξε.
Η ψηφοφρία θα διεξαχθεί σήμερα, στις 17.30.
- (EN) Κύριε Πρόεδρε, όπως βλέπω στο έγγραφο της ημερήσιας διάταξης, η ψηφοφορία για την κατάσταση στο Ιράκ έχει ματαιωθεί.
Μπορώ να μάθω μετά από τίνος αίτημα και βάσει ποιων λόγων ματαιώθηκε;
Κύριε συνάδελφε, δεν ματαιώθηκε η ψηφοφορία, αλλά οι δύο προτάσεις ψηφίσματος αποσύρθηκαν από τους ίδιους τους συντάκτες τους.
Όταν δεν υπάρχουν πλέον προτάσεις για ψήφιση, είναι σαφές ότι δεν θα εμφανίζεται αυτό στην ψηφοφορία.
Δεν ξέρω τους επιμέρους λόγους που ώθησαν τους συντάκτες στην απόφαση αυτή - πρέπει να τους ρωτήσετε ο ίδιος - αλλά είναι σαφές ότι όταν οι προτάσεις ψηφίσματος αποσύρονται, δεν μπορούμε να ψηφίσουμε γι' αυτές.
Ίσως ο συνάδελφος Swoboda να μπορεί να μας εξηγήσει λίγο τι συμβαίνει.
Κύριε Πρόεδρε, έχετε απόλυτο δίκιο, αποσύραμε τις προτάσεις ψηφίσματος.
Επιτρέψτε μου να ενημερώσω τον συνάδελφο. Τις αποσύραμε επειδή θα έχουμε στην επόμενη περίοδο συνόδου στο Στρασβούργο μια μακρά και διεξοδική συζήτηση για το θέμα.
Θεωρώ ότι η σοβαρή κατάσταση στο Ιράκ καθιστά πιο εύλογο να λάβουμε θέση μετά από μία συζήτηση και εξηγήσεις από το Συμβούλιο και την Επιτροπή κι όχι στο πλαίσιο μιας συζήτησης επειγόντων.
Αυτός ήταν ο λόγος της απόσυρσης.
Κύριε Πρόεδρε, πράγματι, επιβεβαιώνω ότι αυτό που είπε μόλις τώρα ο κ Swoboda ισχύει και για την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών.
Αποσύραμε τη δική μας πρόταση ψηφίσματος για τους ίδιους λόγους: δηλαδή λόγω της συζήτησης που θα διεξαχθεί τον Απρίλιο.
Ευχαριστώ πολύ, κυρία συνάδελφε. Πιστεύω ότι τώρα τα κίνητρα είναι σαφή.
Κύριε συνάδελφε Buttiglione, επί της διαδικασίας.
Κύριε Πρόεδρε, απέσυρα την πρόταση ψηφίσματος παρόλο που είμαι πεπεισμένος ότι κάναμε λάθος που δεν εκμεταλλευτήκαμε την ευκαιρία και δεν παρεμβήκαμε, τώρα που ήταν η στιγμή να το κάνουμε, αφού υπήρχε η δυνατότητα να επιτύχουμε γενική συναίνεση.
Θα ήθελα να υπογραμμίσω ότι είναι η δεύτερη φορά που αναβάλλουμε την έγκριση αυτής της πρότασης ψηφίσματος· ελπίζω ότι τα γεγονότα δεν θα μας προλάβουν χωρίς να έχουμε την ευκαιρία να προσπαθήσουμε να τα επηρεάσουμε υπέρ της ειρήνης.
Ευχαριστώ πολύ, κύριε συνάδελφε.
Προχωρούμε τώρα στην ψηφοφορία.
ΨΗΦΟΦΟΡIΕΣ (συvέχεια)
Κύριε Πρόεδρε, αν και θα ήταν προτιμότερο να είχαμε ψηφίσει το μεσημέρι, είμαι ευχαριστημένη που προχωρούμε τώρα στην ψηφοφορία.
Κύριε Πρόεδρε, υποστηρίζω με χαρά την πρόταση της σεβαστής και πολύ αγαπημένης μου συναδέλφου βαρώνης Ludford.
Ας ψηφίσουμε!
Κύριε Πρόεδρε, ήθελα μόνο να ρωτήσω ποιός είναι ο λόγος που οι συνάδελφοι άλλαξαν ξαφνικά γνώμη.
Κύριε Πρόεδρε, θα ήθελα να αποσύρω, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, τις τροπολογίες αριθ. 53 και 55 που αφορούν την παράγραφο 17 της έκθεσης.
Πράγματι, φαίνεται ότι η διατύπωση αυτών των δύο τροπολογιών μπορεί να δώσει τροφή σε αντιφατικές ερμηνείες, κυρίως σε ορισμένες από τις διαφορετικές γλωσσικές αποδόσεις.
Είμαι αντίθετος στις εθνοτικές κατατάξεις, γιατί κάτι τέτοιο στιγματίζει τους μετανάστες. Οι τροπολογίες αριθ.
53 και 55 αποσκοπούσαν στην κατάργηση αυτού του όρου "εθνοτικός" .
Η χρήση του όρου "δεδομένα" μπορεί να αναφέρεται σε στατιστικές που αφορούν την κατάσταση ως προς τον ρατσισμό και ως προς τις διακρίσεις, πράγμα που μπορεί να είναι θετικό, αλλά μπορεί επίσης να αναφέρεται και στη δημιουργία φακέλων, με όλα τα προβλήματα που συνεπάγεται κάτι τέτοιο και για τα οποία συζητήσαμε με την ευκαιρία του Eurodac.
Αυτοί είναι οι λόγοι για τους οποίους ήθελα να αποσύρω αυτές τις τροπολογίες.
Ευχαριστώ πολύ, κύριε συνάδελφε.
Θα το λάβουμε υπ' όψιν.
Κύριε Πρόεδρε, ευχαριστώ τον κ. Sylla που απέσυρε τις δύο προαναφερθείσες τροπολογίες, θα ήθελα όμως να τον ρωτήσω το εξής: δεν νομίζει ότι, στην τροπολογία αριθ.
54, το τμήμα της πρώτης φράσης που δεν τροποποιήθηκε και που, στα αγγλικά - την αγγλική απόδοση έχω μπροστά μου - λέει: "stresses that the EU must collect reliable ethnic data as a basis for review" , ότι το τμήμα αυτό, λέω, και πιο συγκεκριμένα οι όροι «reliable ethnic data» θέτουν το ίδιο πρόβλημα και δεν θα έπρεπε, με μια προφορική τροπολογία που θα μπορούσε να μας υποβάλει, να τροποποιηθεί επίσης και αυτή η έννοια "ethnic data" ;
Κύριε συνάδελφε, ο αιτών έδειξε διορατικότητα και υπακοή και απέσυρε την αίτηση πριν από την ψηφοφορία.
Επομένως δεν θα ψηφίσουμε γι' αυτήν.
(Το Σώμα εγκρίνει το ψήφισμα)
- (DE) Κύριε Πρόεδρε, δεν θέλω να προξενήσω καθυστέρηση, παρακαλώ απλώς το προεδρείο να εξετάσει το ενδεχόμενο να μην αποδέχεται μελλοντικά αιτήσεις διαγραφής ολόκληρων παραγράφων, ώστε να αποφύγουμε προβλήματα σαν το σημερινό.
Σας παρακαλώ να το σκεφθείτε.
Κύριε Πρόεδρε, παραδέχομαι ότι έχω περιθώρια να γίνω πιο έξυπνος.
Κύριε Swoboda, τα περιθώρια αυτά ισχύουν και για τους δύο μας.
Κύριε συνάδελφε, θίγετε ένα βασικό πρόβλημα που σχετίζεται με τον τρόπο που το καθορίσαμε αυτό στον Κανονισμό μας.
Όταν οι τροπολογίες αυτές έχουν κατατεθεί εμπρόθεσμα, σύμφωνα με τον Κανονισμό, αναγγέλλονται και αντιμετωπίζονται βάσει της διαδικασίας από τον Πρόεδρο.
Ο κ. Speroni επί της διαδικασίας.
Κύριε Πρόεδρε, δεν ξέρω αν είναι ζήτημα μετάφρασης, αλλά ο συνάδελφος είπε "τεχνική ομάδα ρατσιστών" : εμείς είμαστε η τεχνική ομάδα των ανεξαρτήτων.
. Κύριε συνάδελφε, αυτό ασφαλώς ήταν μεταφραστικό πρόβλημα.
Είμαι απόλυτα πεπεισμένος.
Έκθεση (A5-0055/2000) του κ. Belder, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, επί της Ανακοίνωσης της Ευρωπαϊκής Επιτροπής σχετικά με την αντιμετώπιση του ρατσισμού, της ξενοφοβίας και του αντισημιτισμού στις υποψήφιες προς ένταξη χώρες (COM(1999) 256 - C5­0094/1999 - 1999/2099(COS))
(Το Σώμα εγκρίνει το ψήφισμα.)
Έκθεση (A5-0067/2000) της κυρίας Read, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την Europe - κοινωνία των πληροφοριών για όλους: Πρωτοβουλία της Επιτροπής για το έκτακτο Ευρωπαϊκό Συμβούλιο της Λισαβώνας, 23-24 Μαρτίου 2000 (COM(1999) 687 - C5-0063/2000 - 2000/2034(COS))
(Το Σώμα εγκρίνει το ψήφισμα.)
Κύριε Πρόεδρε, καταψήφισα την έκθεση επειδή δεν κρίνω ένα μπουκάλι κρασί με βάση την ετικέτα του, αλλά με βάση το περιεχόμενό του.
Η έκθεση αυτή ναι μεν φέρει την ετικέτα της καταπολέμησης του ρατσισμού, αλλά το περιεχόμενό της είναι ένα δύσπεπτο κατασκεύασμα γεμάτο ιδεολογική σύγχυση και δεν είναι αντάξια του τίτλου της.
Η έκθεση δεν επιδέχεται βελτίωσης και προειδοποιώ το Σώμα να μη συνεχίσει να γελοιοποιείται με παρόμοιες παράλογες εκθέσεις, διότι το ζήτημα της καταπολέμησης του ρατσισμού είναι πολύ σημαντικό για να προσφέρει το έδαφος για κάποιους στημένους ιδεολογικούς διαξιφισμούς.
Αν και δεν συμφωνούμε με μεγάλο μέρος των αιτιολογικών σκέψεων της έκθεσης σχετικά με την καταπολέμηση του ρατσισμού και τις ξενοφοβίας, ωστόσο υπερψηφίσαμε την εν λόγω έκθεση, γιατί παίρνει θέση κατά των διακρίσεων και υπέρ των δικαιωμάτων των μειονοτήτων.
Ωστόσο, δεν συμφωνούμε καθόλου με την ικανοποίηση που εκφράζει το Κοινοβούλιο για την εν λόγω έκθεση.
Πρώτον, διότι οι περισσότερες από τις προτάσεις υπέρ των δικαιωμάτων των μειονοτήτων ή των μεταναστών παραμένουν ασαφείς και δεν είναι δεσμευτικές.
Ύστερα, λόγω της υποκρισίας να παρουσιάζεται κανείς ως ο υπερασπιστής των μεταναστών και των μειονοτήτων τη στιγμή που, στη δική του χώρα, ασκείται πολιτική εναντίον των μεταναστών, έστω και υπό μορφή καταδίωξης των λαθρομεταναστών.
Τέλος, η έκθεση δεν εξετάζει καθόλου τους βαθύτερους οικονομικούς και κοινωνικούς λόγους που διευκολύνουν την υποκίνηση των ανθρώπων από τους δημαγωγούς της ρατσιστικής και ξενόφοβης άκρας δεξιάς, και κυρίως τη σημασία της ανεργίας και την επιδείνωση της φτώχειας για ένα ολοένα και μεγαλύτερο τμήμα του πληθυσμού.
Κύριε Πρόεδρε, λαμβάνω το λόγο εξ ονόματος της ισπανικής αντιπροσωπείας της Ομάδας του Ευρωπαϊκού Λαϊκού Κόμματος, για να εξηγήσω την αποχή μας από την ψηφοφορία, που στην προκειμένη περίπτωση αποτελεί μια σαφή λήψη θέσης, παρόλο που η αποχή, κανονικά, δεν αντιπροσωπεύει θέση.
Απείχαμε επειδή, από τη μία πλευρά, συμφωνούμε με τη συμβολική ιδέα και τις αρχές της καταπολέμησης του ρατσισμού και της ξενοφοβίας, επειδή μερικά σημεία αυτής της έκθεσης περιέχουν σημαντικές δηλώσεις. Για να αναφέρω μόνο δύο, θα μνημονεύσω την παράγραφο 8, η οποία αφορά τις λειτουργίες του Ευρωπαϊκού Παρατηρητήριου για τα φαινόμενα Ρατσισμού και Ξενοφοβίας ή την παράγραφο 24, η οποία καλεί τα κράτη μέλη σε αυτόν τον αγώνα για ορισμένα πολύ συγκεκριμένα θέματα.
Όμως, από την άλλη πλευρά, σε αντίθεση με την έκθεση Haarder, την οποία ψηφίσαμε σήμερα το πρωί, πρόκειται για μια έκθεση καθ' ολοκληρία δημαγωγική, η οποία στερείται νομικής ισχύος.
Και το Κοινοβούλιο, που είναι συννομοθέτης, πρέπει να γνωρίζει ότι οποιαδήποτε δική του γνώμη έχει νομική αξία ή, όπως στην προκειμένη περίπτωση, οιονεί νομική αξία, και για το λόγο αυτό θα έπρεπε να ενεργεί με περισσότερη προσοχή.
Επιτρέψτε μου να σας αναφέρω μόνο ένα σχετικό παράδειγμα: την παράγραφο 22, στην οποία ζητείται να δοθεί ουσία στην ευρωπαϊκή ιθαγένεια, παρέχοντας το δικαίωμα ψήφου σε ευρωπαϊκές και τοπικές εκλογές σε υπηκόους τρίτων χωρών που διαμένουν στην Κοινότητα.
Προφανώς, αυτή η παράγραφος αντιτίθεται εξαρχής στη Συνθήκη.
Δεν είναι σωστά διατυπωμένη.
Και θα μπορούσα να αναφέρω περισσότερα παραδείγματα σαν αυτό που να δικαιολογούν την αποχή μας.
Κύριε Πρόεδρε, θέλω να παρουσιάσω μια σύντομη δήλωση εξ ονόματος της αυστριακής αντιπροσωπείας των Σοσιαλδημοκρατών.
Εγκρίναμε αυτήν την έκθεση επειδή πιστεύουμε ότι παρά ορισμένες διατυπώσεις της είναι μια καλή έκθεση και θεωρώ εντελώς αδικαιολόγητους τους χαρακτηρισμούς που της αποδόθηκαν εδώ σε ορισμένες αιτιολογήσεις ψήφου.
Στην παράγραφο 10 απείχαμε της ψηφοφορίας.
Θα προτιμούσαμε μια δήλωση που να αντιστοιχεί ακριβώς σε όσα αποφάσισε το Ευρωπαϊκό Κοινοβούλιο στο ψήφισμά του για την Αυστρία.
Εφ' όσον παρ' όλ' αυτά εγκρίθηκε η συγκεκριμένη παράγραφος, εγκρίναμε και την έκθεση στο σύνολό της εξ αιτίας της εν γένει θετικής τάσης που εκφράζει.
(ΕΝ) Η Ομάδα μου και εγώ είμαστε ικανοποιημένοι που υπερψηφίσαμε και στηρίξαμε την έκθεση Ludford σχετικά με το σημαντικό θέμα της καταπολέμησης του ρατσισμού και της ξενοφοβίας.
Όσοι ψήφισαν ενάντια στην οικογενειακή ενότητα, στην ενθάρρυνση των εθνοτικών μειονοτήτων να συμμετέχουν στις εκλογές, ενάντια σε μια πολιτική δύναμη που να αντικατοπτρίζει την ποικιλομορφία της Ευρώπης και ενάντια στον πολυεθνικό χαρακτήρα των κοινοβουλίων πρέπει να αποδοκιμαστούν και να καταδικαστούν.
Οι βουλευτές του βρετανικού Εργατικού Κόμματος και η Ομάδα του Κόμματος των Ευρωπαίων Σοσιαλιστών ψήφισαν υπέρ της τροπολογίας αριθ. 2 για τη διαγραφή της παραγράφου 17, όχι επειδή αντιτιθέμεθα στα συγκεκριμένα αισθήματα και προθέσεις, αλλά επειδή άφηνε περιθώριο για πιθανές παρερμηνείες ή αμφισημίες.
Η καταπολέμηση των ρατσιστών και των ξενόφοβων στην κοινωνία μας, εκείνων που επιδιώκουν τη διαίρεση της Ευρώπης, είναι μια μάχη στην οποία πρέπει να νικήσουμε και θα νικήσουμε.
Εμείς οι μετριοπαθείς υποστηρίζουμε τα περισσότερα μέτρα κατά του ρατσισμού και της ξενοφοβίας στην έκθεση Ludford.
Ωστόσο, απέχουμε από την τελική ψηφοφορία, επειδή πιστεύουμε, αντίθετα με ό,τι ζητεί η παράγραφος 17, ότι η νομοθεσία για την αγορά εργασίας είναι ένας τομέας όπου πρέπει να εφαρμόζεται η αρχή της επικουρικότητας.
Η έκθεση Ludford σχετικά με την καταπολέμηση του ρατσισμού και της ξενοφοβίας, όπως και η έκθεση Haarder, που παρουσιάζεται ταυτόχρονα, σχετικά με τα δικαιώματα του ανθρώπου στην Ευρωπαϊκή Ένωση, μοιάζουν να έχουν καταληφθεί από ένα πονηρό πνεύμα το οποίο, πέρα από τη νόμιμη προστασία των δικαιωμάτων που συνδέονται με την ανθρώπινη αξιοπρέπεια, τους πιέζει να αφαιρέσουν ένα προς ένα, μεθοδικά, όλα τα συνδετικά στοιχεία της ιθαγένειας, είτε της εθνικής είτε ακόμα και της ευρωπαϊκής.
Έχει κανείς την εντύπωση ότι και η μία και η άλλη έκθεση έχουν ως φιλοδοξία την προάσπιση των δικαιωμάτων ενός αδιαφοροποίητου ατόμου, που μπορεί να κατοικεί οπουδήποτε πάνω στον πλανήτη, και όχι τα δικαιώματα προσώπων με ημερομηνία και τόπο γεννήσεως, κληρονόμων μιας παράδοσης, κατόχων ιδίων αξιών, και πρόκειται βεβαίως για τους πολίτες των αντίστοιχων χωρών μας, που μας έστειλαν εδώ για να τους προστατεύουμε και όχι για άλλα πράγματα.
Βρίσκω ότι η πορεία που ακολουθούν αυτές οι εκθέσεις κατά κάποιον τρόπο παραβιάζει την εντολή που μας έχει δοθεί.
Παραδείγματος χάρη, βλέπουμε την έκθεση Ludford να διακηρύσσει την ισότητα μεταξύ ευρωπαίων πολιτών και υπηκόων τρίτων χωρών, φτάνοντας στο σημείο να προτείνει να μπορούν να γίνονται και οι αλλοδαποί ευρωπαίοι δημόσιοι υπάλληλοι όπως οι υπήκοοι των χωρών μελών, ή ακόμα να απολαμβάνουν τα ίδια δικαιώματα στην κυκλοφορία χωρίς έλεγχο και τα ίδια δικαιώματα στην συνένωση των οικογενειών που έχουν και οι υπήκοοι κρατών μελών της Κοινότητας.
Οι διαφορές απαλείφονται σε όλα τα επίπεδα εφόσον, στην έκθεση Haarder, κηρύσσεται επίσης η ισότητα των δικαιωμάτων μεταξύ των ζευγαριών ίδιου φύλου και της παραδοσιακής οικογένειας.
Οι δύο εκθέσεις ζητούν επίσης, με μία κίνηση, να δοθεί δικαίωμα ψήφου στους μετανάστες στις τοπικές εκλογές και στις ευρωπαϊκές εκλογές.
Η δεύτερη κατηγορία φαίνεται άκρως ενδεικτική.
Διότι, το αίτημα για συμμετοχή στις τοπικές εκλογές μπορεί ενίοτε να ωραιοποιείται από υποτιθέμενους πρακτικούς λόγους, αλλά το αίτημα για συμμετοχή στις ευρωπαϊκές εκλογές έχει ένα νόημα καθαρά ιδεολογικό: το ζητούμενο είναι να δείξουμε ότι η μελλοντική Ευρώπη δεν πρέπει να είναι ένα υπερ-έθνος (και ας υπάρχει ένα υπερ-κράτος) αλλά, αντίθετα, πρέπει να είναι ένα σύνολο ανοικτό, ένα πέρασμα όπου τα δικαιώματα που αφαιρούνται από τα έθνη θα ανακατανέμονται σε ολόκληρο τον κόσμο.
Αλλο αποκαλυπτικό κοινό σημείο: οι δύο αυτές εκθέσεις ζητούν να καταγραφούν τα νέα "δικαιώματα" που προτείνουν στον Χάρτη των Θεμελιωδών Δικαιωμάτων των πολιτών της Ένωσης, που αυτή τη στιγμή καταρτίζεται, και επί του οποίου εξέφρασα ήδη τη γνώμη μου προχθές, κατά τη συζήτηση για την έκθεση Duff-Voggenhuber.
Και, βεβαίως, επιμένουν να δοθεί μελλοντικά σε αυτό το έγγραφο δεσμευτική νομική ισχύς έναντι των κρατών μελών.
Ιδού ένα επιπλέον στοιχείο που αποδεικνύει ότι αυτός ο Χάρτης, αν όντως εγκριθεί υπό τη μορφή που ζητά το Ευρωπαϊκό Κοινοβούλιο - εμείς όμως θα είμαστε απολύτως αντίθετοι σε αυτό - θα λειτουργούσε ως ένας μηχανισμός περιορισμού των εθνών.
Βλέπουμε κι εδώ, όπως πάντα, ότι στο ευρωπαϊκό επίπεδο η αντίσταση απέναντι στις ομάδες πίεσης, στις εκκεντρικές μειονότητες και ακόμα και στα ξένα συμφέροντα είναι μικρότερη.
Και από αυτό θα αντλήσουμε πάλι το ίδιο δίδαγμα: οι πολίτες πρέπει να κρατήσουν τις εξουσίες τους κοντά τους, και, αν χρειάζεται, να τις αναθέτουν μόνον σε θεσμικά όργανα που θα διαθέτουν διαφάνεια, θα είναι αφοσιωμένα στην προάσπιση των πολιτών, ενώ οι τελευταίοι θα τα ελέγχουν πλήρως.
Στηρίζουμε την ανθρωπιστική προοπτική στην οποία στηρίζεται η έκθεση.
Στηρίζουμε την επικέντρωση της έκθεσης στις ρίζες του ρατσισμού και της ξενοφοβίας στην Ευρώπη.
Θεωρούμε πως είναι σημαντικό η καταπολέμηση του ρατσισμού και της ξενοφοβίας να γίνει μέσω της εξασφάλισης του δικαιώματος των πολιτών στην εκπαίδευση, του δικαιώματος στην πρόσβαση στην αγορά εργασίας, κτλ.
Είναι εξίσου θετικές οι συστάσεις της έκθεσης για την απόκτηση καλύτερων δυνατοτήτων ενσωμάτωσης των πολιτών τρίτων χωρών.
Για τους προαναφερθέντες λόγους επιλέξαμε να ψηφίσουμε υπέρ της έκθεσης, δεδομένου ότι πιστεύουμε εν γένει πως είναι άκρως σημαντικό να καταπολεμηθεί ο ρατσισμός και η ξενοφοβία.
Υπογραμμίζουμε ωστόσο ότι δεν μπορούμε να στηρίξουμε τα μέσα που συστήνει η έκθεση για την καταπολέμηση του ρατσισμού και της ξενοφοβίας.
Θεωρούμε ότι πρωτοβουλίες όπως για παράδειγμα η θέσπιση κοινής πολιτικής ασύλου και το Eurodac - το οποίο καθιστά τους αιτούντες ασύλου υπόπτους - δεν προωθεί την καταπολέμηση του ρατσισμού και της ξενοφοβίας.
Οφείλω να συγχαρώ την κυρία εισηγήτρια για την ποιότητα της εργασίας της σχετικά με την έκθεση της Ευρωπαϊκής Επιτροπής για την εφαρμογή του Ευρωπαϊκού Έτους κατά του Ρατσισμού (1997).
Τα πρόσφατα γεγονότα στην Αυστρία μάς αποδεικνύουν ότι η καταπολέμηση του ρατσισμού, του αντισημιτισμού και της ξενοφοβίας παραμένει δυστυχώς επίκαιρη.
Όπως επισημαίνει η έκθεση, υπάρχουν πραγματικά λόγοι να "είμαστε τρομοκρατημένοι από τη συμμετοχή στην αυστριακή κυβέρνηση του κόμματος του Jφrg Haider" .
Δράττομαι της ευκαιρίας που μου δίδεται εδώ για να επιβεβαιώσω την ανάγκη να διατηρήσουμε τις πιέσεις προς την αυστριακή κυβέρνηση και να συνεχίσουμε να τροφοδοτούμε τις συζητήσεις στην κοινή γνώμη.
Πράγματι, ο κίνδυνος να δεχτούμε ως φυσική αυτήν την κατάσταση είναι μεγάλος.
Και επαναλαμβάνω ότι ο πιο μεγάλος απ' όλους τους κινδύνους είναι να φτάσουμε σε σημείο να μη μας κάνουν εντύπωση αυτά τα πράγματα.
Αυτό το ρήγμα που ανοίχτηκε σε αυτό που αποτελεί το θεμέλιο της Ευρωπαϊκής μας Ένωσης, δηλαδή στον άνευ όρων σεβασμό των θεμελιωδών δικαιωμάτων, δεν πρέπει να δημιουργήσει προηγούμενο.
Σε ολόκληρη την Ευρώπη, τα κόμματα της άκρας δεξιάς ελπίζουν να επωφεληθούν από την άνοδο στην εξουσία αυτού του συνασπισμού φασιστικών αποχρώσεων.
Εμείς, οι ευρωπαίοι δημοκράτες έχουμε καθήκον να συνεχίσουμε να επαγρυπνούμε, να προκαλέσουμε το στραβοπάτημα που θα οδηγήσει στην πτώση της παρούσας κυβέρνησης.
Προσωπικά, είμαι έτοιμος να αγωνιστώ μέχρι τέλους!
Πιστεύω, όπως και η κυρία εισηγήτρια, ότι η εθνική, θρησκευτική, πολιτιστική και γλωσσική ποικιλομορφία της Ευρώπης είναι μία πηγή ζωτικότητας και είναι ιδιαίτερα σημαντική για τη μελλοντική οικονομική και κοινωνική ευμάρεια της Ευρώπης.
Για τον λόγο αυτό, οι δημόσιες αρχές των κρατών μελών και τα θεσμικά όργανα της Ευρωπαϊκής Ένωσης οφείλουν να προωθήσουν ενεργά τη φυλετική ισότητα και να αναλάβουν συγκεκριμένες δράσεις για να επιτύχουν μία έντονη εθνική διαφοροποίηση στο δυναμικό τους.
Εξάλλου, υποστηρίζω την άποψη ότι η καταπολέμηση του ρατσισμού και της ξενοφοβίας, καθώς και η προώθηση της ισότητας ευκαιριών θα έπρεπε να αναγορευθούν σε συγκεκριμένη αρμοδιότητα που θα ανατεθεί σε έναν ευρωπαίο Επίτροπο.
Μία άλλη πρόταση αξίζει όλη την προσοχή μας.
Προτείνεται να συμπεριλάβουν τα κράτη μέλη, ως υποχρεωτική ύλη στα σχολικά προγράμματα και στα προγράμματα κατάρτισης του διδακτικού προσωπικού, τα ακόλουθα θέματα: τη διδασκαλία σχετικά με την Ευρώπη στον κόσμο, περιλαμβανομένου του δουλεμπορίου και της αποικιοκρατίας, καθώς και της ιστορίας και του πολιτισμού των μειονοτικών κοινοτήτων· διδασκαλία σχετικά με τους κινδύνους του ρατσισμού, της ξενοφοβίας και της μισαλλοδοξίας, περιλαμβανομένου του Ολοκαυτώματος και του αντισημιτισμού, καθώς και της επιτακτικής ανάγκης για φυλετική ανεκτικότητα και της αξίας της πολυμορφίας.
Για να επιστρέψω στην Αυστρία, ένας από τους λόγους για τους οποίους φτάσαμε σε τέτοιες ακραίες καταστάσεις είναι ίσως το γεγονός ότι η χώρα αυτή δεν επιτέλεσε στο βαθμό που θα έπρεπε ένα αντικειμενικό έργο μνήμης.
Τελειώνοντας, θα ήθελα να ζητήσω να εξετάσουμε, στο πλαίσιο της ΔΚΔ, την πιθανή τροποποίηση της Συνθήκης του Αμστερνταμ, κυρίως του άρθρου 7 που αποσκοπεί στην επιβολή κυρώσεων σε ένα κράτος μέλος το οποίο θα έχει διαπράξει "μία σοβαρή και διαρκή παραβίαση" των θεμελιωδών ελευθεριών και δικαιωμάτων.

Η πάλη κατά του ρατσισμού και της ξενοφοβίας δεν θα μπορέσει να προωθηθεί μόνο με τη θέσπιση της κατάλληλης προς το σκοπό αυτό νομοθεσίας αλλά, κατ' ουσίαν, μέσω της λήψης μέτρων που θα στοχεύουν στην εκ βάθρων μεταβολή των βαθύτερων αιτίων που διαμορφώνουν τις ευνοϊκές προϋποθέσεις για την εξάπλωση του συγκεκριμένου φαινομένου.
Η υπό συζήτηση έκθεση περιλαμβάνει διάφορες πτυχές με τις οποίες συμφωνούμε απολύτως, και ειδικότερα μια σειρά προτάσεων που αποβλέπουν στην εγγύηση των θεμελιωδών δικαιωμάτων των πολιτών τρίτων χωρών, οι οποίοι επιλέγουν ως χώρο εργασίας και διαμονής ένα εκ των κρατών μελών της Ευρωπαϊκής Ένωσης.
Ιδιαίτερη έμφαση αξίζει να δοθεί στην αναγκαιότητα εκχώρησης πολιτικών δικαιωμάτων, μέσω της θέσπισης του δικαιώματος ψήφου σε τοπικές και ευρωπαϊκές εκλογές, στους πολίτες τρίτων χωρών που διαμένουν στην Ευρωπαϊκή Ένωση.
Για τους λόγους που προανέφερα, ψηφίζουμε υπέρ της έκθεσης.
γραπτώς. (EN) Ως πρώην υπουργός του Ηνωμένου Βασιλείου αρμόδιος για τις φυλετικές σχέσεις, γνωρίζω καλά την ανάγκη να αναζητούμε διαρκώς τρόπους για τη βελτίωση των σχέσεων ανάμεσα σε όλες τις ομάδες και τα συμφέροντα του λαού.
Τούτο απαιτεί ένα προσεκτικό κράμα, πρωτίστως εκπαίδευσης και, μόνον όταν παραστεί απόλυτη ανάγκη, νομοθετικής ρύθμισης.
Η έκθεση αυτή αποτυγχάνει πλήρως να παράσχει μια ισόρροπη προσέγγιση.
Είναι το χειρότερο είδος πολιτικής μεγαλοστομίας, όπου η σαφής ιδεολογία της συντάκτριας υπερισχύει της κοινής λογικής.
Η υπερβολή της την καθιστά ζημιογόνο.
Δεν αναγνωρίζει τη μεγάλη πρόοδο που επιτεύχθηκε στο θέμα των φυλετικών σχέσεων στις χώρες της ΕΕ.
Το μόνο που προσφέρει είναι ένα ηττοπαθές πρόγραμμα, με χαρακτήρα διόλου θετικό.
Προσβάλλει όσους προσπαθούν να βελτιώσουν μια κατάσταση, και κατά συνέπεια είναι προσβλητικό για πολλούς.
Συνοπτικά, πρόκειται για κατάχρηση των ευκαιριών που παρέχει το Κοινοβούλιό μας, προκειμένου να συζητηθούν και να ληφθούν αποφάσεις για θέματα όπως το συγκεκριμένο, τα οποία είναι ζωτικής σημασίας και αξίζουν καλύτερη προσέγγιση από αυτήν.
Όσοι από εμάς ενδιαφερόμαστε πραγματικά, γνωρίζουμε τις τεράστιες δυσκολίες του εν λόγω αντικειμένου.
Εμείς απλώς δεν μπορούμε να υποστηρίξουμε ένα τόσο απεχθές σύνολο προτάσεων, ιδιαίτερα από τη στιγμή που η προσέγγιση της βαρόνης Ludford θα μπορούσε να έχει την ατυχή κατάληξη να στρέψει την πλειοψηφία εναντίον της μειοψηφίας αντί να επιτύχει την εναρμόνιση των σχέσεων.
Η έκθεση αυτή θα υπονομεύσει τις φυλετικές σχέσεις αντί να τις βελτιώσει.
Αυτό δεν μπορεί να είναι ένα επιθυμητό αποτέλεσμα.
Η έκθεση της Sarah Ludford είναι ένα αριστούργημα νοσηρής και καταστροφικής μανίας ενάντια στις ταυτότητες των λαών και των εθνών της Ευρώπης, ενάντια στο δικαίωμά τους στη διαφορά, ενάντια στο δικαίωμά τους να διαθέτουν όπως θέλουν τον εαυτό τους, να παραμένουν κυρίαρχοι στην πατρίδα τους, να αρνούνται την κοινωνική, πολιτιστική, θεσμική αποσύνθεση.
Το παθολογικό, φανατικό και έμμονο παραλήρημα του "αντιρατσισμού" δεν είναι παρά ο ψυχολογικός μοχλός της διαδικασίας αποικιοποίησης της Ευρώπης και υποταγής των πληθυσμών της.
Η παράλογη ενοχοποίηση των Ευρωπαίων, οι οποίοι ωστόσο είναι γενναιόδωροι, φιλόξενοι, ανοικτοί στους άλλους πολιτισμούς και βρίσκονται στον αντίποδα του ρατσισμού και της μισαλλοδοξίας, έχει ως μόνο σκοπό να τους κάνει να δεχτούν το απαράδεκτο, να τους κάνει να υποστούν σιωπηλά μία γενική και μαζική αποικιοποίηση, μία νέα κοινωνία στην οποία δεν θα είναι πλέον τίποτε άλλο παρά μία υποταγμένη μειονότητα.
Η ηθική ιερά εξέταση, η προπαγάνδα και η συνεχής ψυχολογική πλύση εγκεφάλου που μας επιβάλει είναι αντάξια των πιο αποκρουστικών μεθόδων των στρατοπέδων "αναμόρφωσης" των κομμουνιστικών καθεστώτων.
Αυτή η έκθεση όμως θα έχει τουλάχιστον ένα πλεονέκτημα: χάρη στη Βαρόνη και τους ανθρώπους της τώρα μπορούμε να γνωρίσουμε τους νέους δοσίλογους.
Μετρηθείτε!
Η Ευρώπη γνωρίζει σήμερα μεγάλες δυσκολίες.
Είτε το θέλει είτε όχι, δεν αντιπροσωπεύει για τους πολίτες των κρατών μελών τον λαμπρό δρόμο που θα ήθελε να ενσαρκώσει.
Δίνει την εικόνα αυτού που είναι, δηλαδή ενός απόμακρου και καταπιεστικού μηχανισμού, η μόνη αποστολή του οποίου μοιάζει να είναι η έκδοση λεπτομερών ρυθμιστικών κανόνων, με προφανή στόχο την επίτευξη μεγαλύτερης συγκέντρωσης και ομοιομορφίας.
Στο πλαίσιο αυτό εμφανίζεται και πάλι, όπως κάθε χρόνο, η συζήτηση για να δικαιώματα του ανθρώπου στον κόσμο και στην Ένωση, που αυτή τη χρονιά συνδέεται με την καταπολέμηση του ρατσισμού στην Ένωση και στις υποψήφιες χώρες.
Κάτι τέτοιο θα μπορούσε να δώσει τη δυνατότητα να αποκτήσει "ψυχή" ένα σύνολο φρικτά άψυχο.
Δεν έγινε όμως έτσι.
Οι εισηγητές, η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων και η Ολομέλεια μάς σερβίρισαν "άψυχα" κείμενα.
Αυτοί οι δήθεν υπερασπιστές των δικαιωμάτων του ανθρώπου ξέχασαν ότι απλούστατα ο άνθρωπος δεν είναι μία αφηρημένη έννοια, ένα σημείο σε ένα πολιτικό πρόγραμμα.
Το ανθρώπινο πλάσμα έχει μία αξιοπρέπεια, μία αποστολή που είναι πολύ ανώτερες, ακόμα και αντίθετες από αυτό που μας προτείνουν σήμερα.
Σέβομαι το ανθρώπινο πλάσμα σημαίνει αναγνωρίζω ότι στα νόμιμα δικαιώματά του αντιστοιχούν νόμιμες υποχρεώσεις, ότι η ελευθερία του πρέπει να ασκείται κατά τρόπον υπεύθυνο, ότι η φυσική του αξιοπρέπεια προϋποθέτει ηθικές αναφορές.
Το ζητούμενο δεν είναι να περιορίσουμε την ελευθερία αλλά, αντίθετα, να συνειδητοποιήσουμε ότι ο άνθρωπος ζει εν μέσω μιας κοινότητας, της οικογένειας, του έθνους, της ανθρωπότητας που του επιβάλει κανόνες χωρίς τους οποίους ο πολιτισμός γίνεται συνώνυμο της βαρβαρότητας.
Δεν θα έλεγα ότι το Ευρωπαϊκό Κοινοβούλιο έχασε μια ευκαιρία, αλλά μάλλον ότι για μια ακόμα φορά έμεινε πιστό στον εαυτό του: οπαδός της αχαλίνωτης ελευθερίας και, σε τελική ανάλυση, δολοφόνος της.
Δεν μπόρεσα να υπερψηφίσω την έκθεση της βαρόνης Ludford και θέλω η αποχή μου να γίνει αντιληπτή ως ιδιαίτερα περιφρονητική, λόγω των απρεπειών και των υπερβολών που περιέχονται σε ορισμένα αποσπάσματα της έκθεσης.
Διάφορες υπερβολικές διακηρύξεις και διεκδικήσεις, κυρίως όσον αφορά τους υπηκόους τρίτων χωρών που διαμένουν στα κράτη μέλη της Ευρωπαϊκής Ένωσης, έχουν προκλητικό χαρακτήρα και προκαλούν αντιδράσεις που η έκθεση χαρακτηρίζει ρατσιστικές, ενώ η πλειοψηφία των πολιτών των κρατών μελών μας συχνά δεν καταλαβαίνει γιατί οι υπήκοοι τρίτων χωρών που κατοικούν στις δικές μας χώρες πρέπει οπωσδήποτε να απολαμβάνουν τα ίδια δικαιώματα που έχουν κι εκείνοι, μεταξύ των οποίων και το δικαίωμα ψήφου, εφόσον δεν υφίσταται κανενός είδους αμοιβαιότητα για τους πολίτες της Ένωσης που κατοικούν σε αυτές τις τρίτες χώρες.
Γνωρίζω ότι με τις επισημάνσεις αυτές κινδυνεύω να παρουσιασθώ από τα μέσα μαζικής ενημέρωσης ως η προσωποποίηση του κακού και να πέσω στην παγίδα που στήνουν ορισμένα μέρη της έκθεσης σε εκείνους από εμάς που τολμούν ακόμα να εκφράζουν τη γνώμη τους απέναντι στις υπερβολές από τις οποίες ξεκινά η αύξηση του ρατσισμού και της ξενοφοβίας που η έκθεση της βαρόνης Ludford θεωρεί ότι οφείλει να διαπιστώσει.
Το Ευρωπαϊκό Κοινοβούλιο μάς παρουσιάζει σήμερα τον νέο άνθρωπο μέσα σε έναν νέο κόσμο.
Η έκθεση Ludford δεν αποτελεί διαπίστωση πραγματικών καταστάσεων, καλών ή κακών, σχετικά με τον ρατσισμό στην Ένωση, αποτελεί το πολιτικό πρόγραμμα μίας άκρας αριστεράς που υποστηρίζει την αχαλίνωτη ελευθερία και, σε τελική ανάλυση, δεν ανησυχεί και πολύ για τα φυσικά δικαιώματα του ανθρώπου.
Πράγματι, αν διαβάσει κανείς αυτό το κείμενο βλέπει να παρουσιάζονται οι χώρες της Ευρώπης, και κυρίως τα κράτη μέλη, ως κολαστήρια όπου καθημερινά καταπατώνται τα πλέον στοιχειώδη δικαιώματα, όπου οι κυβερνήσεις και οι υπηρεσίες τους εκ των οποίων, παραθέτω "οι αστυνομικές, δικαστικές και μεταναστευτικές υπηρεσίες" ασκούν ολοκληρωτικές και απάνθρωπες πολιτικές.
Α, τι καλά που είναι να ζει κανείς στην Κίνα, στην Κούβα ή στη Βόρειο Κορέα!
Απέναντι σε αυτούς τους τύραννους, η Ευρωπαϊκή Ένωση επαγρυπνεί: θα καταφέρει, εκείνη που είναι κοντά στους ανθρώπους και ανησυχεί τόσο πολύ για την ευημερία τους ώστε να διευθύνει την καθημερινή τους ζωή, να προωθήσει νέα δικαιώματα που μέχρι σήμερα ήταν άγνωστα· θα καταφέρει, εκείνη που έχει τόσο δημοκρατικά θεμέλια και διαδικασίες, να δημιουργήσει αυτό το νέο κράτος που θα είναι απαλλαγμένο απ' όλα τα αμαρτήματα· θα καταφέρει να είναι ο αδιαμφισβήτητος δάσκαλος που θα οδηγήσει όλους τους πιστούς του σε ένα "λαμπρό αύριο" .
Δεν είναι σοβαρά όλα αυτά.
Οι κοινότητες, είτε οι εθνικές είτε η ευρωπαϊκή κοινότητα, χρειάζονται σημεία αναφοράς που δεν είναι απόλυτα, αλλά εγγυώνται σταθερές σχέσεις.
Τα κράτη μας έχουν συχνά ιστορία πολλών αιώνων, και ανέκαθεν προσέλκυαν πληθυσμούς, εθνότητες που δεν τους αντιστοιχούσαν και που προσέθεσαν την αξία τους στην αξία του κράτους που τις φιλοξενούσε.
Αυτό γινόταν χωρίς προβλήματα, γιατί τα κράτη μας αντιπροσώπευαν για εκείνους τους νεοφερμένους σύνολα με συγκεκριμένη ταυτότητα, στα οποία ήταν εύκολο να βρει κανείς σημεία αναφοράς και τη θέση του.
Η κ. Ludford μάς προτείνει μία κοινωνία χωρίς πρότυπο όπου δεν θ' αργούσε να επικρατήσει ο νόμος του ισχυροτέρου.
Ελευθερία σημαίνει νόμος δίκαιος και ίδιος για όλους· όταν κάθε άτομο ή κάθε ομάδα έχει τον δικό του νόμο, αυτό λέγεται αναρχία και βαρβαρότητα.
Η ευρωπαϊκή οικοδόμηση δεν θα γεννηθεί από την απλή άθροιση εκείνων που την αποτελούν: ή θα είναι το αποτέλεσμα μίας σύγκλισης απόψεων αναφορικά με τη μοίρα της και τους τρόπους με τους οποίους θα την επιτύχουμε, ή δεν θα υπάρξει ποτέ.
Σήμερα, η έκθεση Ludford μάς απομακρύνει από την ευρωπαϊκή οικοδόμηση.
Έκθεση Belder (A5-0055/2000)
Με την παρουσίαση αυτής της ανακοίνωσης σχετικά με την καταπολέμηση του ρατσισμού στις υποψήφιες χώρες, η Ευρωπαϊκή Επιτροπή ανταποκρίνεται στην πρόσκληση του Ευρωπαϊκού Συμβουλίου της Βιέννης της 11ης και 12ης Δεκεμβρίου 1998.
Εκφράζω την ικανοποίησή μου γι' αυτή την ανακοίνωση η οποία μαρτυρά τη βούληση της Ευρωπαϊκής Ένωσης να βοηθήσει τις υποψήφιες χώρες να καταπολεμήσουν με σθένος τον ρατσισμό, την ξενοφοβία και τον αντισημιτισμό και να εκπληρώσουν το κριτήριο της Κοπεγχάγης που αφορά τα δικαιώματα του ανθρώπου, συνθήκη εκ των ων ουκ άνευ για την είσοδο στην Ευρωπαϊκή Ένωση.
Η διαδικασία ριζικών αλλαγών, από την οποία διέρχονται από το 1989 η Κεντρική και Ανατολική Ευρώπη προκάλεσε και την άνοδο του ρατσισμού, της ξενοφοβίας και του αντισημιτισμού.
Η εκτεταμένη ανεργία (άγνωστο μέχρι τότε κοινωνικό φαινόμενο, ενώ σήμερα αναγνωρίζεται επισήμως) που προκλήθηκε από τις οικονομικές μεταρρυθμίσεις δημιουργεί συναισθήματα προσωπικής ανασφάλειας.
Όλα αυτά αποτελούν ένα ιδανικό έδαφος για την εμφάνιση ρατσιστικών φαινομένων.
Οι τροποποιήσεις που προκύπτουν από την εφαρμογή του κοινοτικού κεκτημένου ενέχουν τον κίνδυνο να οξύνουν ακόμα περισσότερο τις κοινωνικές εντάσεις στις υποψήφιες χώρες.
Για τον λόγο αυτό, έχει ζωτική σημασία να ξεκινήσει το συντομότερο δυνατόν μία δυναμική δράση ενίσχυσης προς αυτές τις χώρες προκειμένου οι τελευταίες να είναι σε θέση να αντιμετωπίσουν τα προβλήματα αυτά.
Αυτό μπορεί να γίνει μέσω προγραμμάτων, όπως το πρόγραμμα PHARE (και πιο συγκεκριμένα το "PHARE-Democracy" που εντάσσεται σήμερα στην "Ευρωπαϊκή Πρωτοβουλία για τα Ανθρώπινα Δικαιώματα") και το MEDA όσον αφορά την Τουρκία, που πρέπει να συνοδεύουν αυτές τις αλλαγές.
Το Ευρωπαϊκό Παρατηρητήριο για τα Φαινόμενα Ρατσισμού και Ξενοφοβίας που θα ανοίξει τις πύλες του στη Βιέννη στις 10 Απριλίου θα πρέπει επίσης να συνεισφέρει δεόντως στην επέκταση της καταπολέμησης του ρατσισμού, της ξενοφοβίας και του αντισημιτισμού στα υποψήφια για ένταξη κράτη.
Η έκθεση επιμένει σε ένα οξύτατο πρόβλημα για τις υποψήφιες χώρες, το πρόβλημα του σεβασμού των δικαιωμάτων των μειονοτήτων.
Αναφέρομαι κυρίως στους Ρομ, οι οποίοι αντιμετωπίζουν απαράδεκτες διακρίσεις σε πολλές ΧΚΑΕ.
Επίσης, αναφέρομαι βεβαίως στο πρόβλημα των θεσμοθετημένων διακρίσεων κατά του κουρδικού λαού.
Δράττομαι της ευκαιρίας για να υπενθυμίσω ότι η κ. Leyla Zana, βουλευτής κουρδικής καταγωγής στην Τουρκία, παραμένει έγκλειστη στις τουρκικές φυλακές μετά από μία παρωδία δίκης.
Οι πολυάριθμες πιέσεις που ασκήθηκαν, κυρίως από το Ευρωπαϊκό Κοινοβούλιο, προς το παρόν δεν έκαναν τις τουρκικές αρχές να τηρήσουν μια λιγότερο άκαμπτη στάση.
Η περίπτωση της κ. Zana δυστυχώς δεν αποτελεί εξαίρεση!
Η Τουρκία πρέπει να σημειώσει σημαντική πρόοδο στο θέμα του σεβασμού του κουρδικού πληθυσμού.
Από αυτό εξαρτάται η ένταξή της στην Ευρωπαϊκή Ένωση και πρέπει να παραμείνουμε αδιάλλακτοι ως προς αυτό!
Περαιτέρω καταβολή συναλλαγματικών διαθεσίμων κατόπιν αιτήματος της ΕΚΤ
Η ημερήσια διάταξη προβλέπει τη συζήτηση της έκθεσης (Α5-0042/2000) του κ. Goebbels, εξ ονόματος της Επιτροπής Οικονομικής και Νομισματικής Πολιτικής, σχετικά με τη σύσταση της Ευρωπαϊκής Κεντρικής Τράπεζας για κανονισμό (ΕΚ) του Συμβουλίου σχετικά με την περαιτέρω καταβολή συναλλαγματικών διαθεσίμων κατόπιν αιτήματος της Ευρωπαϊκής Κεντρικής Τράπεζας (BCE 0001/1999 - C5-0202/1999 - 1999/0817 (CNS))
Κύριε Πρόεδρε, αγαπητοί συνάδελφοι, η Ευρωπαϊκή Ένωση διαθέτει μία Κεντρική Τράπεζα η οποία είναι πολιτικώς ανεξάρτητη και επιφορτισμένη με τη διατήρηση της σταθερότητας των τιμών.
Η ανεξαρτησία της ΕΚΤ πρέπει να είναι τουλάχιστον οικονομική.
Σύμφωνα με τη Συνθήκη, το αρχικό κεφάλαιο της Τράπεζας έχει καθοριστεί στα πέντε δισεκατομμύρια ευρώ, ενώ τα συναλλαγματικά διαθέσιμα στα πενήντα δισεκατομμύρια ευρώ.
Καθώς προς το παρόν το Ευρωπαϊκό Σύστημα Κεντρικών Τραπεζών συγκεντρώνει μόνον ένδεκα εθνικές κεντρικές τράπεζες, το κεφάλαιο που απορρέει είναι μόνον 3,9 δισεκατομμύρια ευρώ, ενώ τα διαθέσιμα που έχουν πράγματι μεταβιβασθεί είναι μόνον 39,46 δισεκατομμύρια ευρώ.
Το 15% είναι σε χρυσό και το υπόλοιπο 85% συνίσταται σε δολάρια ή γιεν.
Πρέπει να γνωρίζουμε ότι οι τόκοι επί του ιδίου κεφαλαίου της Ευρωπαϊκής Κεντρικής Τράπεζας αποτελούν τη μοναδική αξιόπιστη πηγή εισοδημάτων της.
Βραχυπρόθεσμα, τα εισοδήματα αυτά κυμαίνονται ανάλογα με τα επιτόκια.
Η άλλη πηγή εισοδημάτων είναι οι τόκοι επί των επισήμων διαθεσίμων της ΕΚΤ.
Πρέπει ωστόσο να αφαιρέσουμε από τα εισοδήματα αυτά τους τόκους που καταβάλλει η ΕΚΤ στις υποχρεώσεις της σε ευρώ προς τις εθνικές κεντρικές τράπεζες.
Τα συναλλαγματικά διαθέσιμα που περιλαμβάνονται στον ισολογισμό της ΕΚΤ είναι εκπεφρασμένα σε εθνικά νομίσματα, ενώ οι υποχρεώσεις προς τις εθνικές κεντρικές τράπεζες, που είναι το αντιστάθμισμα, είναι εκπεφρασμένες σε ευρώ.
Αυτή τη στιγμή, με δεδομένο τις διαφορές των επιτοκίων μεταξύ του ευρώ, αφενός, και του δολαρίου και του γιεν, αφετέρου, το καθαρό εισόδημα από τους τόκους είναι θετικό.
Ωστόσο, σε περίπτωση διαφοροποίησης των επιτοκίων, στο βαθμό που η πηγή των εσόδων είναι πολύ ευαίσθητη στις διακυμάνσεις των επιτοκίων, το τμήμα των εσόδων που προέρχεται από τους τόκους θα μπορούσε να μειωθεί πολύ γρήγορα και ακόμα και να παρουσιαστεί απώλεια.
Καθώς η ΕΚΤ διαθέτει εθνικά νομίσματα έναντι υποχρεώσεων σε ευρώ θα διέτρεχε επίσης έναν συναλλαγματικό κίνδυνο αν συνέβαινε να ανέβει η τιμή του ευρώ σημαντικά σε σχέση με τα νομίσματα των διαθεσίμων που κατέχει η ΕΚΤ.
Ένας εσωτερικός υπολογισμός της ΕΚΤ δείχνει ότι ο παράγωγος συναλλαγματικός κίνδυνος θα μπορούσε να ξεπεράσει το σημερινό κεφάλαιο της ΕΚΤ.
Μία υποτίμηση του δολαρίου και του γιεν έναντι του ευρώ κατά 10% σε συνδυασμό με μία πτώση κατά 10% στην τιμή του χρυσού, θα εξαφάνιζε όλο το σημερινό κεφάλαιο της ΕΚΤ.
Η Συνθήκη προβλέπει έναν μηχανισμό με τον οποίο η ΕΚΤ μπορεί να προστατευτεί από μία διάβρωση του κεφαλαίου της.
Το νομισματικό εισόδημα του ευρωσυστήματος μπορεί, εν μέρει ή εξ ολοκλήρου, να διατηρηθεί από την Ευρωπαϊκή Κεντρική Τράπεζα.
Ωστόσο, μία κεντρική τράπεζα η οποία θα χρειαζόταν επανειλημμένως κεφάλαια για να σωθεί από οικονομικές δυσκολίες δεν θα ήταν και τόσο αξιόπιστη.
Και η Ευρωπαϊκή Κεντρική Τράπεζα θα κλείσει το οικονομικό έτος 1999 με ένα έλλειμμα που θα ξεπερνά, όπως όλα δείχνουν, τα 200 εκατομμύρια ευρώ.
Είναι επομένως επιτακτική η ανάγκη να διορθώσουμε το συντομότερο δυνατόν αυτό το διαρθρωτικό πρόβλημα.
Το Ευρωπαϊκό Κοινοβούλιο είχε ήδη εκδώσει θετική γνωμοδότηση, στις 14 Απριλίου 1999, αναφορικά με μία σύσταση της ΕΚΤ η οποία αποσκοπούσε, μακροπρόθεσμα, στον διπλασιασμό του κεφαλαίου της εν λόγω τράπεζας.
Η υπό εξέταση σύσταση αποσκοπεί στο να δοθεί η δυνατότητα στο Διοικητικό Συμβούλιο να ζητήσει την καταβολή συμπληρωματικών συναλλαγματικών διαθεσίμων μέχρι το ύψος των 100 δισεκατομμυρίων ευρώ.
Επομένως, πρόκειται απλώς για μια εξουσιοδότηση αρχής ώστε να υπάρχει δυνατότητα ανάληψης ενεργειών αύξησης των διαθεσίμων ανάλογα με τις ανάγκες και χωρίς την πίεση εξαιρετικών γεγονότων.
Η ΕΚΤ θα μπορούσε, για παράδειγμα, να χρησιμοποιεί τη διαδικασία αυτή για να συμπληρώνει τα διαθέσιμά της κατά περίπτωση, ιδίως σε περιόδους μαζικών παρεμβάσεων, αλλά και ενδεχομένως λόγω λανθανόντων ελλειμμάτων στο χαρτοφυλάκιο, το οποίο επανεκτιμάται ανά τρίμηνο με βάση τις τιμές της αγοράς.
Πρέπει να υπενθυμίσουμε στο πλαίσιο αυτό ότι τα συνολικά διαθέσιμα του ευρωσυστήματος ξεπερνούν τα 350 δισεκατομμύρια ευρώ.
Όπως υποστήριξε ο πρόεδρος Duisenberg κατά την τελευταία του ακρόαση ενώπιον του Ευρωπαϊκού Κοινοβουλίου, η ΕΚΤ δεν προτίθεται να παρεμβαίνει στις αγορές συναλλάγματος σε μία προσπάθεια επηρεασμού της εξωτερικής αξίας του ευρώ.
Στην περίπτωση μια νέας παγκόσμιας οικονομικής κρίσης η οποία, αν λάβουμε υπόψη την παράλογη υπερκινητικότητα των αγορών, εξακολουθεί να είναι πιθανή, μία συντονισμένη παρέμβαση των κυριότερων κεντρικών τραπεζών θα μπορούσε να καταστεί απαραίτητη.
Για να δοθεί η δυνατότητα στην ΕΚΤ να είναι συμβαλλόμενο μέρος σε συμφωνίες όπως εκείνες της Plaza ή του Λούβρου, όπως λέγονται, η Επιτροπή Οικονομικής και Νομισματικής Πολιτικής θεώρησε προφανές ότι θα έπρεπε να συστήσει στο Κοινοβούλιο να υπερψηφίσει τη σύσταση.
Δεν πρότεινα στους συναδέλφους μου ένα πολιτικό, ούτως ειπείν, ψήφισμα.
Προσωπικά, όπως είπα πριν από λίγο, είμαι της γνώμης ότι το Κοινοβούλιο εγκρίνει υπερβολικά πολλά ψηφίσματα και ότι αυτή η πληθώρα ψηφισμάτων υποβαθμίζει την αξία των ψηφισμάτων που είναι απαραίτητα από πολιτική άποψη.
Εδώ, το ζητούμενο είναι να πούμε ναι ή όχι.
Ένα μαζικό ναι συνιστά παράλληλα και πολιτικό μήνυμα.
Θέλουμε να μπορεί η ΕΚΤ να υπηρετεί με πλήρη ανεξαρτησία - υλική ανεξαρτησία μεταξύ άλλων - τον πρωταρχικό στόχο της, τον στόχο της διατήρησης της σταθερότητας των τιμών.
Παράλληλα, θέλουμε - και για μένα ο κ. Duisenberg δεν είναι αρκετά σαφής ως προς αυτό - το Ευρωπαϊκό Σύστημα Κεντρικών Τραπεζών να προσφέρει επίσης την αποφασιστική στήριξή του στις γενικές οικονομικές πολιτικές της Ένωσης.
Θέλουμε η Ευρωπαϊκή Κεντρική Τράπεζα να διασφαλίζει πλήρως τον ρόλο της στη διεθνή σκηνή και να συμβάλλει ενεργά στον καθορισμό νέων κανόνων οι οποίοι θα δίνουν τη δυνατότητα να λειτουργεί το διεθνές οικονομικό σύστημα χωρίς κρίσεις.
Εμπιστευόμαστε το Διοικητικό Συμβούλιο το οποίο, σε περίπτωση εντάσεων στις αγορές, πιστεύουμε ότι θα κάνει την καλύτερη δυνατή χρήση των συναλλαγματικών διαθεσίμων του ευρωσυστήματος.
Ουδείς μπορεί να ισχυρισθεί ότι ο αποτρεπτικός χαρακτήρας του μέσου των συναλλαγματικών παρεμβάσεων αποτελεί συνάρτηση του ύψους των διαθεσίμων, ωστόσο η δυνατότητα ενεργοποίησης, χωρίς καθυστέρηση και ανά πάσα στιγμή, του συμπληρωματικού ενεργητικού προσδίδει μεγαλύτερη αξιοπιστία.
Ωστόσο, θα ήταν ενδεδειγμένο οι εσωτερικές αυτές μεταβιβάσεις στο πλαίσιο του ΕΣΚΤ, οι οποίες δεν θα εμφαίνονται με λεπτομέρειες στις ενοποιημένες εβδομαδιαίες καταστάσεις του ευρωπαϊκού συστήματος, να αποκαλύπτονται εκ των υστέρων.
Το Ευρωπαϊκό Κοινοβούλιο στηρίζεται στο σκεπτικό ότι ο πρόεδρος της ΕΚΤ θα εξηγεί τις αποφάσεις που έχει λάβει το Συμβούλιό του, κατά τις εμφανίσεις του ενώπιον της Επιτροπής Οικονομικής και Νομισματικής Πολιτικής ή με την ευκαιρία των συνόδων ολομελείας.
Η Ευρωπαϊκή Κεντρική Τράπεζα σίγουρα θα βγει κερδισμένη από αυτήν την ενίσχυση της διαφάνειας προκειμένου να εδραιώσει την αξιοπιστία της.
Κύριε Πρόεδρε, ολοκληρώνοντας την έκθεσή μου θα ήθελα να επισημάνω, εξ ονόματος εμού προσωπικά, προς την ΕΚΤ, ότι βρίσκεται στην υπηρεσία των ανθρώπων της Ευρώπης, στην υπηρεσία της οικονομίας στο σύνολό της.
Επομένως, ο ρόλος της δεν είναι να ανταποκρίνεται μόνον στις προσδοκίες των χρηματαγορών.
Κύριε Πρόεδρε, στο σχέδιο νομοθετικού ψηφίσματος, το Κοινοβούλιο εγκρίνει τη σύσταση της ΕΚΤ για έκδοση κανονισμού του Συμβουλίου για το αίτημα περαιτέρω νομισματικών διαθεσίμων, με την εξής αιτιολόγηση: Πρώτον, προβλέπεται από τη Συνθήκη.
Αν δεν εφαρμοσθεί με κανονισμό, αυτό θα μπορούσε να εκληφθεί ως διαφωνία μεταξύ ΕΚΤ και Συμβουλίου.
Δεύτερον, η απαραίτητη οικονομική ανεξαρτησία της ΕΚΤ θα ενισχυθεί.
Τρίτον, συνιστά ενίσχυση της αξιοπιστίας του οργάνου των συναλλαγματικών παρεμβάσεων και της ικανότητας της ΕΚΤ να αντιδρά σε διάφορα σενάρια.
Φυσικά, δεν υπάρχει καμία αντίρρηση για μια διαρθρωτική βελτίωση της οικονομικής κατάστασης της ΕΚΤ.
Το μόνο ερώτημα είναι αν το πρόβλημα θα λυθεί πραγματικά μόνιμα με περισσότερα χρήματα απ' έξω.
Για να το κρίνουμε αυτό, θα έπρεπε προηγουμένως να έχουν συζητηθεί τουλάχιστον οι εξής ερώτήσεις:
Πρώτον, είναι σκόπιμο από πλευράς εθνικής οικονομίας να ασκείται μια τόσο περιοριστική νομισματική πολιτική σαν εκείνη της ΕΚΤ, πιο περιοριστική από εκείνη της Κεντρικής Τράπεζας της Αμερικής; Δεύτερον, δεν έχει αρνητικές επιπτώσεις στην οικονομία η αύξηση των επιτοκίων που αφορά τη δυνατότητα αναχρηματοδότησης και διατήρησης υποχρεωτικών διαθεσίμων, όπως συνέβη από τις 9 Φεβρουαρίου του 2000; Τρίτον, δεν αποτελούν τα πιο δραστικά μέτρα για τη μόνιμη μείωση της ανεργίας το πιο δοκιμασμένο μέσον για να διασφαλιστεί η σταθερότητα των τιμών;

Τέταρτον, δεν θα έπρεπε, παράλληλα με μια οικονομική πολιτική προσανατολισμένη προς την προσφορά, να δοθεί περισσότερο βάρος και στην οικονομική πολιτική την προσανατολισμένη προς τη ζήτηση - δηλαδή ενίσχυση της ευρωπαϊκής εσωτερικής αγοράς μέσω μείωσης των συντελεστών φορολογίας εισοδήματος στα κράτη μέλη; Πέμπτον, είναι τόσο εσφαλμένη η υπόθεση ότι ο καθορισμός της συναλλαγματικής ισοτιμίας κατά την καθιέρωση του ευρώ ήταν περισσότερο ανάλογος με τις επιθυμίες της πολιτικής παρά με εκείνες της οικονομικής πραγματικότητας; Έκτον, ποιά είναι τα συγκεκριμένα αίτια για την απώλεια που φαίνεται ότι σημείωσε η ΕΚΤ το 1999;

Η απάντηση στα ερωτήματα αυτά είναι η αιτία που η Ομάδα μας δεν μπορεί να εγκρίνει την πρόταση ψηφίσματος.
Όχι επειδή η ΕΚΤ έχει υπερβολικά λίγα νομισματικά διαθέσιμα, αλλά επειδή έχει από διαρθρωτική άποψη λάθος κατεύθυνση και έτσι πάντοτε θα παραπονείται για προβλήματα ρευστότητας.
Κύριε Πρόεδρε, η Ευρωπαϊκή Κεντρική Τράπεζα συστήνει στο Συμβούλιο να διπλασιάσει τα συναλλαγματικά της διαθέσιμα.
Επικαλείται για τον σκοπό αυτό δύο κατηγορίες επιχειρημάτων εντελώς διαφορετικού χαρακτήρα.
Τα επιχειρήματα της πρώτης κατηγορίας στέκονται στις διαχειριστικές φροντίδες της, καθώς η αλματώδης αύξηση του προσωπικού της φαντάζει ανάλογη με την πτώση των εισοδημάτων που απορρέουν από το ενεργητικό της, εισοδήματα για τα οποία θα ήλπιζε ωστόσο κανείς ότι θα αρκούσαν για την αυτοχρηματοδότησή της.
Σε μία αναλαμπή διορατικότητας, η ΕΚΤ δηλώνει ότι μία κεντρική τράπεζα με διαρθρωτικό έλλειμμα απλούστατα δεν θα ήταν αξιόπιστη.
Είναι αλήθεια, και κάτι τέτοιο προξενεί ανησυχίες όσον αφορά τα διαχειριστικά προσόντα εκείνων που τόσο σύντομα έχουν ανάγκη να ανεβάσουν τα όρια.
Τα επιχειρήματα της δεύτερης κατηγορίας αποσκοπούν στο να δοθεί η δυνατότητα να βελτιωθεί η ικανότητα παρέμβασης της ΕΚΤ στις αγορές σε ένα γενικό πλαίσιο υποτίμησης του ευρώ, αντίθετα με τις καθησυχαστικές προβλέψεις που μας είχαν παρουσιάσει, και σε ένα πλαίσιο επανειλημμένων επιθέσεων από την οικονομική θέση ενός κράτους μέλους της Ένωσης που είχε, είναι αλήθεια, τη σύνεση να μην συμμετάσχει στο ενιαίο νόμισμα.
Δεν χρειάστηκε επομένως να περιμένουμε πολύ μέχρι το υποτιθέμενο εργαλείο της ανεξαρτησίας και της οικονομικής ισχύος της Ευρωπαϊκής Ένωσης να αποδείξει με τόσο σκληρό τρόπο τις ελλείψεις του.
Μένουμε σχεδόν άφωνοι όταν βλέπουμε, γραμμένο από το χέρι του εισηγητή, ότι, στην περίπτωση που οι πολιτικές αρχές (το Ευρωπαϊκό Κοινοβούλιο ή το Συμβούλιο) αρνηθούν να συνδράμουν στη διαρθρωτική βελτίωση της οικονομικής κατάστασης της ΕΚΤ, οι αγορές δεν θα τη θεωρούν πια ανεξάρτητη.
Διακρίνουμε πολύ καλά την προτεραιότητα της ΕΚΤ, η οποία συνηθίζει να θέτει τον πολιτικό κόσμο προ τετελεσμένου και η οποία επιδιώκει πρωτίστως να επιτύχει την εκτίμηση των χρηματαγορών, την οποία είναι προφανές ότι υπολογίζει πολύ περισσότερο από την εμπιστοσύνη των λαών.
Όχι, πραγματικά, ελάχιστα μας ενδιαφέρει αν η ΕΚΤ διπλασιάσει ή όχι την ικανότητά της να βλάπτει.
Εμείς θα προτιμούσαμε μία πραγματική αυτοκριτική των πραγματικών υπευθύνων, δηλαδή των κυβερνήσεων των Δεκαπέντε, και μία επιστροφή στη λογική που θα επέτρεπε στους λαούς των κρατών μελών να απαλλαγούν από την τυποποιημένη μοίρα που έχει κατασκευάσει γι' αυτούς ένα σύνολο που αποτελείται από δύο ετερόκλητα στοιχεία, αφενός από τεχνοκράτες ελέω φεντεραλιστικού θεού και αφετέρου από παγκοσμιοποιημένους κερδοσκόπους.
Ο κ. Goebbels τονίζει ότι μία ενδεχόμενη άρνηση του Κοινοβουλίου θα μπορούσε να ερμηνευτεί ως σημάδι βαθειάς διαφωνίας με το βάσιμο χαρακτήρα της πολιτικής που ασκεί η Ευρωπαϊκή Κεντρική Τράπεζα.
Αυτός ο λόγος μάς αρκεί για να απευθύνουμε έκκληση να καταψηφιστεί αυτό το κείμενο.
Κύριε Πρόεδρε, δικαίως μπορεί να προβληματίζεται κανείς από το αίτημα της Ευρωπαϊκής Κεντρικής Τράπεζας να διπλασιαστεί το ανώτατο όριο των ενδεχόμενων αιτήσεων καταβολής συναλλαγματικών διαθεσίμων από τις εθνικές κεντρικές τράπεζες.
Βεβαίως, μία αύξηση του σημερινού ανωτάτου ορίου των 50 δισεκατομμυρίων ευρώ - 39,5 δισεκατομμύρια στην πραγματικότητα λόγω της μη συμμετοχής ορισμένων χωρών στο ενιαίο νόμισμα - το οποίο θα ανέλθει στα 100 δισεκατομμύρια μπορεί να φανεί αποδεκτή εκ πρώτης όψεως, αν θυμηθούμε ότι οι εθνικές κεντρικές τράπεζες θα εξακολουθήσουν να διαθέτουν ίδια επίσημα διαθέσιμα το ποσόν των οποίων ανέρχεται σε 300 δισεκατομμύρια ευρώ.
Ωστόσο, αυτή η πράξη είναι τόσο κοντινή χρονικά με την ημερομηνία κατά την οποία το ενιαίο νόμισμα τέθηκε σε κυκλοφορία, ώστε να αποδεικνύει πολύ καλά ότι η αξιολόγηση των διαθεσίμων που είχε γίνει τότε ήταν σε μεγάλο βαθμό υποτιμημένη.
Γιατί; Πέρα από κάποιες λεπτομερείς τεχνικές εξηγήσεις, όπως ο ακριβής αριθμός υπαλλήλων της ΕΚΤ, βρίσκουμε μόνον έναν λόγο που ευσταθεί: η ευρωαισιοδοξία που χαρακτήριζε την ατμόσφαιρα της κυκλοφορίας του ευρώ, σύμφωνα με την έκφραση που κυριαρχούσε τότε, προκαλούσε τη σκέψη ότι το ενιαίο νόμισμα θα ήταν φυσικά ισχυρό και ότι επομένως το ζήτημα των διαθεσίμων ήταν δευτερεύον.
Όλοι, όπως φαίνεται, ξαναγίνονται τώρα περισσότερο ρεαλιστές.
Ωστόσο, η υπόθεση δεν έχει κλείσει γιατί η αιτιολογική έκθεση του σχεδίου κανονισμού, καθώς και εκείνη της έκθεσης του Ευρωπαϊκού Κοινοβουλίου, μας προκαλεί μάλλον ανησυχία όταν επισημαίνει παρεμπιπτόντως ότι η άνοδος του ανωτάτου ορίου έχει ως στόχο, παραθέτω: "να βελτιωθεί η ικανότητα προσαρμογής της ΕΚΤ σε διάφορες πιθανές καταστάσεις" .
Καθώς εδώ δεν προβλέπεται σενάριο ανόδου της τιμής του ευρώ - σε παρόμοια περίπτωση προφανώς δεν θα χρειαζόμασταν καθόλου περαιτέρω διαθέσιμα - επομένως προβλέπεται σενάριο πτώσης.
Η έκθεση του Ευρωπαϊκού Κοινοβουλίου φαντάζει ακόμα περισσότερο ανησυχητική, εφόσον αναφέρει καθαρά τη δυνητική αστάθεια του ευρώ που, σύμφωνα με την έκθεση, δεν χρήζει πλέον αποδείξεων.
Αυτή η γλωσσική παραδρομή σίγουρα δεν θα αρέσει στον κ. Duisenberg ο οποίος, από τη πλευρά του, διευκρινίζει κάθε μέρα ότι το ευρώ είναι ένα νόμισμα εκ φύσεως σταθερό.
Παρ' όλα αυτά είναι μία αποκαλυπτική παραδρομή.
Πράγματι, δεν είναι ρεαλιστικό να πιστεύει κανείς ότι ένα τεχνητό νόμισμα μπορεί να εμπνεύσει εμπιστοσύνη στον ίδιο βαθμό με ένα νόμισμα το οποίο στηρίζεται σταθερά σε έναν λαό.
Κύριε Πρόεδρε, θα ήθελα να προβώ στα ακόλουθα σχόλια εκ μέρους του συναδέλφου μου, του κ. Solbes.
Η Επιτροπή έλαβε γνώση από το Συμβούλιο - όπως και από το Κοινοβούλιο - σχετικά με την σύσταση της Ευρωπαϊκής Κεντρικής Τράπεζας που αφορά την περαιτέρω καταβολή συναλλαγματικών διαθεσίμων στην ΕΚΤ.
Η Επιτροπή γνωμοδότησε σχετικά με την εν λόγω σύσταση στις 8 Μαρτίου. Η θέση της έχει ως εξής: "Επισημαίνοντας το δικαίωμα πρωτοβουλίας τόσο της Επιτροπής όσο και της ΕΚΤ, η Επιτροπή συμφωνεί με την πρωτοβουλία της Ευρωπαϊκής Κεντρικής Τράπεζας.
Η Επιτροπή υποστηρίζει να διπλασιαστεί από την ΕΚΤ το ανώτατο όριο των αιτήσεων καταβολής συναλλαγματικών διαθεσίμων στο μέτρο που οι περαιτέρω αυτές αιτήσεις χρησιμεύουν στην αναπλήρωση των διαθεσίμων μέχρι το αρχικό όριο των 50 δισεκατομμυρίων ευρώ, όπως καθορίζει το καταστατικό της ΕΚΤ" .
Συνεπώς, η Επιτροπή έχει γνωμοδοτήσει θετικά στην σύσταση της ΕΚΤ.
Εάν το Κοινοβούλιο εγκρίνει την έκθεση του κ. Goebbels με την παρούσα μορφή της, τούτο σημαίνει ότι οι θέσεις του Κοινοβουλίου και της Επιτροπής συγκλίνουν, γεγονός το οποίο χαιρετίζω.
Ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο στις 9.00.
(Η συνεδρίαση λήγει στις 19.35)
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
Κύριε Πρόεδρε, χθες μάθαμε από τις ειδήσεις του Πρώτου Προγράμματος της γερμανικής τηλεόρασης ότι ξεκίνησε και πάλι μια διαδικασία εισαγγελικής έρευνας κατά του ειδικού εκπροσώπου της ΕΕ για τα Βαλκάνια κ. Hombach.
Υπήρξαν στο ζήτημα αυτό ήδη σημαντικά προβλήματα, και σε συνάρτηση με τα προβλήματα της τελευταίας Επιτροπής. Πρόκειται λοιπόν για την κατηγορία ότι τάχα καταβλήθηκαν 300 000 γερμανικά μάρκα σε μία υπηρεσία χωρίς αντάλλαγμα.
Σας παρακαλώ να ενημερώσετε το Συμβούλιο και να το καλέσετε να απαλλάξει τον κ. Hombach από τα καθήκοντά του μέχρι να ληφθεί οριστική και τελεσίδικη απόφαση στο ζήτημα αυτό.
Δεν μπορούμε να διακινδυνεύσουμε να δημιουργηθούν και πάλι αρνητικές εντυπώσεις σε σχέση με την Ευρωπαϊκή Ένωση.
Θα λάβουμε υπόψη τη δήλωσή σας, αγαπητέ συνάδελφε.
Χθες το απόγευμα, μετά τις ψηφοφορίες στην Ολομέλεια, έγινε ένα σχόλιο από το οποίο θα ήθελα να διαχωρίσω τη θέση μου και με το οποίο δεν θα ήθελα να συσχετιστώ.
Δεν έγινε κανένα λάθος στη διερμηνεία· βουλευτές αυτού του Σώματος όντως αναφέρθηκαν στην Ομάδα Τεχνικού Συντονισμού ως Ομάδα Τεχνικού Συντονισμού των Ρατσιστών.
Το σχόλιο αυτό ήταν άδικο.
Κανείς, ακόμη και αν έχει τη ζωηρότερη φαντασία, δεν θα μπορούσε να θεωρήσει ρατσίστρια κάποια σαν την Emma Bonino.
Πρέπει να είμαστε εξαιρετικά προσεκτικοί με το πώς αντιμετωπίζουμε τα άλλα μέλη στην Ολομέλεια αυτή.
Ισως σε ορισμένους να μην αρέσει το ότι συστήθηκε η Ομάδα Τεχνικού Συντονισμού των Ανεξαρτήτων Βουλευτών, όμως συστήθηκε.
Οι βουλευτές αυτοί εκλέχτηκαν ακριβώς όπως εγώ και κάθε άλλος βουλευτής αυτού του Σώματος και αυτό το γεγονός πρέπει να το δεχτούμε.
Τα άτομα έχουν δικαιώματα και νομίζω ότι το σχόλιο που έγινε χθες ήταν απαράδεκτο.
Θα λάβουμε υπόψη τη δήλωσή σας,, κυρία βουλευτή.
Αξιότιμε κύριε Πρόεδρε, όταν στη συνεδρίαση της Δευτέρας ευχαρίστησα το γαλλικό κράτος, την πόλη του Στρασβούργου και το Ευρωπαϊκό Κοινοβούλιο για το γεγονός ότι το φινλανδόφωνο κανάλι της τηλεόρασης έχει ήχο, αλλά όχι εικόνα, και για το γεγονός ότι τρέχει κρύο, αλλά όχι ζεστό νερό από τις βρύσες, δεν εννοούσα ότι καλώς έχουν τα πράγματα, παρά εννοούσα ότι τα πράγματα αυτά θα έπρεπε να διορθωθούν.
Εύχομαι το γαλλικό κράτος, η πόλη του Στρασβούργου και το Ευρωπαϊκό Κοινοβούλιο να λάβουν μέτρα για τη διόρθωση τόσο μικρών πραγμάτων σε ένα τόσο ακριβό κτίριο.
Πολύ καλά, κύριε Seppδnen, θα λάβουμε επίσης υπόψη τη δήλωση σας.
Κύριε Πρόεδρε, διαβάζοντας τα συνοπτικά πρακτικά, διαπιστώνω με φρίκη ότι για μια ακόμα φορά παρέλειψα να υπογράψω τα φύλλα παρουσίας, ενώ συμμετείχα σε έναν σημαντικότατο αριθμό ονομαστικών ψηφοφοριών.
Θα ήθελα να επισημαίνεται η παρουσία μου στα χθεσινά συνοπτικά πρακτικά.
Δεν θα υπάρξει πρόβλημα ως προς αυτό.
Κύριε Πρόεδρε, δεν έχω να κάνω παρατήρηση για τα συνοπτικά πρακτικά, αλλά για τις υπηρεσίες ενημέρωσης του Ευρωπαϊκού Κοινοβουλίου.
Δεν ξέρω αν είναι τώρα η κατάλληλη στιγμή για να το πω.
Δεν αφορά τα συνοπτικά πρακτικά, αλλά είναι μια διαφορετική παρατήρηση.
Να την κάνω τώρα; Λοιπόν: μόλις έλαβα από έναν συνάδελφο τα Νέα από τη Σύνοδο (session news) για τη χθεσινή μας συζήτηση για την έκθεση Ludford και διαπιστώνω με λύπη μου ότι η δήλωση που έκανα εξ ονόματος της Ομάδας μου δεν αναφέρεται εκεί.
Παρακαλώ τις υπηρεσίες του Κοινοβουλίου να εξετάσουν γιατί συνέβη αυτό.
Δεσμεύομαι ότι οι υπηρεσίες θα εξετάσουν πολύ προσεκτικά το θέμα, κύριε Poettering.
Κύριε Πρόεδρε, με αφορμή τα χθεσινά πρακτικά, θα ήθελα να παρατηρήσω ότι αισθάνομαι ιδιαίτερη απογοήτευση για το γεγονός ότι στις χθεσινές ψηφοφορίες παρευρίσκονταν μόνο 200 βουλευτές.
Αυτό συμπεραίνω από τα πρακτικά.
Πολύ καλά, κύριε Manders, το λαμβάνουμε υπόψη μας.
(Εγκρίνονται τα συνοπτικά πρακτικά)
ΨΗΦΟΦΟΡIΕΣ
Είτε είναι εθνική είτε ευρωπαϊκή, μία Κεντρική Τράπεζα δεν παύει να είναι αποκλειστικά στην υπηρεσία του μεγάλου κεφαλαίου και εκείνων που το κατέχουν.
Αρνούμαστε να επιλέξουμε μεταξύ των διαφορετικών τρόπων με τους οποίους οι καπιταλιστικοί όμιλοι και οι πλούσιοι κεφαλαιούχοι διαχειρίζονται τις τραπεζικές τους υποθέσεις, διότι όπως και να έχει τις διαχειρίζονται εις βάρος των συμφερόντων των εργατικών τάξεων και της πλειοψηφίας του πληθυσμού.
Η αποχή μας εκφράζει την αντίθεσή μας τόσο στην οργάνωση του τραπεζικού συστήματος σε εθνικό επίπεδο όσο και στην οργάνωσή του σε ευρωπαϊκό επίπεδο.
H πρόταση της Ευρωπαϊκής Κεντρικής Τράπεζας μας κάνει να αναρωτιόμαστε και να προχωρούμε με προφύλαξη, και αυτό για δύο λόγους:
Οσον αφορά τη μέθοδο, παρατηρούμε ότι η διαδικασία που ακολουθείται μένει η ίδια : τα κοινοτικά θεσμικά όργανα παρουσιάζουν παραποιημένες εκθέσεις, οι οποίες παρουσιάζουν ως αμελητέες τις επιπτώσεις μιας νέας απώλειας της εθνικής κυριαρχίας εκ μέρους των κρατών, και προχωρούν με μικρά διαδοχικά βηματάκια.
Έτσι, η Επιτροπή είχε ισχυρισθεί, την εποχή της εισαγωγής του ευρώ, ότι η εθνική κυριαρχία των κρατών δεν απειλείτο κατά κανένα τρόπο ούτε από την ΕΚΤ ούτε από το ΕΣΚΤ, το οποίο αναγόταν σε θεματοφύλακα και διαχειριστή των επισήμων συναλλαγματικών αποθεματικών των κρατών μελών.
Ωστόσο, λησμονούν να υπενθυμίσουν ότι, αφενός, οι εθνικές κεντρικές τράπεζες διαχειρίζονται τα κεφάλαια αυτά για λογαριασμό της ΕΚΤ, που μόνον αυτή καθορίζει την νομισματική πολιτική και ότι, αφετέρου, και ενώ το άρθρο 30.1 του καταστατικού της ΕΚΤ καθόριζε το ανώτατο όριο διαθεσίμων στα 50 δισεκατομμύρια ευρώ, ποσόν που είχε θεωρηθεί αρκετό για να διασφαλίσει την ανεξαρτησία της ΕΚΤ, δύο χρόνια μετά, το δόγμα της ανεξαρτησίας επικαλείται το άρθρο 30.4 του εν λόγω καταστατικού, ζητώντας τη χορήγηση περαιτέρω διαθεσίμων, προβάλλοντας ως λόγο ότι χρειάζεται να ενισχυθεί περαιτέρω η ανεξαρτησία και η αξιοπιστία της ΕΚΤ·Είναι κατά τη γνώμη μας λογικό να αναρωτιέται κανείς μήπως το βάραθρο δεν έχει πάτο, με αποτέλεσμα να εξαφανίζονται οι πόροι !
Οσον αφορά την ουσία, το "περυτίλιγμα" αυτού του νέου εξωφρενικού αιτήματος δεν πρέπει να μας ξεγελά· το ζητούμενο εδώ δεν είναι μόνον να δοθούν επιπλέον δημοσιονομικά μέσα σε ένα ανεξάρτητο θεσμικό όργανο για να εφαρμόσει μία αποτελεσματική νομισματική πολιτική προς όφελος των κρατών μελών, αλλά επίσης να δημιουργηθούν έμμεσα συμπληρωματικοί πόροι υπέρ μιας τεχνοκρατικής δομής, προκειμένου να της επιτραπεί η χρηματοδότηση ολοένα αυξανόμενων λειτουργικών αναγκών.
Ετσι η εικόνα διατηρείται θολή με πολύ έξυπνο τρόπο. Τη στιγμή που το ευρώ θα έπρεπε να είναι "ισχυρό και σταθερό" και τα διαθέσιμα, αρχικά, είχαν ως προορισμό να χρησιμεύσουν ως μέσο άμυνας κατά τη μεταβατική περίοδο (σε περίπτωση ανάγκης), σήμερα, όπως φαίνεται, ούτε η μία ούτε η άλλη πρόβλεψη τηρήθηκε και ο συντηρητισμός της Φραγκφούρτης είναι απόλυτος!
Επομένως, τίθεται ένα νέο ερώτημα: το ερώτημα της αποτελεσματικής χρήσης αυτών των οικονομικών μέσων.
Γιατί τα κράτη θα πρέπει να εγκαταλείψουν τους πόρους τους προς όφελος ενός κοινοτικού θεσμικόυ οργάνου στο οποίο, λόγω ακριβώς της απαραίτητης ανεξαρτησίας του, δεν πρέπει να μπορεί να ασκείται έλεγχος;
Ολοκληρώνοντας, ας θυμηθούμε ότι το κράτος δεν ορίζεται μόνον από την κυριαρχία που έχει λόγω της αυτονομίας του να δρα.
Η εμπειρία δείχνει ότι στην πραγματικότητα η ισχύς του και η αξιοπιστία του στη διεθνή σκηνή εξαρτάται σε πολύ μεγάλο βαθμό από τους πόρους που διαθέτει: πρέπει επομένως να είμαστε προσεκτικοί, γιατί το να στερήσουμε σταδιακά το κράτος και από τα δύο θα σήμαινε, μακροπρόθεσμα, την άρνηση της ίδιας της ύπαρξής του !
Μέτρα ενημέρωσης στον τομέα της ΚΑΠ
Η ημερήσια διάταξη προβλέπει τη συζήτηση της έκθεσης (A5-0046/2000) της κ. Izquerdo Rojo, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για τα μέτρα ενημέρωσης στον τομέα της κοινής γεωργικής πολιτικής (COM(1999) 536 - C5-0249/1999 - 1999/0209(CNS))
Κύριε Πρόεδρε, η διαφάνεια και η ενημέρωση των πολιτών της ΕΕ για το έργο της ΕΕ οφείλει να λάβει την ύψιστη δυνατή προτεραιότητα.
Είναι πολύ σημαντικό την εποχή που διανύουμε να γίνεται ενημέρωση για τη συνεργασία στην Ευρώπη με αντικειμενικότητα και ειλικρίνεια, διότι βρισκόμαστε ενώπιον τεράστιων προκλήσεων με τη διεύρυνση προς την Κεντρική και Ανατολική Ευρώπη.
Είναι ιδιαίτερα σημαντικό δε να εξηγηθούν οι σκοποί και η δράση της κοινής γεωργικής πολιτικής, καθώς και να γίνει ενημέρωση για τα μέσα και τις δυνατότητες ανάπτυξης.
Υπάρχουν πολλές ομάδες στόχοι, ειδικά δε οι αγρότες, αλλά και εν γένει το κοινωνικό σύνολο και όλα τα άτομα που επηρεάζονται άμεσα ή έμμεσα.
Είναι σημαντικό να εγκαθιδρυθεί μια συνεργασία μεταξύ των αγροτικών οργανώσεων και των οργανώσεων καταναλωτών εάν θέλουμε να στεφθεί με επιτυχία το έργο μας.
Η κοινή γεωργική πολιτική είναι η πρώτη αλλά και η μεγαλύτερη από τις ολοκληρωμένες πολιτικές της Κοινότητας και ευθύνεται για ένα τεράστιο τμήμα του προϋπολογισμού της ΕΕ.
Ως εκ τούτου είναι σημαντικό να διευκρινίσουμε ότι τα καθεστώτα ενισχύσεων εξασφαλίζουν στους καταναλωτές τρόφιμα σε τιμές που χάρη στις ενισχύσεις είναι χαμηλότερες από ό,τι θα ήσαν χωρίς τις ενισχύσεις.
Αυτό σημαίνει ότι τα αγροτικά καθεστώτα της ΕΕ είναι προς όφελος όλων των πολιτών της ΕΕ.
Η κοινή γεωργική πολιτική βρίσκεται πάντα σε εξέλιξη και αλλαγή.
Υπάρχει ανάγκη για πολλή πληροφόρηση, ειδικά για τον συντονισμό που είναι απαραίτητος προκειμένου να πετύχει η συνεργασία, τόσο στα κράτη μέλη όσο και μεταξύ των κρατών μελών.
Οι συνθήκες είναι πολύ διαφορετικές και συνεπώς πρέπει οι αγροτικές οργανώσεις να είναι οι κύριοι φορείς, διότι οι εν λόγω οργανώσεις επικεντρώνονται πρωτίστως στους αγρότες.
Κύριε Πρόεδρε, κύριοι βουλευτές, η ενημέρωση στον τομέα της κοινής γεωργικής πολιτικής θα πρέπει να αποβλέπει στη χάραξη μιας επικοινωνιακής στρατηγικής, η οποία θα απευθύνεται κυρίως στους παράγοντες του αγροτικού κόσμου και του κόσμου της υπαίθρου.
Αρα, κατά τη γνώμη μας, το βασικό σημείο κριτικής που έχουμε να κάνουμε στην παρούσα πρόταση κανονισμού της Επιτροπής έγκειται στη χρηματοδότηση μη αγροτικών οργανώσεων με πόρους αυτής της θέσης του προϋπολογισμού και στη μείωση των δημοσιονομικών πιστώσεων σε τεσσεράμισι εκατομμύρια ευρώ.
Η κατάσταση επιδεινώνεται περαιτέρω λόγω του αποθεματικού κονδυλίων που η Επιτροπή διατηρεί για τον εαυτό της, κάτι άλλωστε που, σε συνδυασμό με τους πόρους που χρησιμοποιούνται για αποσπασματικές δράσεις, αφήνει μόνο τρία εκατομμύρια ευρώ για τις οργανώσεις, ένα ποσό που προφανώς είναι πενιχρό.
Επομένως, η εισηγήτρια υποβάλλει μια θετική πρόταση όταν επισημαίνει ότι η Επιτροπή οφείλει να προσαρμόσει τις πιστώσεις του προϋπολογισμού στον μεγάλο αριθμό των οργανώσεων που έχουν δικαίωμα να συμμετάσχουν δυνάμει του παρόντος κανονισμού.
Αλλά υπάρχει και ένα άλλο αρνητικό σημείο στην πρόταση της Επιτροπής: αυτό που αναφέρει ότι το ποσοστό της συγχρηματοδότησης περιορίζεται στο 75%, τη στιγμή που οι δράσεις που δρομολογούνται απευθείας από την Επιτροπή χρηματοδοτούνται κατά 100%.
Από την άλλη, είναι γνωστό ότι η πρόταση περί ισοπέδωσης των κριτηρίων, που προβλέπεται στον κανονισμό, δυσχεραίνει ακόμη περισσότερο την πρόσβαση των οργανώσεων στις πιστώσεις της εν λόγω θέσης του προϋπολογισμού, και προπαντός των οργανώσεων που διαθέτουν λιγότερα οικονομικά μέσα, δηλαδή ακριβώς εκείνων που χρειάζονται μεγαλύτερη στήριξη.
Εξ ου και η σημασία της τροπολογίας που καταθέσαμε με σκοπό την ολοκλήρωση της ιδέας που προβάλλεται στην έκθεση.
Με την τροπολογία μας αυτή επιδιώκουμε να δοθεί η δυνατότητα υπέρβασης του ποσοστού κοινοτικής συγχρηματοδότησης του 75% για τις περιπτώσεις αντιπροσωπευτικών οργανώσεων των μικρών παραγωγών και των οικογενειακών γεωργικών εκμεταλλεύσεων που αντιμετωπίζουν οικονομικές δυσχέρειες.
Και ευελπιστούμε ότι η εν λόγω τροπολογία θα εγκριθεί.
Όσο για την πρόταση που αποβλέπει στη μείωση κατά ένα εκατομμύριο ευρώ του ποσού που διαχειρίζεται απευθείας η Επιτροπή, με αντάλλαγμα την αύξηση του αριθμού των αποσπασματικών δράσεων, θεωρούμε πως θα μπορούσε να αποτελέσει μια εφικτή λύση ώστε να διορθωθεί η πρόταση κανονισμού της Επιτροπής.
Τέλος, θα πρέπει να υπογραμμίσουμε την ανάγκη να προχωρήσει η Επιτροπή σε απλοποίηση των διοικητικών διαδικασιών που προβλέπονται τόσο για τη μελέτη των προγραμμάτων που υποβάλλουν οι οργανώσεις όσο και για τον μετέπειτα έλεγχό τους.
Κύριε Πρόεδρε, χαιρετίζω το μέτρο αυτό.
Από διοικητική άποψη, η τυποποίηση είναι κάτι το θετικό.
Αν όμως το σκεφτούμε λίγο καλύτερα, το ποσό είναι αρκετά μικρό - 27 εκατομμύρια ευρώ για μια περίοδο έξι ετών.
Αν λάβουμε υπόψη το μέγεθος του προϋπολογισμού για τη γεωργία και το γεγονός ότι απλώνεται σε κάθε γωνιά της Ένωσης, το ποσό είναι σχετικά μικρό.
Για αυτό και εκφράζω την ικανοποίησή μου για το γεγονός ότι οι περισσότερες δαπάνες θα χρηματοδοτηθούν σε ποσοστό 50% αντί για 75%.
Όσο περισσότερες δαπάνες χρηματοδοτηθούν σε ποσοστό έως 50% τόσο πιο μακριά θα φτάσουν οι πιστώσεις και τόσο σημαντικότερη θα είναι η επίδρασή τους.
Η κοινή γεωργική πολιτική δέχεται πολλές επικρίσεις.
Ένα γεγονός που δεν έγινε ευρέως κατανοητό είναι η σημασία αυτής της πολιτικής από κοινωνική άποψη: το γεγονός ότι, σε όλες τις υποβαθμισμένες περιοχές της Ένωσης, η κοινή γεωργική πολιτική διατήρησε τον πληθυσμό και στήριξε, σε κοινωνικό επίπεδο, κοινότητες που διαφορετικά δεν θα είχαν επιβιώσει.
Αυτό ισχύει ιδίως στην περίπτωση των περιφερειακών χωρών όπως της Ιρλανδίας, της Ελλάδας, της Ισπανίας και της Πορτογαλίας όπου κοινότητες που θα είχαν εξαφανιστεί στηρίχθηκαν και διατηρήθηκαν, αν όχι για πάντα, σίγουρα μέχρι να αλλάξει το οικονομικό περιβάλλον, μέχρι να φτάσουν οι νέες τεχνολογίες.
Τα μακροπρόθεσμα αποτελέσματα της κοινής γεωργικής πολιτικής στην κατεύθυνση αυτή θα είναι σημαντικότερα από ό,τι συχνά περιμένουν οι άνθρωποι.
Δεν έχω τίποτα να προσάψω στον τρόπο επικοινωνίας της Επιτροπής με το γεωργικό κλάδο τα χρόνια αυτά.
Από την εμπειρία μου έχω καταλήξει ότι η Ευρωπαϊκή Επιτροπή ήταν πιο ανοικτή στις αντιπροσωπείες και στην ανταλλαγή πληροφοριών με το γεωργικό κλάδο από τα περισσότερα υπουργεία γεωργίας στα περισσότερα κράτη μέλη.
Η Επιτροπή δίδαξε τα χρόνια αυτά στα κράτη μέλη πώς να είναι ανοικτά με πολύ περιορισμένους πόρους.
Υπάρχουν όμως νέες πιέσεις που οφείλονται στις ανησυχίες των καταναλωτών για τις νέες διαδικασίες και τα νέα συστήματα παραγωγής τροφίμων, που πρέπει να εξηγηθούν όχι μόνο στους αγρότες αλλά και στους καταναλωτές.
Υπάρχει πολλή μυθολογία για το τι είναι και τι δεν είναι ασφαλές.
Είναι σημαντικό μας καθήκον να εξηγήσουμε τη λειτουργία όλου του παραγωγικού συστήματος και στους καταναλωτές της Ευρώπης και σε εκείνους εκτός της Ένωσης που θα αγοράσουν τα τρόφιμά μας.
Είναι σημαντικό να χρησιμοποιήσουμε όσο το δυνατόν περισσότερους πόρους για τον σκοπό αυτόν.
Η τελευταία παρατήρηση που θα ήθελα να διατυπώσω είναι ότι, εξαιτίας αυτών των πιέσεων, θα έχουμε μια αντίδραση από τη γεωργία.
Καθώς θα μειώνουμε αναπόφευκτα ορισμένες από τις ενισχύσεις στο πλαίσιο της διαδικασίας διεύρυνσης και παράλληλα θα διατηρούμε τις πιέσεις για να προστατεύσουμε το περιβάλλον και τους καταναλωτές, θα δημιουργηθούν τριβές μεταξύ των παραγωγών και της ευρωπαϊκής διοίκησης.
Η ορθότερη πολιτική θα ήταν να εγκρίνουμε όσο το δυνατόν περισσότερους πόρους για να μπορέσουμε διατηρήσουμε καλές σχέσεις.
Αξιότιμε κύριε Πρόεδρε, καταρχάς θέλω να ευχαριστήσω την εισηγήτρια κυρία Maria Izquierdo Rojo και τα μέλη της επιτροπής για την έκθεση.
Ο προτεινόμενος κανονισμός έχει στόχο να προσφέρει στην Επιτροπή ένα μέσο με τη βοήθεια του οποίου η Επιτροπή θα μπορεί να παρουσιάσει το ευρωπαϊκό γεωργικό πρότυπο δράσης και να δώσει ευρύτερη δημοσιότητα στην κοινή γεωργική πολιτική.
Κατά αυτόν τον τρόπο επικουρείται η υλοποίηση της γεωργικής πολιτικής.
αΕπειτα, ως προς τις τροπολογίες που πρότεινε το Κοινοβούλιο, αυτές δεν αποσκοπούν γενικά στην ουσιαστική μεταβολή του περιεχομένου, αλλά μάλλον στην τροποποίηση των προτάσεων.
Οι τροπολογίες αριθ. 2 και 6 αφορούν τις ενώσεις και οργανώσεις που εμπίπτουν στο πεδίο ενίσχυσης.
Κατά την άποψη της Επιτροπής δεν είναι απαραίτητη η ονομαστική αναφορά ομάδων και οργανώσεων.
Σύμφωνα με το άρθρο 2 όλες οι γεωργικές οργανώσεις και οι παράγοντες της υπαίθρου λαμβάνονται υπόψη.
Συνεπώς, οι προτεινόμενες προσθήκες είναι περιττές.
Οι τροπολογίες 5, 8, και 10 αφορούν τα μέτρα που είναι επιλέξιμα για χρηματοδότηση.
Η τροπολογία 5 περιέχει αποσαφηνίσεις αναφορικά με τα μέτρα ενημέρωσης και τις συζητήσεις που απευθύνονται στους άνδρες και τις γυναίκες της υπαίθρου.
Ωστόσο, είναι περιττές, διότι περιλαμβάνονται ήδη στην πρόταση της Επιτροπής.
Μια αποσαφήνιση που προτάθηκε σε αυτήν την τροπολογία, η φράση ";και να τους στηρίξουν στις επιλογές τους";, δεν είναι από την πλευρά της σύμφωνη με την πρόταση της Επιτροπής.
Σκοπός αυτού του κανονισμού δεν είναι να προσφέρει στους γεωργούς ειδικές υπηρεσίες.
Αυτό μπορούν να το κάνουν καλύτερα τα τοπικά θεσμικά όργανα.
Ούτε οι πόροι που έχουμε στη διάθεσή μας θα επαρκούσαν γι' αυτό.
Επιπλέον, ως προς τις προσθήκες που έγιναν στο άρθρο 3 θα ήθελα να επισημάνω ότι οι ενημερωτικές επισκέψεις δεν αποκλείονται.
Με άλλα λόγια, ο κατάλογος των μέτρων που είναι επιλέξιμα για χρηματοδότηση δεν είναι εξαντλητικός, γεγονός που υποδηλώνει η λέξη ";κυρίως";.
Η Επιτροπή ωστόσο είναι έτοιμη να εγκρίνει αυτήν την αποσαφήνιση.
Ωστόσο δεν μπορούμε να εγκρίνουμε τη χρηματοδότηση των μακροπρόθεσμων ανταλλαγών, διότι τέτοιου είδους μέτρα δεν εμπίπτουν στην πολιτική ενημέρωσης.
Η τροπολογία 10 αφορά το άρθρο 5.
Η Επιτροπή υποστηρίζει τους στόχους που αναφέρονται εδώ, του οποίου απόδειξη αποτελεί το γεγονός ότι αυτοί εμπεριέχονται σιωπηρώς στο άρθρο 1 που αφορά το ευρωπαϊκό γεωργικό πρότυπο δράσης.
Γι' αυτό δεν έχει νόημα να επαναλάβουμε λεπτομερέστερα το περιεχόμενο αυτού του προτύπου.
Οι τροπολογίες 7 και 13 αφορούν το επί τοις εκατό ποσοστό χρηματοδότησης.
Κατά την άποψη της Επιτροπής δεν είναι σκόπιμο να καταβάλουμε παραπάνω από το 75% των επιλέξιμων δαπανών.
Οι πόροι που έχουμε στη διάθεσή μας είναι λιγοστοί. αΟσο χαμηλότερο παραμείνει το ποσοστό χρηματοδότησης, τόσο μεγαλύτερο αριθμό θα μπορούμε να χρηματοδοτήσουμε και τόσο μεγαλύτερο θα είναι το πολλαπλασιαστικό αποτέλεσμα.
Οι τροπολογίες 9 και 12 αφορούν την κατανομή και έγκριση των πιστώσεων. αΟπως είναι γνωστό, το Κοινοβούλιο ασκεί δημοσιονομική εξουσία από κοινού με το Συμβούλιο.
Για τον λόγο αυτό η Επιτροπή είναι της γνώμης ότι η τροπολογία 9 δεν χρειάζεται.
Ως προς την τροπολογία 12, όπου προτείνεται η συμπερίληψη της κατανομής των πιστώσεων στον κανονισμό, θα παρατηρούσα ότι, εάν προσδιορίσουμε εκ των προτέρων την κατανομή, θα χάσουμε την απαραίτητη για τη διαχείριση ευελιξία της θέσης του προϋπολογισμού, πράγμα το οποίο ενδέχεται να αποβεί επιζήμιο για τις αιτήσεις χρηματοδότησης που θα υποβληθούν.
Η τροπολογία 11 αφορά την αξιολόγηση, την αποτίμηση.
Η Επιτροπή είναι της ίδιας γνώμης με το Κοινοβούλιο για την χρησιμότητα μιας τακτικής αξιολόγησης.
Αυτό μπορούμε κάλλιστα να το λάβουμε υπόψη στον κανονισμό εφαρμογής.
Η τροπολογία 4 αφορά τις διοικητικές διαδικασίες.
Αυτή η πρόσθετη παράγραφος της αιτιολογικής σκέψης κατά την άποψη της Επιτροπής δεν χρειάζεται στον κανονισμό.
Για τις διοικητικές λεπτομέρειες, την αξιολόγηση και τη μεταγενέστερη αξιολόγηση υπάρχουν ρυθμίσεις στον κανονισμό εφαρμογής που εξέδωσε η Επιτροπή.
Στο σημείο αυτό πρέπει να σημειώσουμε ότι κατά τη διαδικασία πρέπει να εξασφαλισθεί ο αποτελεσματικός έλεγχος των δημόσιων πόρων ανεξάρτητα από το πόσο διαφανής και απλή είναι η διαδικασία.
Οι τροπολογίες 1 και 3 αφορούν αποσαφηνίσεις διατύπωσης.
Η Επιτροπή θεωρεί αυτές τις αποσαφηνίσεις χωρίς νόημα, διότι στην πρόταση της Επιτροπής οι παράγραφοι 4 και 7 της αιτιολογικής σκέψης δεν είναι εξίσου περιοριστικές.
Σας ευχαριστώ, κύριε Επίτροπε.
Η συζήτηση έληξε.
Προχωρούμε τώρα στην ψηφοφορία.
(Το Σώμα εγκρίνει το ψήφισμα νομοθετικού περιεχομένου)
Οσπριοειδή
Η ημερησία διάταξη προβλέπει τη συζήτηση της έκθεσης (Α5-0045/2000) της κυρίας Izquierdo Rojo, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την τροποποίηση του κανονισμού (ΕΚ) αριθ. 1577/96 για τη θέσπιση ειδικού μέτρου υπέρ ορισμένων οσπριοειδών [COM(1999)428 - C5-0187/1999 - 1999/0182 (CNS)]
Κύριε Πρόεδρε, παρουσιάζω μία έκθεση της Επιτροπής Γεωργίας και Ανάπτυξης της Υπαίθρου σχετικά με την πρόταση κανονισμού του Συμβουλίου που αφορά την τροποποίηση του Κανονισμού (ΕΚ) αριθ. 1577/96 για τη θέσπιση ειδικού μέτρου υπέρ ορισμένων οσπριοειδών..
Το Ευρωπαϊκό Κοινοβούλιο μελετούσε αυτή την πρόταση από τον Οκτώβριο του 1999 και στις 23 Φεβρουαρίου 2000 ενέκρινε ομόφωνα το εν λόγω σχέδιο νομοθετικού ψηφίσματος.
Θα ήθελα να επισημάνω τα ακόλουθα σημεία των τροπολογιών που προτείνει το Ευρωπαϊκό Κοινοβούλιο.
Καταρχάς, η τροπολογία αριθ. 1, σχετικά με την αιτιολογική σκέψη 2β.
Η εν λόγω τροπολογία συμπληρώνει τη θεώρηση του Συμβουλίου, η οποία είναι μια καθαρά εμπορικής φύσης θεώρηση, και προκρίνει μια πρόταση με ευρύτερους στόχους όσον αφορά τον οικονομικό, τον ανθρώπινο τομέα και την επισιτιστική ποιότητα.
Εκεί που το Συμβούλιο μιλά μόνο για αγορά, το Ευρωπαϊκό Κοινοβούλιο εφιστά την προσοχή στο κοινοτικό οικονομικό ενδιαφέρον που παρουσιάζει η εν λόγω παραγωγή οσπριοειδών.
Δεδομένου του ελλείμματος πρωτεϊνούχων στην Ευρωπαϊκή Ένωση, το Κοινοβούλιο θεωρεί απαραίτητη τη βελτίωση αυτού του καθεστώτος χωρίς μείωση του επιπέδου των ενισχύσεων.
Κατά δεύτερο λόγο, η τροπολογία αριθ. 2 του Κοινοβουλίου προτείνει να υπάρξει δυνατότητα επιχορήγησης και της παραγωγής μπιζελιών για σπόρους.
Αυτή η ενίσχυση για σπόρους ισχύει και για το ρύζι, τα ρεβίθια και τις φακές.
Την προτείνουμε γιατί, όπως όλοι γνωρίζουμε, η παραγωγή σπόρων υπόκειται σε πρόσθετες τεχνικές απαιτήσεις και απαιτήσεις ποιοτικού ελέγχου, επομένως αν δεν υποστηριχτεί η καλλιέργειά τους με κάποια ενίσχυση, η εγκατάλειψή της μπορεί να έχει πολύ αρνητικές συνέπειες για την ποιότητα της παραγωγής αυτών των μπιζελιών για σπόρους.
Τρίτον, η τροπολογία αριθ. 3, επισημαίνει ότι η Επιτροπή, κατά την άποψή μας, χωρίς άλλη καθυστέρηση, πρέπει να κάνει προτάσεις για την περίοδο εμπορίας 2000-2003.
Πριν ολοκληρώσω κύριε Πρόεδρε, θα ήθελα να υπενθυμίσω ότι το 1993 - που τώρα φαίνεται κάπως μακρινό - το Συμβούλιο δήλωσε ότι προτίθετο να ενισχύσει σταδιακά το τρέχον καθεστώς ενισχύσεων στα οσπριοειδή.
Ωστόσο, αυτό δεν έχει πραγματοποιηθεί ακόμη.
Επίσης, οι διαδοχικές καλλιεργητικές περίοδοι μας δείχνουν ότι βρισκόμαστε ενώπιον μιας χρόνιας απορύθμισης αυτού του καθεστώτος.
Η μέγιστη εγγυημένη έκταση ελαττώνεται συστηματικά και με τον τρόπο αυτόν ζημιώνονται πάλι και πάλι οι αγρότες που υφίστανται μείωση των ενισχύσεων σε ποσοστό που φτάνει το 20%.
Για όλους τους παραπάνω λόγους, κύριε Πρόεδρε, αυτό που πραγματικά θα επιθυμούσε η Επιτροπή Γεωργίας και Ανάπτυξης της Υπαίθρου του Ευρωπαϊκού Κοινοβουλίου, είναι η βελτίωση του καθεστώτος.
Βέβαια, κατανοούμε αυτό που μας υποδεικνύει η Επιτροπή, ότι βρισκόμαστε σε μια περίοδο με αυστηρούς δημοσιονομικούς περιορισμούς, τους οποίους δεν θα μπορέσουμε να εφαρμόσουμε χωρίς μείωση της ενίσχυσης.
Γι' αυτό κι εμείς υποβάλλουμε αυτή την πρόταση, που στην πραγματικότητα είναι μια πρόταση συντήρησης, και αυτό που λέμε στην Επιτροπή είναι ότι, χωρίς άλλη καθυστέρηση, για την καλλιεργητική περίοδο 2000-2003, πρέπει να εκπονήσει προτάσεις που να προβλέπουν βελτίωση αυτού του καθεστώτος χωρίς μείωση της ενίσχυσης.
Ευχαριστώ για τη συνεργασία και την υποστήριξη όλων των μελών της Επιτροπής Γεωργίας και Ανάπτυξης της Υπαίθρου, καθώς και για τη γνωμοδότηση της Επιτροπής Προϋπολογισμών.
Ευχαριστώ επίσης την Επιτροπή για τη στάση της, μια στάση θετική στον διάλογο και, ελπίζω, ανοιχτή στις προτάσεις μας.
Κύριε Πρόεδρε, κύριε Επίτροπε, αυτή η έκθεση που σήμερα μας υποβάλλεται προς έγκριση, στην ολομέλεια του Κοινοβουλίου, αναφέρεται σε μια ελάχιστη μεταρρύθμιση του Κανονισμού 1577/96 για τη στήριξη του τομέα των οσπριοειδών.
Η μεταρρύθμιση αυτή είναι τόσο ελάχιστη που δεν τροποποιεί ούτε τη συνολική μέγιστη εγγυημένη ποσότητα, παρ' ότι την χωρίζει σε δύο ομάδες, ούτε την ενίσχυση ανά εκτάριο.
Μας παρέχει μόνο μια καινοτομία όσον αφορά την επιτροπή διαχείρισης, αντικαθιστώντας την με την επιτροπή διαχείρισης σιτηρών.
Όπως λέει μια ισπανική παροιμία - που ταιριάζει πολύ με αυτόν τον κανονισμό "Αυτές είναι φακές· αν θέλεις πάρε τις αν δεν θέλεις άφησέ τις" .
Κατά συνέπεια, η Ομάδα μου θα υποστηρίξει την έκθεση της εισηγήτριας και κυρίως, θα υποστηρίξει ειδικότερα την τροπολογία αριθ. 2, η οποία προτείνει να συμπεριληφθούν στην ενίσχυση οι εκτάσεις που προορίζονται για την παραγωγή μπιζελιών για σπόρους, επειδή αυτό θα έχει ως αποτέλεσμα καλλιέργειες ποιότητας.
Ωστόσο, θα ήθελα να τονίσω ότι χάθηκε η ευκαιρία υποστήριξης μιας εκτεταμένης περιοχής, αρκετά ξηρής, στη Νότια Ευρώπη, η οποία δεν διαθέτει άλλες εναλλακτικές λύσεις καλλιέργειας της γης της.
Επιπλέον, η ζήτηση μπιζελιών για τη σίτιση των εκτρεφόμενων ζώων είναι αυξανόμενη, όπως αποδεικνύει το γεγονός ότι, τουλάχιστον στην Ισπανία, οι εκτάσεις που καλλιεργήθηκαν τις τελευταίες τρεις καλλιεργητικές περιόδους υπερέβησαν την πρόταση μέγιστης εγγυημένης έκτασης κατά 100.000 εκτάρια κατά μέσον όρο ανά καλλιεργητική περίοδο.
Από την άλλη πλευρά, τα προβλήματα με τα τρόφιμα που είχαμε στην Ευρωπαϊκή Ένωση προκλήθηκαν από τη σίτιση χορτοφάγων εκτρεφόμενων ζώων με ζωικές τροφές, και αν δεν μειώσουμε τις τιμές και δεν ενισχύσουμε τη σίτιση των εκτρεφόμενων ζώων με φυτικές πρωτεΐνες, όπως τα οσπριοειδή, οι γεωργοί θα συνεχίσουν να καταφεύγουν στις ζωικές τροφές γιατί η πίεση του ανταγωνισμού που υφίστανται είναι τεράστια.
Τέλος, απομένει μόνο να εκφράσω την αποδοκιμασία μου για μια ακόμη φορά, για ότι η γεωργική πολιτική της Επιτροπής ασχολείται περισσότερο με τη μείωση της δαπάνης - ή στην καλύτερη περίπτωση με τη μη αύξησή της, όπως στην προκείμενη περίπτωση - παρά με τη διατήρηση ενός αυθεντικού ευρωπαϊκού γεωργικού τομέα που είναι τόσο απαραίτητος για την ισορροπία της επικράτειας της Ένωσης.
Κύριε Πρόεδρε, παρεμβαίνω στη συζήτηση αυτή για να υποστηρίξω την έκθεση της συναδέλφου μου, Marνa Izquierdo, οι προτάσεις της οποίας, όπως και αυτές της Επιτροπής, μου φαίνονται ωφέλιμες και ενδιαφέρουσες.
Τα οσπριοειδή αποτελούν μια παραδοσιακή καλλιέργεια σε ορισμένες περιοχές της Νότιας Ευρώπης, μεταξύ των οποίων και της Ισπανίας και, πιο συγκεκριμένα, της Καστίλης-Λα Μάντσα, της περιοχής από την οποία κατάγομαι και στην οποία συγκεντρώνεται ένα τρίτο της συνολικής έκτασης που προορίζεται για την παραγωγή αυτών των προϊόντων στην Ισπανία.
Αυτό που μας προβληματίζει, ωστόσο, είναι να μην ζημιωθεί το καθεστώς ενισχύσεων σε αυτόν τον τομέα της γεωργικής παραγωγής και, πιο συγκεκριμένα, στον τομέα της παραγωγής ρεβιθιών, φακής και μπιζελιών.
Τα ρεβίθια και οι φακές είναι δύο βασικά προϊόντα για την ισπανική γαστρονομική κουλτούρα και για τη διατροφή μας, τη μεσογειακή διατροφή, η οποία χαίρει τώρα μεγάλης εκτίμησης από την επιστημονική κοινότητα και η οποία στις παραδοσιακές συνταγές της περιλαμβάνει τα ξερά όσπρια.
Η αγορά ξερών οσπρίων στην Ισπανία ακολουθεί μια ανοδική πορεία, σημειώνοντας αύξηση έως 5% ετησίως.
Στη χώρα μου, η κατανάλωσή τους φθάνει τα 6,5 κιλά ανά κάτοικο το χρόνο, και όποιος γνωρίζει πώς μαγειρεύονται αυτά τα προϊόντα μπορεί να επιβεβαιώσει ότι πρόκειται για πολύ σημαντική ποσότητα.
Έθιμα θρησκευτικής προέλευσης, για παράδειγμα, αποτρέπουν την κατανάλωση κρέατος κατά τη διάρκεια της Σαρακοστής, έτσι η εφευρετικότητα και η κοινή λογική των συμπατριωτών μας έχουν αντικαταστήσει αυτό το κρέας με άλλα πιάτα - νοστιμότατα, φυσικά - όπως η σούπα μας με ρεβίθια και σπανάκι.
Πρόκειται για χρήσεις που έχουν εδραιωθεί διαμέσου της ιστορίας και εκτείνονται σε όλο το χρόνο, ενώ περιλαμβάνονται ακόμη και στις συνήθειες εκείνων που δεν ασκούν τη θρησκεία ή εκείνων που δεν πιστεύουν, και από τις οποίες έχει προκύψει μια σχεδόν ατέλειωτη ποικιλία συνταγών από όσπρια ως κύριο πιάτο, που αναμφίβολα αυξάνουν τους αριθμούς κατανάλωσης.
Ένας άλλος τομέας που έχει ανάγκη τα προϊόντα αυτού του είδους, είναι η κτηνοτροφία.
Σε εποχές όπως η σημερινή, που παρακολουθούμε την απάτη στην πάχυνση των ζώων και τη χρησιμοποίηση μη εγκεκριμένων προϊόντων, καθίσταται θεμελιώδους σημασίας η διάθεση στην αγορά φυσικών ζωοτροφών ποιότητας και σε λογικές τιμές, όπως ορισμένες από αυτές στις οποίες αναφέρεται ο παρών κανονισμός, συγκεκριμένα τα μπιζέλια.
Τελικά, συζητάμε για την κοινοτική προστασία μιας παραγωγής που πέρυσι στην περιοχή μου κατέστησε δυνατό να ζήσουν με αξιοπρέπεια και από την εργασία τους, περίπου 17.000 οικογένειες.
Πρόκειται επίσης για έναν τομέα στον οποίο, ευτυχώς, δεν παρατηρήθηκε το πλήθος "κυνηγών επιδοτήσεων"; που εμφανίζονται στη γεωργία προκειμένου να εισπράξουν επιδοτήσεις της Ένωσης.
Εδώ, βρισκόμαστε μπροστά σε παραδοσιακές καλλιέργειες ανθρώπων που αφιερώνουν σε αυτές τις προσπάθειές τους, από γενιά σε γενιά, και που έχουν συμβάλει στη διαμόρφωση μεγάλου μέρους του τοπίου και της γαστρονομίας σημαντικών περιοχών της Ευρώπης, τοπίου και γαστρονομίας που μας ενδιαφέρει όλους και που οφείλουμε να διατηρήσουμε.
Γι' αυτό ζητώ την υποστήριξη του Κοινοβουλίου προς τις προτάσεις της Επιτροπής και προς τις βελτιώσεις που περιέχονται στην έκθεση της Marνa Izquerdo υπό μορφήν τροπολογιών.
Κύριε Πρόεδρε, μπορούμε να στηρίξουμε την επέκταση της πρότασης, αλλά συγχρόνως θέλω να σας υπενθυμίσω ότι η Ατζέντα 2000 που αποφασίστηκε πέρυσι στο Βερολίνο βασίζεται βέβαια στην αναζήτηση λύσεων προς την κατεύθυνση του ελεύθερου εμπορίου, στον αγώνα για τη μείωση των σημερινών καθεστώτων ενισχύσεων, αλλά και στη σύναψη ορισμένων συμφωνιών στα πλαίσια του ΠΟΕ, οι οποίες βάσει των μηχανισμών της αγοράς θα μας επιτρέψουν να αποκτήσουμε μεγαλύτερη πρόσβαση σε πολλές αγορές στον υπόλοιπο κόσμο.
Θέλω επίσης να σας υπενθυμίσω ότι η συμβατική γεωργία τα τελευταία χρόνια υφίσταται πιέσεις που οφείλονται στην πτώση των τιμών σε γενικές γραμμές όλων των προϊόντων.
Αυτό που ορισμένοι αποκαλούν σταθερότητα οι αγρότες το βιώνουν διαφορετικά, διότι οι δαπάνες αυξάνονται και συνεπώς το αυτόματο κλείδωμα των συστημάτων τιμών θα ήταν οπισθοδρόμηση.
Θέλω επίσης να σας υπενθυμίσω ότι η Επιτροπή προσφάτως κατέστησε αυστηρότερες τις προϋποθέσεις για παρεμβάσεις στον τομέα των σιτηρών.
Ειδικά οι καλλιεργητές σίτου θα υποστούν σοβαρότατο πλήγμα, που το έχουν ήδη υποστεί προκαταβολικά εξαιτίας της κατά 15% πτώσης της τιμής, αλλά σε αυτό θα προστεθούν και οι αυστηρότερες προϋποθέσεις για την ποιότητα και τις πρωτεΐνες, πράγμα που σημαίνει ότι - ειδικά στον βορρά της ΕΕ - έχουμε καθ' οδόν και άλλη πτώση της τιμής.
Όπως είπα, θέλω εξ ονόματος της Ομάδας μου να στηρίξω την επέκταση του καθεστώτος, αλλά καλώ ένθερμα την Επιτροπή πριν από το 2002-2003 πραγματικά να στρωθεί και να ερευνήσει τις δυνατότητες που υπάρχουν για κάποιες αλλαγές στη χρήση των πόρων, ούτως ώστε να μπορούμε να διασφαλίζουμε τη συγκεκριμένη ομάδα καλλιεργητών που μέχρι τώρα διασφαλιζόταν από τα υπάρχοντα καθεστώτα ενισχύσεων.
Κύριε Πρόεδρε, αγαπητοί συνάδελφοι, ως γνωστόν, είναι σημαντικό να στηριχθεί η παραγωγή των καλλιεργειών οσπριοειδών, με τη βελτίωση του καθεστώτος τους δίχως να μειωθεί το επίπεδο της ενίσχυσης, δεδομένου του σημερινού ελλείμματος σε οσπριοειδή που προορίζονται τόσο για την ανθρώπινη διατροφή όσο και για ζωοτροφές.
Το γεγονός είναι ότι το καθεστώς ενισχύσεων που θεσπίστηκε το 1989 έχει τροποποιηθεί επανειλημμένως, χωρίς ωστόσο να έχει υποβληθεί έκθεση σχετικά με την εφαρμογή του ισχύοντος καθεστώτος.
Και τώρα, η Επιτροπή, ενώ προτείνει μια μέγιστη εγγυημένη έκταση 400.000 εκταρίων, προτίθεται να μειώσει κατά περίπου 100.000 εκτάρια τον μέσο όρο των εκτάσεων παραγωγής των τριών τελευταίων καλλιεργητικών περιόδων, πράγμα που θα προκαλέσει σημαντική μείωση της ενίσχυσης.
Από την άλλη, παρ' όλο που δεν διαφωνούμε με τον χωρισμό σε δύο μέρη της μέγιστης εγγυημένης έκτασης, θεωρούμε αναγκαίο να επανεξεταστεί η ιστορική περίοδος αναφοράς που χρησιμοποιείται για τον υπολογισμό της κάθε μίας εκ των μέγιστων εγγυημένων εκτάσεων, μη λαμβάνοντας υπόψη τις τρεις τελευταίες καλλιεργητικές περιόδους, κατά τρόπο ώστε να αμβλυνθεί ο αρνητικός αντίκτυπος για την Πορτογαλία, όσον αφορά τα προϊόντα που προορίζονται για την ανθρώπινη διατροφή.
Τέλος, οφείλουμε να επισημάνουμε ότι για την Πορτογαλία έχει σημασία να συμπεριληφθούν τα ξηρά φασόλια σε αυτό το καθεστώς, έστω και χωρίς μεταβολή της μέγιστης εγγυημένης έκτασης.
Επιμένουμε, συνεπώς, στην αναγκαιότητα να λάβει υπόψη της η Επιτροπή τις κατατιθέμενες τροπολογίες στο νέο καθεστώς που προτίθεται να θεσπίσει για τις καλλιέργειες οσπριοειδών.
Αξιότιμε κύριε Πρόεδρε, θα ήθελα να ευχαριστήσω ξανά την εισηγήτρια κυρία Maria Izquierdo Rojo για την ποιοτική και εποικοδομητική της έκθεση.
Το ζήτημα των οσπριοειδών που επεξεργαζόμαστε τώρα βασίζεται σε δυο έγγραφα της Επιτροπής.
Το πρώτο είναι μια έκθεση για το καθεστώς ενίσχυσης των οσπριοειδών και το δεύτερο μια πρόταση για τη βελτίωση της διαχείρισης του καθεστώτος.
Για ποια φυτά πρόκειται πραγματικά; Ξέρω ότι οι ισπανοί βουλευτές γνωρίζουν καλά το θέμα, όμως πρέπει να σημειώσουμε ότι με τον όρο οσπριοειδή εννοούμε τρία μονοετή φυτά, των οποίων η περιεκτικότητα σε πρωτεΐνες είναι μεγάλη και των οποίων η συγκομιδή γίνεται σε ξηρούς σπόρους.
Για την ανθρώπινη διατροφή χρησιμοποιούνται οι φακές και τα ρεβίθια, ενώ πάλι οι σπόροι των λαθουριών, τα οποία είναι για μας πιο παράξενα φυτά, χρησιμοποιούνται ως ζωοτροφή.
Τα οσπριοειδή καλλιεργούνται ως αροτραίες καλλιέργειες ιδιαίτερα στο νότιο τμήμα της αΕνωσης, διότι ευδοκιμούν καλύτερα σε ξηρό κλίμα.
Πράγματι, το μερίδιο της Ισπανίας επί των καλλιεργειών οσπριοειδών της ΕΕ ανέρχεται στο 90 τοις εκατό.
Τα οσπριοειδή δεν υπάγονται στο καθεστώς ενίσχυσης, το οποίο αναθεωρήσαμε με το πρόγραμμα της Ατζέντα 2000, παρ' όλο που αυτά μπορούν να χρησιμοποιηθούν σε αμειψισπορά μαζί με άλλες αροτραίες καλλιέργειες, όπως τα σιτηρά.
Τα οσπριοειδή έχουν το δικό τους καθεστώς, σύμφωνα με το οποίο το σταθερό ποσό ενίσχυσης ανά εκτάριο είναι 181 ευρώ και η μέγιστη εγγυημένη έκταση 400 000 εκτάρια.
Το καθεστώς αυτό θεσπίσθηκε το 1989, καθώς μειωνόταν η καλλιεργήσιμη έκταση των οσπριοειδών εις βάρος των σιτηρών, των οποίων η παραγωγή παρουσίαζε ήδη πλεόνασμα.
Στόχος του ειδικού καθεστώτος ήταν να διατηρηθούν οι παραδοσιακές καλλιέργειες οσπριοειδών με τη βοήθεια της ενίσχυσης ανά εκτάριο.
Ποια είναι τα συμπεράσματα από την έκθεση της Επιτροπής; Κατά την εξέταση της εφαρμογής του καθεστώτος, διαπιστώνουμε ότι έχουν γίνει συστηματικά υπερβάσεις της μέγιστης εγγυημένης έκτασης των 400 000 εκταρίων.
Από αυτό μπορούμε να συναγάγουμε δυο συμπεράσματα.
Πρώτον, ο στόχος του καθεστώτος έχει επιτευχθεί επιτυχώς και δεύτερον οι εκτάσεις πρέπει να σταθεροποιηθούν καλύτερα.
Κατά την εξέταση των υπερβάσεων της μεγίστης έκτασης τα τελευταία χρόνια διαπιστώνουμε ότι υπήρξε υπέρβαση των εκτάσεων ιδιαίτερα όσον αφορά τα λαθούρια.
Παρ' όλο που το καθεστώς εφαρμόζεται ικανοποιητικά ως σύνολο, η διαχείριση των μεγίστων εκτάσεων είναι προβληματική, εφόσον δεν μεταχειριζόμαστε με ξεχωριστό τρόπο τους παραγωγούς που υπερβαίνουν τις εκτάσεις από ό,τι τους άλλους παραγωγούς.
Πώς θα μπορούσαμε να βελτιώσουμε το καθεστώς; Θα έπρεπε να επιχειρήσουμε να βρούμε μέσα βελτίωσης στα πλαίσια του σημερινού καθεστώτος και των πιστώσεων που έχουν εγγραφεί γι' αυτό.
Βρισκόμαστε σε μια κατάσταση όπου η μεταρρύθμιση της Ατζέντα 2000 έχει εγκριθεί και οι διεθνείς εμπορικές διαπραγματεύσεις πλησιάζουν σύντομα.
Τονίζω μάλιστα ότι δεν θα επέφερε την επιθυμητή βελτίωση η τροποποίηση που προτείνει η εισηγήτρια, σύμφωνα με την οποία θα μπορούσαμε να συσσωρεύσουμε τη σημερινή ενίσχυση των καλλιεργητών λαθουριών σε άλλο καθεστώς αγοράς, δηλαδή μαζί με την ενίσχυση που υπάγεται στο καθεστώς αγοράς των σπόρων.
Αυτή λοιπόν είναι η τροπολογία αριθ.
2. Δεν μπορούμε να την εγκρίνουμε για δυο λόγους: κατά πρώτον τα καθεστώτα είναι αντιφατικά μεταξύ τους, διότι στο ένα καθεστώς οι σπόροι συλλέγονται καταρχήν για ζωοτροφές και στο άλλο είναι σπόροι που προορίζονται για σπορά.
Ο δεύτερος λόγος είναι ότι αυτό θα μπορούσε να προκαλέσει επιπλέον δαπάνες.
Η Επιτροπή προτείνει σύμφωνα με την έκθεσή της τη διαίρεση της μέγιστης εγγυημένης έκτασης βάσει της προηγούμενης κατανομής έκτασης σε δυο μέρη, με αναλογία 40/60.
Τότε η κατανομή θα είναι η εξής: το κοινό μερίδιο των φακών και των ρεβιθιών είναι 160.000 εκτάρια και το μερίδιο των λαθουριών είναι 240 000 εκτάρια.
Επιπλέον, στην πρόταση εισηγούμαστε την αντικατάσταση της επιτροπής διαχείρισης αποξηραμένων ζωοτροφών με την επιτροπή διαχείρισης σιτηρών.
Σκοπός αυτής της τροποποίησης είναι απλώς να καταγραφεί στη νομοθετική πράξη μια πρακτική η οποία έχει γενικευθεί στις επιτροπές.
Τέλος, θέλω να δηλώσω ότι η Επιτροπή εγκρίνει τις τροπολογίες της εισηγήτριας για την ενίσχυση της θέσης του καθεστώτος, δηλαδή την τροπολογία αριθ. 3, όπου προτείνεται η Επιτροπή να υποβάλει νέα έκθεση, και την τροπολογία αριθ.
1, όπου προτείνεται η Επιτροπή να επιδιώξει τη βελτίωση του καθεστώτος.
Αξιότιμοι κύριοι βουλευτές, υπό το φως των σχολίων που εξέθεσα δεν είναι ίσως δύσκολο να εγκρίνουμε την πρόταση κανονισμού, έτσι ώστε να μπορέσουμε να την εφαρμόσουμε από την περίοδο εμπορίας 2000-2001.
Σας ευχαριστώ, κύριε Επίτροπε.
Η συζήτηση έληξε.
Προχωρούμε τώρα στην ψηφοφορία.
(Το Σώμα εγκρίνει το ψήφισμα νομοθετικού περιεχομένου)
Προσθετικότητα
Η ημερησία διάταξη προβλέπει τη συζήτηση των ακόλουθων προφορικών ερωτήσεων που απευθύνονται προς την Επιτροπή:
Β5-0207/2000, της βουλευτού Evans Jillian και άλλων, εξ ονόματος της Ομάδας των Πρασίνων/ Ευρωπαϊκή Ελεύθερη Συμμαχία, σχετικά με την προσθετικότητα
Β5-0209/2000, των βουλευτών Davies και Attwooll, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την αρχή της προσθετικότητας στις πιστώσεις των διαρθρωτικών ταμείων.
Κύριε Πρόεδρε, Επίτροπε, στόχος των διαρθρωτικών ταμείων είναι να δώσουν στις φτωχότερες και τις ασθενέστερες περιοχές της Ευρωπαϊκής Ένωσης, εκείνες που έχουν τη μεγαλύτερη ανάγκη ανάπτυξης, επιπλέον πιστώσεις για να τις βοηθήσουν να ανασυγκροτήσουν την οικονομία τους, να δημιουργήσουν θέσεις εργασίας και να αναζωογονήσουν τις φτωχότερες κοινότητες.
Αυτό προσπαθεί να διασφαλίσει η προσθετικότητα, καθώς και να εμποδίσει τις κυβερνήσεις να χρησιμοποιούν τη χρηματοδότηση της ΕΕ για να αντικαταστήσουν τη δική τους βοήθεια, πράγμα που θα ματαίωνε το στόχο.
Όμως, αυτό ακριβώς συμβαίνει αυτή τη στιγμή σε πολλές περιοχές και έθνη και μπορώ να σας εξηγήσω το πρόβλημα χρησιμοποιώντας το παράδειγμα της Ουαλίας.
Το γεγονός ότι χορηγήθηκε πέρυσι στη Δυτική Ουαλία και τις Κοιλάδες καθεστώς περιοχών του στόχου 1 της ΕΕ ήταν μια αναγνώριση της φτώχειας που υπάρχει στα δύο τρίτα της χώρας.1,2 δις ευρώ ευρωπαϊκής χρηματοδότησης, αν χρησιμοποιούνταν αποτελεσματικά, θα μπορούσαν να προσφέρουν αυτή την επιπλέον προβλεπόμενη βοήθεια.
Μια ματιά όμως στον κυβερνητικό προϋπολογισμό για την Ουαλία αρκεί για να καταλάβουμε ότι, στην πράξη, δεν θα διατεθούν περισσότερες κρατικές δαπάνες του χρόνου με τον στόχο 1 από ό,τι φέτος χωρίς τον στόχο 1.
Ο προϋπολογισμός της Εθνοσυνέλευσης που καταρτίζεται από το υπουργείο Οικονομικών παραμένει ο ίδιος και συνεπώς, τουλάχιστον τους πρώτους δεκαπέντε μήνες της νέας περιόδου προγραμματισμού δεν θα υπάρξουν καθόλου πρόσθετοι πόροι.
Οι πιστώσεις θα αφαιρεθούν από άλλους προϋπολογισμούς στην Εθνοσυνέλευση, όπως από τον προϋπολογισμό για την υγεία και την παιδεία.
Συνεπώς, οι δαπάνες της κεντρικής κυβέρνησης μειώνονται.
Στο πλαίσιο των διαρθρωτικών ταμείων, καθορίζονται και επιλέγονται βάσει περιφερειακών κριτηρίων οι περιοχές με τις μεγαλύτερες ανάγκες.
Όταν, όμως, η Επιτροπή ελέγχει την προσθετικότητα, την αξιολογεί σε επίπεδο κράτους μέλους.
Υπάρχει εδώ μια σαφής αντίφαση που οφείλεται στους ισχύοντες κανόνες.
Τα κράτη μέλη δεν υποχρεούνται από νομική άποψη να αποδείξουν ότι τηρούν την προσθετικότητα σε περιφερειακό επίπεδο ή στα πλαίσια των προγραμμάτων.
Συμφωνώ με την άποψη που εξέφρασε ο Επίτροπος Barnier σε γραπτή απάντηση που μου έδωσε όταν είπε ότι ο σημαντικότερος παράγοντας στον τομέα αυτόν είναι το πνεύμα της προσθετικότητας και όχι το γράμμα του νόμου.
Το σύστημα πρέπει να αναθεωρηθεί και κεντρικό σημείο αυτής της αναθεώρησης είναι να εξεταστεί η προσθετικότητα εσωτερικά στα κράτη μέλη σε επίπεδο προγραμμάτων καθώς και σε επίπεδο κρατών μελών.
Πρέπει να δημιουργηθούν μηχανισμοί που να διασφαλίζουν ότι τα κράτη μέλη σέβονται την αρχή και το πνεύμα της προσθετικότητας, ούτως ώστε οι πιστώσεις να είναι στοχοθετημένες και να χρησιμοποιούνται αποτελεσματικά.
Με την ερώτησή μας αυτή, Επίτροπε, ζητούμε λοιπόν να μας επιβεβαιώσετε ότι θα γίνει αυτό και περιμένω με ανυπομονησία την ψηφοφορία επί του θέματος αυτού τον Απρίλιο.
. (EN) Κύριε Πρόεδρε, η αρχή της προσθετικότητας υπάρχει για να διασφαλίζει ότι οι μεταφορές πιστώσεων στα κράτη μέλη δυνάμει των διαρθρωτικών ταμείων συμπληρώνουν, και δεν υποκαθιστούν, τις εθνικές δαπάνες για μέτρα διαρθρωτικής ανάπτυξης.
Με τον τρόπο αυτόν, οι διαρθρωτικές πολιτικές της Ευρωπαϊκής Ένωσης θα έχουν μεγαλύτερο αντίκτυπο στη μείωση των περιφερειακών και των κοινωνικών ανισοτήτων.
Αυτή τη στιγμή πραγματοποιείται ex ante έλεγχος της προσθετικότητας, κατ' εφαρμογήν του άρθρου 11 του κανονισμού 1260/99.
Ο έλεγχος αυτός αποτελεί αναπόσπαστο μέρος της διαπραγμάτευσης των προγραμμάτων των διαρθρωτικών ταμείων με τα κράτη μέλη.
Αυτή η διαδικασία είναι μια απόδειξη της πρόθεσης των κρατών μελών να εφαρμόσουν την αρχή της προσθετικότητας κατά την ερχόμενη περίοδο προγραμματισμού.
Όπου κριθεί αναγκαίο, η Επιτροπή θα μπορεί να ζητεί διευκρινίσεις από τα κράτη μέλη σχετικά με τις λεπτομέρειες των προβλέψεών τους για τις επιλέξιμες δαπάνες για την περίοδο 2000-2006.
Ως επιπλέον μέτρο, η Επιτροπή έχει προετοιμάσει λεπτομερείς εκτελεστικές διατάξεις που θα ενσωματωθούν στα προγραμματικά έγγραφα και που θα καλύπτουν τόσο την κατάσταση ex ante όσο και το μεσοπρόθεσμο και τον τελικό έλεγχο της προσθετικότητας.
Το δεύτερο θέμα που θίγουν οι ερωτήσεις είναι η δυνατότητα ελέγχου της προσθετικότητας σε περιφερειακό επίπεδο.
Θα ήθελα να αναπτύξω μια σειρά στοιχείων από προηγούμενες απαντήσεις.
Πρώτον, παρ' όλο που η προσθετικότητα εφαρμόζεται στο επίπεδο των συνολικών επιλέξιμων δαπανών των κρατών μελών παρά σε περιφερειακό επίπεδο, πρέπει να λαμβάνεται υπόψη ότι η συνολική προσθετικότητα που απαιτείται να αποδεικνύεται είναι, εξ ορισμού, το σύνολο των επιλέξιμων δαπανών στο χαμηλότερο επίπεδο.
Στην πράξη, η μείωση των εθνικών επιλέξιμων δαπανών σε ορισμένες περιφέρειες θα πρέπει να ανισταθμίζεται με αύξηση σε άλλες περιφέρειες, ούτως ώστε να διασφαλίζεται ότι τηρείται συνολικά η προσθετικότητα.
Στο θέμα αυτό, η Επιτροπή μπορεί να δώσει σαφή διαβεβαίωση ότι, όπου υπάρχουν αποδείξεις μείωσης των εθνικών δαπανών σε μια δεδομένη περιφέρεια ή περιφέρειες, θα είναι ιδιαίτερα προσεκτική όσον αφορά την αξιοπιστία των συνολικών αριθμητικών στοιχείων.
Ένα δεύτερο σημείο που πρέπει να διευκρινιστεί είναι το πεδίο εφαρμογής της προσθετικότητας και η αντίληψη ότι, όταν εφαρμόζεται σε εθνικό επίπεδο, ενδέχεται να είναι ασυμβίβαστη με τον περιφερειακό προσανατολισμό των διαρθρωτικών ταμείων.
Πρέπει να ληφθεί υπόψη ότι οι αναπτυξιακές δαπάνες κράτους μέλους που υπολογίζονται για την αξιολόγηση της προσθετικότητας είναι γενικά ο συνδυασμός των πόρων που χορηγούνται και χρησιμοποιούνται σε εθνικό επίπεδο και αυτών που χρησιμοποιούνται σε περιφερειακό επίπεδο.
Ενώ μπορεί να υπάρχουν ορισμένες κατηγορίες δαπανών που θα έπρεπε ενδεχομένως να είναι σταθερές σε περιφερειακό επίπεδο μεταξύ των περιόδων προγραμματισμού, δεν θα ήταν λογικό να διατηρείται το επίπεδο δαπανών για τις μείζονες υποδομές, παραδείγματος χάρη, στο ίδιο επίπεδο σε κάθε περιοχή ανεξάρτητα από τις τρέχουσες ανάγκες.
Για το λόγο αυτόν, η Επιτροπή είναι της άποψης ότι η αυστηρή εφαρμογή της προσθετικότητας σε περιφερειακό επίπεδο θα οδηγούσε σε υπερβολικά άκαμπτη διαχείριση, εκ μέρους των κρατών μελών, των αναπτυξιακών τους δαπανών.
Τέλος, όσον αφορά τις δημοσιονομικές διατάξεις εντός των κρατών μελών μεταξύ των κεντρικών κυβερνήσεων και των περιφερειών, η Επιτροπή μπορεί μόνο να επαναλάβει ότι τα θέματα αυτά είναι αποκλειστικά εθνικής αρμοδιότητας και ότι δεν έχουν σχέση με την προσθετικότητα όπως αυτή ορίζεται στους κανονισμούς.
Κύριε Πρόεδρε, θα ήθελα κατ' αρχάς να ευχαριστήσω τη συνάδελφό μου από την Ουαλία - αν και από άλλο κόμμα - Jillian Evans, που έθεσε αυτό το ζήτημα.
Δεν νομίζω ότι υπάρχει σημαντικότερο ζήτημα στην Ουαλία αυτή τη στιγμή από την εφαρμογή των πιστώσεων του στόχου 1 και είναι σημαντικό να εξετάσουμε το ιστορικό των θεμάτων που συζητούμε τώρα.
Δύο σημαντικές ειδήσεις κυριαρχούν σήμερα στην επικαιρότητα του Ηνωμένου Βασιλείου.
Η πρώτη είναι η σκανδαλώδης απόφαση της BMW να διαλύσει τον όμιλο Rover-Land Rover Group με την απειλή μαζικών απολύσεων σε όλο το Ηνωμένο Βασίλειο και η άλλη είδηση που μεταδόθηκε σήμερα το πρωί είναι η εντυπωσιακή νίκη του Συντηρητικού Κόμματος στις επαναληπτικές εκλογές του Έϋρ που έριξε το Εργατικό Κόμμα, παραδοσιακό νικητή αυτών των εκλογών, στη θλιβερή τρίτη θέση με μια μεταστροφή του 10% σχεδόν των ψηφοφόρων.
Αυτές οι ειδήσεις δεν είναι απλώς το πλαίσιο επικαιρότητας αυτής της συζήτησης.
Κατά τη γνώμη μου, ενισχύουν τα ίδια τα θέματα που εξετάζουμε στο πλαίσιο των πιστώσεων των διαρθρωτικών ταμείων δυνάμει των στόχων 1 και 2 στις περιοχές της Ευρωπαϊκής Ένωσης που αντιμετωπίζουν μεγάλα οικονομικά προβλήματα.
Όπως ήδη ακούσαμε από την Jillian Evans, σε μεγάλο μέρος της Ουαλίας, σε εκλογικές περιφέρειες που εκπροσωπώ και εγώ, έχει δοθεί καθεστώς περιοχών στόχου 1, δυστυχώς όμως από τότε που η Επιτροπή το ανακοίνωσε, τα προβλήματά μας στην Ουαλία έχουν στην πραγματικότητα επιδεινωθεί.
Ως άμεσο αποτέλεσμα της κυβερνητικής πολιτικής του Ηνωμένου Βασιλείου όπως θα έλεγα εγώ, η γεωργική οικονομία μας έχει σχεδόν καταρρεύσει.
Τα αγροτικά εισοδήματα βρίσκονται στο χαμηλότερο επίπεδο της τελευταίας γενιάς και αυτή η πτώση πλήττει και τη μεταποιητική βιομηχανία.
Δεν θα απολογηθώ για το ότι είπα πως η τεράστια ανατίμηση της στερλίνας που δίνει στον Εργατικό Υπουργό Οικονομικών του Ηνωμένου Βασιλείου εκλογικό χρηματικό απόθεμα πρωτοφανών διαστάσεων έχει φέρει σε δυσμενή θέση κάθε μεταποιητή της Ουαλίας και του Ηνωμένου Βασιλείου που προσπαθεί να εξαγάγει στην ευρωπαϊκή αγορά.
Δεν είναι να απορεί κανείς που η BMW επιρρίπτει ευθέως την ευθύνη για την απόφαση σχετικά με τη Rover στην οικονομική πολιτική της κυβέρνησης του Ηνωμένου Βασιλείου, φοβάμαι όμως ότι αυτό ελάχιστα παρηγορεί τις χιλιάδες εργαζομένων στη Rover που πάσχισαν να βελτιώσουν την αποδοτικότητα της εταιρείας μόνο και μόνο για να ανακαλύψουν ότι οι προσπάθειές τους υπονομεύτηκαν από τη Downing Street.
Και έρχομαι τώρα στο κεντρικό πρόσωπο της κυβέρνησης των Εργατικών που ήταν υπεύθυνο για το πακέτο των ευρωπαϊκών διαρθρωτικών ταμείων.
Η απαράδεκτη συμπεριφορά της κυβέρνησης του Ηνωμένου Βασιλείου στο θέμα αυτό ήδη προκάλεσε το επίκαιρο τέλος της πολιτικής σταδιοδρομίας του Πρώτου Γραμματέα της Ουαλικής Συνέλευσης.
Δυστυχώς, τα θέματα των πιστώσεων των διαρθρωτικών ταμείων χαρακτηρίστηκαν από καθυστέρηση και διενέξεις όσον αφορά την αναγκαία χρηματοδότηση και το θέμα της προσθετικότητας.
Για να προλάβω όποιον θα ήθελε ενδεχομένως να το αναφέρει αργότερα στη συζήτηση, επιτρέψτε μου να το καταστήσω σαφές: δεν πρόκειται για νέο ζήτημα και συμφωνώ με την άποψη ότι είναι ένα θέμα που χρειάζεται να εξεταστεί πολύ προσεκτικά από την ίδια την Επιτροπή.
Είχα την τιμή να οριστώ εισηγητής της Επιτροπής Οικονομικής και Νομισματικής Πολιτικής για τις κατευθυντήριες γραμμές 2000-2006 για τα διαρθρωτικά ταμεία και η επιτροπή συμφώνησε τότε, με τις συστάσεις μας στην Επιτροπή Περιφερειακής Πολιτικής, ότι η Επιτροπή πρέπει να δώσει προσοχή στο θέμα αυτό της προσθετικότητας.
Επιβεβαιώσαμε εκ νέου πόσο σημαντικό είναι να διασφαλιστεί ότι οι πιστώσεις των διαρθρωτικών ταμείων δεν πρέπει απλώς και μόνο, τρόπον τινά, να αντικαθιστούν τις δημόσιες δαπάνες που προορίζονται για εκείνες τις περιφέρειες που παρουσιάζουν καθυστέρηση.
Λυπάμαι που η Επιτροπή Περιφερειακής Πολιτικής δεν έλαβε μέρος και εκείνη στην έκθεση αυτή, τι να κάνουμε όμως!
Υπάρχουν ορισμένες ερωτήσεις που θα ήθελα να ζητήσω από τον Επίτροπο Liikanen να τις διαβιβάσει στον Επίτροπο Barnier.
Κατανοώ ότι είναι αυτός ο υπεύθυνος Επίτροπος σήμερα, ίσως όμως δεν είναι σε θέση να απαντήσει ο ίδιος στα θέματα αυτά.
Ωστόσο, πρόκειται για θέματα που προσπαθώ βεβαίως να συνδέσω με την περιοχή που εκπροσωπώ και νομίζω ότι είναι θέματα που θα έβρισκαν την υποστήριξη και της κ. Jillian Evans εξ ονόματος του κόμματός της.
Τι πρόοδος έχει γίνει σε σχέση με την έγκριση των εγγράφων προγραμματισμού στην Επιτροπή; Είναι διατεθειμένος ο Επίτροπος να κάνει το βήμα, χάριν της διαφάνειας, και να δημοσιεύσει εν ευθέτω χρόνω την αλληλογραφία μεταξύ της Επιτροπής και της Εθνοσυνέλευσης; Ακούσαμε έναν μάλλον αυτάρεσκο οφείλω να πω Γραμματέα επί των Οικονομικών που τώρα έχει γίνει Πρώτος Γραμματέας, να μας διαβεβαιώνει ότι όλα προχωρούν ομαλά.
Όμως, τα σχόλια που κάνει κατά καιρούς η Επιτροπή δείχνουν ότι υπάρχουν πραγματικά προβλήματα και είναι δύσκολο να κάνουμε τη δουλειά μας στο Κοινοβούλιο αυτό χωρίς να υπάρχει αυτή η διαφάνεια.


Θα δεσμευτεί λοιπόν η Επιτροπή να διαβιβάσει αυτές τις πληροφορίες σε όλους τους βουλευτές του Ευρωπαϊκού Κοινοβουλίου; Θα δεσμευτεί να μας τηρεί ενήμερους για τα θέματα αυτά; Θα δεσμευτεί να αμφισβητήσει τις κυβερνήσεις των κρατών μελών, όσον αφορά τους χάρτες που σχεδιάστηκαν σε σχέση με το στόχο 2, όπου και εκεί υπήρξαν αρκετά σαφείς αποδείξεις μαγειρεμάτων με τις εκλογικές περιφέρειες; Το θέμα της προσθετικότητας είναι σημαντικό, πρέπει όμως να πω ότι δεν είναι το μοναδικό που προκαλεί μεγάλη ανησυχία σε πολλούς βουλευτές αυτού του Ευρωπαϊκού Κοινοβουλίου.
Κύριε Πρόεδρε, θα ήθελα απλώς να θίξω μερικά από τα θέματα που ανέφερε ο κ. Evans.
Κατ' αρχάς, αναγνωρίζω ότι τα Μίντλαντς αντιμετωπίζουν δυσκολίες με τον όμιλο της Rover.
Δεν θα ήθελα όμως να εκμεταλλευτώ το θέμα αυτό για πολιτικούς λόγους.
Πάρα πολλές θέσεις εργασίας κινδυνεύουν να χαθούν.
Δεύτερον, ανέφερε επίσης τις επαναληπτικές εκλογές τους.
Συγχαίρω το κόμμα του που πέτυχε μια νίκη σε αυτές τις επαναληπτικές εκλογές.
Αντίθετα, όμως, από αυτόν, ήμουν στο Έϋρ τις τελευταίες τρεις εβδομάδες, κοντά στα γεγονότα.
Μπορώ να σας πω ότι το θέμα της προσθετικότητας δεν αναφέρθηκε ούτε μία φορά.
Και έρχομαι στο προκείμενο.
Ευχαριστώ τους Εθνικιστές που το έθεσαν.
Δικαιολογημένο είναι να θέλουμε να κάνουμε μια σωστή συζήτηση για το όλο θέμα των διαρθρωτικών ταμείων.
Υποψιάζομαι όμως ότι εδώ υπάρχει μια βαθύτερη συνωμοσία.
Τι προσπαθούν στην πραγματικότητα να πετύχουν; Ακουσα την κ. Evans.
Βασικά, αυτό που κατάλαβα από την παρέμβασή της είναι ότι θέλει να επαναπροσδιορισθούν οι κανόνες των διαρθρωτικών ταμείων.
Θα ήθελα να υπενθυμίσω στο Κοινοβούλιο αυτό ότι δεν έχει περάσει πολύς καιρός από τότε που το Κοινοβούλιο αυτό ενέκρινε, με τη διαδικασία της σύμφωνης γνώμης, τους κανόνες και τους κανονισμούς που διέπουν τα διαρθρωτικά ταμεία, συμπεριλαμβανομένου του άρθρου 11, που ορίζει την προσθετικότητα.
Είναι λοιπόν τώρα ο ρόλος του Κοινοβουλίου να τους αλλάξει; Όχι, δεν είναι αυτός ο ρόλος του.
Ο ρόλος αυτού του Κοινοβουλίου είναι να διασφαλίσει την τήρηση των κανόνων και ακριβώς σε αυτό θα έπρεπε να εστιαστούμε.
Ξέρω ότι η κ. Evans, μαζί με έναν από τους συναδέλφους της, τον κ. Dafydd Wigley, και ένα μέλος του Εθνικιστικού Κόμματος της Σκωτίας, τον κ. Wilson, επισκέφτηκε τον Επίτροπο Barnier.
Θα ήθελα να διαβάσω τη δήλωση που έκανε ο Επίτροπος Barnier μετά τη συνάντηση εκείνη:
"Ξέρω ότι έγιναν πολλές συζητήσεις στη Σκωτία και την Ουαλία πρόσφατα για την ευρωπαϊκή περιφερειακή χρηματοδότηση.
Έχω όμως την εντύπωση ότι μερικές φορές συγχέονται δύο διαφορετικά θέματα - η προσθετικότητα και η συγχρηματοδότηση" .
Δεν με εκπλήσσει που υπάρχει κάποια σύγχυση στους Εθνικιστές ως προς το θέμα αυτό.
"Η προσθετικότητα, το κατά πόσον οι πιστώσεις της ΕΕ έχουν κάποια επιπλέον αποτελέσματα, σε σχέση με την κατάσταση που θα επικρατούσε σε διαφορετική περίπτωση, μπορεί να χρησιμοποιηθεί από τους τοπικούς σχεδιαστές προγραμμάτων ως ένα από τα κριτήρια επιλογής πριν αποφασίσουν να εγκρίνουν ενισχύσεις σε μεμονωμένα σχέδια.
Η Επιτροπή, από την άλλη πλευρά, υποχρεούται από τους κανόνες να προβαίνει σε συνολική αξιολόγηση της προσθετικότητας για το Ηνωμένο Βασίλειο στο σύνολό του, με τον συγκεκριμένο στόχο να διασφαλίζει ότι η ευρωπαϊκή χρηματοδοτική βοήθεια συμπληρώνει, και δεν αντικαθιστά, την εθνική χρηματοδότηση.
Ποτέ στο παρελθόν δεν είχαμε αμφιβολίες για την εκπλήρωση των εθνικών απαιτήσεων" .
Κύριε Πρόεδρε, είναι εμφανές από όσα είπε ο Επίτροπος ότι η Επιτροπή αξιολογεί ευσυνείδητα την προσθετικότητα των πιστώσεων των διαρθρωτικών ταμείων σε επίπεδο κρατών μελών και άκουσα επίσης με ικανοποίηση τις διαβεβαιώσεις του για τα πολλά διαφορετικά επίπεδα αξιολόγησης που υπάρχουν.
Όπως όμως θα ξέρει η Επιτροπή, ορισμένα κράτη μέλη στην Ευρωπαϊκή Ένωση έχουν αποκεντρωμένα συστήματα περιφερειακής διοίκησης.
Αυτά τα περιφερειακά συστήματα διοίκησης χρηματοδοτούνται συνήθως εν όλω ή εν μέρει από πιστώσεις της κεντρικής κυβέρνησης.
Έχω την εντύπωση ότι, βάσει των παρόντων κανόνων, η κεντρική κυβέρνηση μπορεί να ενσωματώσει τη συμβολή της ΕΕ στις πιστώσεις των διαρθρωτικών ταμείων στους υπολογισμούς της για τον καθορισμό των προϋπολογισμών των περιφερειακών διοικήσεων.
Φαίνεται να μην υπάρχει κανένας μηχανισμός, παρά το ό,τι είπε ο Επίτροπος, που να διασφαλίζει κάποιο από τα εξής: πρώτον, ότι ο κανόνας της προσθετικότητας εφαρμόζεται στον υπολογισμό αυτόν και, δεύτερον, ότι το ποσό της χρηματοδότησης της ΕΕ που φτάνει τελικά στις μεμονωμένες περιοχές αντιστοιχεί άμεσα στο ποσό που προβλέπεται για τις περιοχές αυτές στο στάδιο του προγραμματισμού.
Το λιγότερο που προκαλεί η πρακτική αυτή είναι η έλλειψη διαφάνειας.
Μπορεί επίσης να σημαίνει ότι η αρχή της προσθετικότητας δεν εφαρμόζεται όπως πρέπει κατά περιοχή.
Δέχομαι, όπως και η κ. Evans, ότι αυτό, για να κυριολεκτήσουμε, δεν αντιβαίνει στο γράμμα της σχετικής νομοθεσίας της Ευρωπαϊκής Ένωσης.
Όπως όμως και εκείνη, νομίζω ότι είναι εντελώς αντίθετο με το πνεύμα των κανόνων περί προσθετικότητας και υπονομεύει τους ίδιους τους στόχους για τους οποίους προβλέφθηκαν ευθύς εξαρχής οι πιστώσεις των διαρθρωτικών ταμείων.
Αν και είμαι από τη Σκωτία, ξέρω ότι αυτά τα θέματα δεν ενδιαφέρουν μόνο τους Φιλελεύθερους και Δημοκράτες συναδέλφους από άλλα μέρη του Ηνωμένου Βασιλείου αλλά και μέλη της Ομάδας ΦΙΛ που εκπροσωπούν περιφέρειες από όλη την Ευρωπαϊκή Ένωση.
Κύριε Πρόεδρε, θα ήθελα καταρχήν να συγχαρώ τη συνάδελφο, ουαλικής καταγωγής, για την καταπληκτική παρουσίασή της και επίσης να χαιρετίσω το γεγονός ότι η ουσία του θέματος γίνεται αποδεκτή από διαφορετικές ιδεολογικές θέσεις.
Ορισμένοι από εμάς που είμαστε νέοι σε αυτό το Κοινοβούλιο, ήδη αρχίζουν να μας κουράζουν οι καλές προθέσεις, τα καταπληκτικά προγράμματα και τα όσα μας λέγουν για το πνεύμα των κοινοτικών κανόνων.
Γιατί, σε τελική ανάλυση, αυτό που θα εισπράξουμε, αντί για το πνεύμα, είναι φαντάσματα και άυπνες νύχτες, γιατί αυτό που συμβαίνει είναι ότι δεν τηρούνται οι δεσμεύσεις.
Όσον αφορά, λοιπόν, το θέμα της προσθετικότητας, θα πρέπει τα ίδια τα ευρωπαϊκά θεσμικά όργανα να τηρήσουν τις δεσμεύσεις τους.
Το Ελεγκτικό Συνέδριο πραγματοποίησε, τον Ιούνιο του 1999, έναν ισολογισμό σχετικά με την εφαρμογή της αρχής της προσθετικότητας και αποδεικνύει ότι είναι μια απόλυτη καταστροφή και μια ανοησία.
Κατά δεύτερο λόγο, πρέπει να λάβουμε υπόψη μας - και αυτή είναι μια πολιτική δήλωση - την πραγματική Ευρώπη, την Ευρώπη των πολιτών, την Ευρώπη των εθνών και των λαών που περιλαμβάνονται μέσα στα κράτη, γιατί όσο αυτό δεν λαμβάνεται υπόψη, θα επιστρέφουμε στο ίδιο πρόβλημα που υπήρχε ανέκαθεν.
Η Σκοτία, η Ουαλία, η Χώρα των Βάσκων, η Καταλονία, η Γαλικία, ακόμη και μια περιφέρεια μεγάλη όπως η Ανδαλουσία, δεν μπορούν να παραμένουν στην τύχη των όσων αποφασίσει ένα κεντρικό κράτος, όσο σημαντικό κράτος και να είναι.
Κύριε Πρόεδρε, κύριε Επίτροπε, αγαπητοί συνάδελφοι, συμφωνώ απολύτως με όσα είπε προ ολίγου ο συνάδελφος Miller - και λυπούμαι για το γεγονός ότι δεν παρευρίσκεται πλέον στην αίθουσα -, ο οποίος άσκησε κριτική στους συντάκτες αυτής της ερώτησης, λέγοντας πως η κυριότερη αποστολή μας είναι να διασφαλίσουμε την τήρηση των κανόνων.
Και πρώτα απ' όλα πρέπει να τηρούνται οι κανόνες της Συνθήκης, στην προκειμένη περίπτωση το άρθρο 158, που θέτει σε ύψιστη προτεραιότητα τον στόχο της οικονομικής και κοινωνικής συνοχής.
Και στη συνέχεια, καθήκον μας είναι να εξασφαλίσουμε ότι οι κανονισμοί και η συμπεριφορά της Επιτροπής θα συμβάλλουν στην επίτευξη ή θα χρησιμεύουν για την επίτευξη αυτών των στόχων.
Όπως επίσης, οφείλουμε να επαγρυπνούμε και να είμαστε έτοιμοι να ασκούμε κριτική και να θέτουμε το πρόβλημα κάθε φορά που διαπιστώνουμε ότι κάτι τέτοιο δεν συμβαίνει.
Συμφωνούμε με τον επίκαιρο χαρακτήρα και με το νόημα των ζητημάτων που θίγονται από τους συντάκτες της προφορικής ερώτησης και συμμεριζόμαστε τους προβληματισμούς που ήδη εκφράστηκαν εδώ.
Απευθύνουμε έκκληση στην Επιτροπή ώστε, αντί να στέκεται αδιάφορη μπροστά στο στόχο της οικονομικής και κοινωνικής συνοχής - όπως έχουμε την εντύπωση ότι κάνει - να εντείνει τις πιέσεις της ούτως ώστε αυτά τα μέσα να αξιοποιούνται πράγματι προς όφελος των περιφερειών που έχουν περισσότερες ανάγκες.
Είναι προφανές ότι τα ζητήματα αυτά είναι λεπτά, ότι η εξέλιξή τους γέννησε πολλές αντιπαραθέσεις στη διάρκεια των τελευταίων χρόνων, με τη θέσπιση πληθώρας κανόνων οι οποίοι αναθεωρούνται συστηματικά. Αλλά εκείνο στο οποίο δεν μπορούμε να συναινέσουμε είναι η αναθεώρηση των κανόνων και η εξέλιξη της γραφειοκρατίας να αποβαίνουν συστηματικά σε βάρος όσων παρουσιάζουν τις περισσότερες ανάγκες.
Δεν μπορούμε να συμφωνήσουμε, λόγου χάρη, με το να τίθενται εμπόδια στην προσθετικότητα των πόρων που προορίζονται για περιφέρειες οι οποίες είναι επιλέξιμες για να ευεργετηθούν από τα διάφορα προγράμματα, διότι το γεγονός ότι οι συγκεκριμένες περιφέρειες κρίνονται επιλέξιμες για πόρους διαφόρων ταμείων οφείλεται ακριβώς στο ότι παρουσιάζουν τις μεγαλύτερες ανάγκες, και κάθε τι που δυσχεραίνει την επιχειρησιακή διάθεση αυτών των πόρων δεν κάνει παρά να προκαλεί καθυστερήσεις στην ανάπτυξη των συγκεκριμένων περιφερειών, εκτός του ότι υπονομεύει το στόχο της οικονομικής και κοινωνικής συνοχής.
Όπως επίσης, δεν συμφωνούμε με το να γίνεται η Επιτροπή, τρόπον τινά, συμμέτοχος σε μια κάποια αδράνεια που επιδεικνύουν ορισμένες εθνικές κυβερνήσεις όταν αυτές δεν σπεύδουν να σκύψουν πάνω από τα προβλήματα των περιφερειών που παρουσιάζουν τις περισσότερες ανάγκες.
Επομένως, απευθύνουμε έκκληση στην Επιτροπή ώστε να γίνει ...
(Ο Πρόεδρος διακόπτει τον ομιλητή)
Κύριε Πρόεδρε, παρακολουθώ όλη αυτή την υπόθεση των διαρθρωτικών ταμείων και της προσθετικότητας εδώ και πολλά χρόνια και υπάρχουν ορισμένα πράγματα που μπορούμε να διδαχθούμε από το παρελθόν.
Το πρώτο είναι ότι το ύψος των πιστώσεων σε απόλυτες τιμές στις περισσότερες περιφέρειες της Κοινότητας είναι σχετικά μικρό και ο αντίκτυπός τους είναι μάλλον πολιτικός παρά οικονομικός - αν και αυτό είναι επίσης σημαντικό.
Έχω πει πολλές φορές ότι είναι σημαντικό εμείς ως Ευρωπαϊκή Ένωση να μην θεσπίζουμε απλώς κανονισμούς, λέγοντας στον κόσμο τι μπορεί ή τι δεν μπορεί να κάνει, αλλά πρέπει να επεκτείνουμε τα απτά, για την ευρωπαϊκή κοινή γνώμη και τις περιφέρειες της Ένωσης, οφέλη.
Ακόμη και οι πλούσιες περιφέρειες θα εκτιμήσουν το γεγονός ότι η Ευρωπαϊκή Ένωση προσπαθεί να βοηθήσει να κλείσει το χάσμα μεταξύ πλούσιων και φτωχών.
Το άλλο που μπορούμε να πούμε από μακροοικονομική άποψη είναι ότι, ακόμη κι αν ένα ορισμένο ποσό της χρηματοδότησης των διαρθρωτικών ταμείων χορηγείται στην Πορτογαλία ή την Ελλάδα ή την Ιρλανδία, όπως έγινε στο παρελθόν, τότε οι πιστώσεις πάνε στα κράτη αυτά έτσι κι αλλιώς και αυτός είναι ο πρώτος αντίκτυπος που έχουν.
Οι πιστώσεις όντως διοχετεύονται και, ανεξάρτητα από το αν τηρείται το γράμμα του νόμου, οι χώρες βρίσκονται σε όλο και καλύτερη οικονομική κατάσταση.
Μια άλλη παρατήρηση που θα ήθελα να διατυπώσω είναι ότι μπορούμε να αντλήσουμε διδάγματα από το παρελθόν.
Βάλαμε μεν τώρα τους κανονισμούς σε κάποια τάξη, αρχικά όμως είχαν γραφτεί σε μια προσπάθεια να ευχαριστήσουν κάθε τομέα και κάθε πολιτικό συμφέρον και τελικά ήταν αδύνατο για την Ευρωπαϊκή Επιτροπή, με το προσωπικό που είχε στη διάθεσή της, να ελέγξει την χρησιμοποίηση των χρημάτων και αυτό συνεχίζει να ισχύει σε μεγάλο βαθμό.
Βρισκόμαστε τώρα στο τρίτο ή τέταρτο πρόγραμμα.
Αυτό που πρέπει να κάνουμε είναι να διδαχθούμε από τα λάθη του παρελθόντος και να εφαρμόσουμε τα μαθήματα στο μέλλον.
Αν θέλετε να δαπανώνται οι πιστώσεις με πλήρη αποτελεσματικότητα, αυτό που πρέπει να κάνετε είναι να δείτε τι ξόδευε προηγουμένως μια χώρα και να της ζητήσετε να υποβάλει τα σχέδιά της στην Ευρωπαϊκή Επιτροπή.
Η Ευρωπαϊκή Επιτροπή θα εντοπίζει τις αδυναμίες αυτού του σχεδίου και θα λέει: έτσι θα θέλαμε να χρησιμοποιηθούν τα χρήματά μας πέρα από αυτά που έχετε ήδη διαθέσει για όλα αυτά που θέλετε να κάνετε.
Από την προσωπική μου εμπειρία στην Ιρλανδία, ποτέ δεν άκουσα την Ευρωπαϊκή Επιτροπή να επιπλήττει την Ιρλανδία για παράλειψη στον τομέα της προσθετικότητας.
Δεν πρέπει όμως να ξεχνάμε ότι ανάμεσα στο 1982 και το 1992 οι πιστώσεις των διαρθρωτικών ταμείων είχαν φτάσει στο υψηλότερο επίπεδο· τώρα είναι λιγότερες, το ποσό όμως ήταν γενναιόδωρο.
Αλλά από το 1982 έως το 1992 το δημόσιο επενδυτικό πρόγραμμα ουσιαστικά μειώθηκε, συμπεριλαμβανομένων των πιστώσεων των διαρθρωτικών ταμείων.
Σε πραγματικές τιμές η μείωση ήταν της τάξης του 30%.
Πού πήγαν λοιπόν οι πιστώσεις των διαρθρωτικών ταμείων; Πήγαν ουσιαστικά στους μισθούς του δημοσίου τομέα και στην κοινωνική πρόνοια και είναι αμφίβολο αν ωφέλησαν ή έβλαψαν την ιρλανδική οικονομία εκείνα τα χρόνια, γιατί συνέβαλαν στον πληθωρισμό και στην αύξηση των μισθολογικών απαιτήσεων.
Υπάρχουν λοιπόν διδάγματα που πρέπει να αντληθούν: σε σύγκριση με το προσωπικό που είχε στη διάθεσή της η Επιτροπή για να ασχοληθεί με το πρόβλημα της Ιρλανδίας - τρία ή τέσσερα άτομα - η Ιρλανδία είχε 30.000 δημόσιους υπαλλήλους και ο ιρλανδικός δημόσιος τομέας υπερτερούσε πάντα!
Κύριε Πρόεδρε, θα αναφερθώ σε ένα θέμα το οποίο δεν έθιξε κανένας από τους προηγούμενους ομιλητές.
Αναφέρομαι στην έκθεση του Ελεγκτικού Συνεδρίου σχετικά με την αρχή της προσθετικότητας.
Είναι μια έκθεση που δημοσιεύτηκε στην Επίσημη Εφημερίδα των Ευρωπαϊκών Κοινοτήτων στις 9 του περασμένου Μαρτίου.
Στην εν λόγω έκθεση υπάρχει μια πολύ ενδιαφέρουσα παράγραφος - η παράγραφος 62 - η οποία αναφέρεται στις ιδιωτικοποιήσεις.
Τα τελευταία χρόνια, πολλές κυβερνήσεις της Ευρωπαϊκής Ένωσης επιδόθηκαν με ενθουσιασμό σε μια πολιτική ιδιωτικοποιήσεων που τοποθέτησε σε λίγα χέρια την περιουσία που προηγουμένως ανήκε στην κοινότητα.
Για παράδειγμα, στην Ισπανία, την τελευταία τετραετία ιδιωτικοποιήθηκαν δημόσιες επιχειρήσεις για το ποσό των 4 δισεκατομμυρίων - δισεκατομμυρίων, billones, με b όπως Barcelona, b όπως Bruselas - δημόσιες επιχειρήσεις που πέρασαν στα χέρια ιδιωτών.
Ο κ. Liikanen είναι ειδικός στους λογιστικούς όρους και γνωρίζει ότι η ιδιωτικοποίηση είναι ένας τρόπος δημόσιας από-επένδυσης και συγκεκριμένα, ότι μπορεί να είναι ένας τρόπος περιφερειακής από-επένδυσης.
Αν ιδιωτικοποιηθεί για παράδειγμα, μια αεροπορική εταιρεία που παρέχει υπηρεσίες σε περιφερειακό επίπεδο, μπορεί να πραγματοποιηθεί μια περιφερειακή από-επένδυση, συνεπώς παραβιάζεται η αρχή της προσθετικότητας.
Το Ελεγκτικό Συνέδριο αναφέρθηκε σε αυτό θέμα λέγοντας ότι όταν οι δαπάνες, ως αποτέλεσμα των ιδιωτικοποιήσεων μειώνονται, το κράτος μέλος γνωρίζοντας ήδη τα αποτελέσματα, ενδιαφέρεται για την κατάργησή της.
Λαμβάνοντας υπόψη τη σημασία των κατηγοριών των εμπλεκόμενων δαπανών - τηλεπικοινωνίες, ενέργεια κτλ. αυτή η απλή διαδικασία μεταφράζεται σε μια ουσιαστική τροποποίηση του τελικού αποτελέσματος.
Επίσης, έχουμε την απάντηση της Επιτροπής, η οποία μάλλον είναι πολύ πρόσφατη και επομένως ο Επίτροπος Liikanen, ως μέλος της Επιτροπής, θα πρέπει να θυμάται πολύ καλά.
Η Επιτροπή λοιπόν, απαντά εδώ με ένα σύστημα που, στην ισπανική ορολογία ονομάζουμε "μέθοδο Olendorf";, μια μέθοδο εκμάθησης γλωσσών που συνίσταται στο ότι ο καθηγητής ρωτά τον μαθητή: "Έχετε τα εσώρουχα του θείου μου;";, και ο μαθητής απαντά "Όχι, αλλά έχω τα γυαλιά της γιαγιάς μου";.
Και η απάντηση που μας δίνει η Επιτροπή στην εν λόγω παράγραφο 62 είναι πολύ λιτή.
Λέει: "Παρ' όλο που ο ιδιωτικός τομέας επενδύει κατά καιρούς σε τομείς που παραδοσιακά θεωρούνται ότι βρίσκονται υπό την ευθύνη του δημόσιου τομέα, θα ήταν εξαιρετικά δύσκολο να επεκταθεί η έγκριση της προσθετικότητας στις ιδιωτικές επενδύσεις, δεδομένου ότι αυτό θα προϋπέθετε τη συλλογή και την εξέταση λογαριασμών μιας σειράς ιδιωτικών επιχειρήσεων. λογαριασμούς για τους οποίους εκείνες δεν θα ήταν υποχρεωμένες να παράσχουν τις αντίστοιχες πληροφορίες ούτε στις εθνικές αρχές ούτε στην Επιτροπή";.
Δηλαδή, η Επιτροπή απαντά με τη "μέθοδο Olendorf";.
Έχουμε εδώ τον Επίτροπο Liikanen, ο οποίος γνωρίζει πολύ καλά το θέμα, και ίσως μπορούμε να ακούσουμε από εκείνον μια πιο συγκεκριμένη απάντηση, γιατί πιστεύω ότι αυτό επηρεάζει ουσιαστικά τον πυρήνα της αρχής της προσθετικότητας.
Το δεύτερο ζήτημα είναι ότι στις οικονομικές προβλέψεις του Βερολίνου, προβλέπετο μια ουσιαστική μείωση των πόρων των διαρθρωτικών ταμείων.
Φέτος, έχουμε 29.430 εκατομμύρια ευρώ, το 2006 θα έχουμε 26.600 εκατομμύρια ευρώ ονομαστικής αξίας, δηλαδή, θα υπάρχει μια μείωση της τάξης του 14% σε επτά χρόνια.
Λαμβάνοντας υπόψη τον πληθωρισμό που υπάρχει, υπολογίζω ότι υπάρχει μείωση 20%.
Δηλαδή, από σήμερα έως το 2006, οι πόροι των διαρθρωτικών ταμείων θα έχουν μειωθεί περισσότερο από 20% σε σχέση με το τι υπάρχει σήμερα, και επομένως θα είναι πολύ δύσκολο να καλυφθούν οι ανάγκες που σήμερα καλύπτονται, και από ό,τι μαθαίνουμε, εξακολουθούν να υπάρχουν πολλά προβλήματα σε πολλές περιφέρειες της Κοινότητας.
Υπάρχει και ένα επιπλέον πρόβλημα, που δεν είναι άγνωστο ούτε στον Επίτροπο ούτε στα μέλη αυτού του Σώματος: συζητούμε για μια άμεση διεύρυνση της Ευρωπαϊκής Ένωσης με δεκατρία νέα κράτη μέλη, η πλειοψηφία των οποίων έχουν μέσο επίπεδο εισοδήματος πολύ χαμηλότερο από εκείνο των φτωχότερων περιφερειών της Κοινότητας και δεν υπάρχει καμία πρόβλεψη για τη στήριξη των πολιτικών συνοχής με αυτά τα υποψήφια κράτη μέλη.
Γνωρίζω ότι σε αυτό ο Επίτροπος δεν θα μπορέσει να μου απαντήσει, αλλά εφιστώ την προσοχή του Σώματος και του Επιτρόπου στο πρόβλημα που τίθεται όσον αφορά τις κοινοτικές πολιτικές συνοχής.
Κύριε Πρόεδρε, παρ' όλο που προσυπογράφω όσα είπε ο κ. Medina Ortega, θα ήθελα να του πω ότι μπορεί να είμαστε μια πολύ μικρή Ομάδα και να έχουμε πολύ λίγο χρόνο για να εκθέσουμε τα πράγματα, αλλά εγώ έκανα αναφορά στην έκθεση του Ελεγκτικού Συνεδρίου την οποία εκείνος ανέφερε, και που είναι ακριβώς εκείνη της 9ης Μαρτίου του τρέχοντος έτους.
Αξιότιμε κύριε Πρόεδρε, αξιότιμε κύριε Επίτροπε, όπως διαπιστώσαμε εδώ, με τους πόρους των ταμείων της ΕΕ δεν μπορούμε να υποκαταστήσουμε τις δημόσιες και τις παράλληλες προς αυτές διαρθρωτικές ενισχύσεις των κρατών μελών.
Αυτή η αρχή της προσθετικότητας είναι σημαντική, προκειμένου να υλοποιηθεί η μείωση των περιφερειακών διαφορών που αποτελεί στόχο της περιφερειακής και διαρθρωτικής πολιτικής της αΕνωσης.
Η Επιτροπή πρέπει να υποχρεώσει τα κράτη μέλη να δράσουν κατά τρόπον ώστε να υλοποιηθεί η αρχή της προσθετικότητας τόσο σε εθνικό επίπεδο όσο και σε περιφερειακό επίπεδο.
αΕχω την υποψία ότι στα κράτη μέλη παραβιάζεται κατάφωρα αυτή η αρχή.
Η αποτελεσματικότητα της περιφερειακής πολιτικής της αΕνωσης αποδυναμώνεται δραστικά από το γεγονός ότι οι κυβερνήσεις μειώνουν τις εθνικές, δημόσιες και διαρθρωτικές ενισχύσεις των περιφερειών, και μάλιστα σε πολύ μεγαλύτερο βαθμό από τα ποσά που φθάνουν στις περιφέρειες μέσω των ταμείων της αΕνωσης.
Σε κάποιες περιπτώσεις, η παραβίαση της αρχής της προσθετικότητας συγκαλύπτεται με τον υπολογισμό των αναπτυξιακών πόρων στην εθνική περιφερειακή χρηματοδότηση, οι οποίοι ωστόσο κατευθύνονται ως προς το μεγαλύτερο μέρος τους στις περιοχές που αναπτύσσονται ταχύτερα από όλες.
Η αθέτηση της αρχής της προσθετικότητας σε ό,τι αφορά τις περιφέρειες επιδεινώνει τις εσωτερικές περιφερειακές διαφορές των κρατών μελών, πράγμα το οποίο είναι αντίθετο με τους στόχους της περιφερειακής πολιτικής της αΕνωσης.
Πρόεδρε, είναι όντως πολύ λυπηρό που ο Επίτροπος Barnier δεν μπόρεσε να είναι εδώ σήμερα το πρωί, γιατί πρόκειται για ένα θέμα της αρμοδιότητάς του που προκαλεί μεγάλη ανησυχία όχι μόνο στη Σκωτία και στην Ουαλία αλλά και σε άλλα μέρη της Ένωσης.
Είναι θέμα που προκαλεί πραγματική ανησυχία γιατί το έκαναν να φανεί σαν ένα σχέδιο, το οποίο υποτίθεται ότι παρέχει συγκεκριμένη βοήθεια, που στην πραγματικότητα καταλήγει να είναι μόνο ένα ταχυδακτυλουργικό κόλπο μεταξύ της Επιτροπής και των εθνικών κυβερνήσεων που υποτίθεται ότι θα φέρει περισσότερα χρήματα, όμως μετά μας λένε ότι δεν έχει σημασία αν τα επιπλέον χρήματα πήγαν σε μια συγκεκριμένη περιοχή αρκεί να πήγαν στη συγκεκριμένη χώρα.
Αυτό είναι τελείως απαράδεκτο.
Μας λένε όμως ακόμη ότι όλα είναι εντάξει γιατί οι κανόνες περί προσθετικότητας που περιέχονται στον κανονισμό εφαρμόζονται σωστά.
Ωστόσο, το Ελεγκτικό Συνέδριο, στην ίδια την έκθεση για την οποία μιλάμε, λέει τα εξής: οι δυσκολίες που συναντώνται οφείλονται στην περιορισμένη ανάπτυξη της αρχής από άποψη εννοιών και μεθοδολογίας και στην κοινή αποτυχία εύρεσης κατάλληλων και αποτελεσματικών διαδικασιών για τον έλεγχο της εφαρμογής της.
Και παρακάτω, δύο παραγράφους μετά, ο καθορισμός των δράσεων διαρθρωτικής ενίσχυσης στις επιλέξιμες περιοχές είναι αναξιόπιστος και το γεγονός αυτό οδηγεί στην εισαγωγή μεγάλου αριθμού δύσκολα επαληθεύσιμων εκτιμήσεων και υποθέσεων.
Όντως "δύσκολα" , κύριε.
Δεν είναι να απορεί κανείς που αυτό προκαλεί ανησυχία σε όλη την Κοινότητα και γι' αυτό ζητάμε από την Επιτροπή να του δώσει την αποκλειστική προσοχή της.
Κύριε Πρόεδρε, ένα από τα κυριότερα προβλήματα που υπάρχουν στο όλο αυτό θέμα είναι ότι δεν υπάρχει καμία νομική κύρωση από την Ευρώπη για να διασφαλιστεί ότι τα κράτη μέλη τηρούν την εξαίρετη αρχή της προσθετικότητας.
Πιστεύω ότι πρέπει να εξετάσουμε αναλυτικά αυτό το πρόβλημα και χρειαζόμαστε επίσης καλύτερο συντονισμό μεταξύ των Γενικών Διευθύνσεων στο θέμα αυτό.
Η προσθετικότητα είναι δική σας έννοια και είναι δική σας υποχρέωση να διασφαλίσετε ότι εφαρμόζεται αποτελεσματικά στα κράτη μέλη.
Ασφαλώς, καταλαβαίνουμε επίσης τα προβλήματα που αντιμετωπίζετε ως προς την επικάλυψη των προγραμμάτων, που σας δημιουργεί προβλήματα συνεχείας.
Ο έλεγχος είναι ένα άλλο θέμα που πρέπει να αντιμετωπιστεί με τα κράτη μέλη επειδή και αυτά είναι υπεύθυνα.
Καταλαβαίνουμε τα προβλήματά σας, το ότι δεν σας δίνουν αρκετά στοιχεία εγκαίρως, ιδίως όσον αφορά τους στόχους 2, 3 και 4, για να σας δίνουν τη δυνατότητα να διασφαλίσετε τη μεγαλύτερη αποτελεσματικότητα του συστήματος.
Ένας από τους μεγαλύτερους παραβάτες στο πλαίσιο αυτό είναι το Ηνωμένο Βασίλειο.
Δεν έχουν εισρεύσει καθόλου συμπληρωματικά χρήματα στον προϋπολογισμό της Ουαλικής μας Συνέλευσης.
Αυτό αποτελεί σαφή μη συμμόρφωση.
Το Ευρωπαϊκό Κοινοβούλιο και η Ευρωπαϊκή Ένωση παραδέχονται ότι το έθνος μας της Ουαλίας είναι φτωχό και παρ' όλα αυτά η κυβέρνηση του Ηνωμένου Βασιλείου, και όχι μόνο κυβέρνηση των Εργατικών, δεν έχει συμμορφωθεί με τους κανόνες της προσθετικότητας.
Καλά όλα αυτά που υπονοεί ο συνάδελφός μου Jonathan Evans ότι δεν φταίει το κόμμα του.
Για δεκαοκτώ ολόκληρα χρόνια η έννοια της προσθετικότητας δεν γινόταν σεβαστή ούτε από την κυβέρνησή του.
Πιστεύω ότι έχει χαθεί κάποιο έδαφος, κύριε Πρόεδρε.
Μιλούσα σε συμβούλια στην Ουαλία χθες.
Έχουν ανάγκη να προχωρήσει αυτό το σχέδιο.
Κινείται στο πνεύμα της εξαίρετης αρχής της συνοχής και ζητούμε από την Επιτροπή να τη σεβαστεί και να βοηθήσει τις φτωχότερες περιφέρειες της Ευρωπαϊκής Ένωσης.
Κύριε Πρόεδρε, δεν είχα προγραμματίσει να μιλήσω σήμερα γιατί εκπροσωπώ τη Νοτιοανατολική Αγγλία που είναι μία από τις πιο εύπορες περιφέρειες της Αγγλίας και της Ευρώπης.
Πληρώνουμε τους φόρους που αντισταθμίζουν τις επιδοτήσεις που λαμβάνουν άλλες περιοχές.
Δεν λαμβάνουμε χρηματοδότηση βάσει του στόχου 1.
Όποια χρηματοδότηση λαμβάναμε από το στόχο 2 έχει μειωθεί από την παρούσα κυβέρνηση και το Ταμείο Conver που ήταν πολύ χρήσιμο βρίσκεται τώρα σε στάδιο σταδιακής κατάργησης.
Γιατί λοιπόν μιλάω; Γιατί ακόμη και στη Νοτιοανατολική Αγγλία υπάρχουν θύλακες ένδειας.
Θα ήθελα να μιλήσω ειδικότερα για τη Νήσο Γουάιτ, ένα πανέμορφο νησί με 130.000 καλούς ανθρώπους αλλά με κατά κεφαλήν ΑΕΠ 68% του ευρωπαϊκού μέσου όρου - μια πολύ φτωχή περιοχή.
Δεν λαμβάνει καμία βοήθεια από την Ευρώπη.
Γιατί; Δεν παίρνει επιδοτήσεις από την Ευρώπη γιατί στο πλαίσιο της NUTS II ταξινομείται μαζί με το Χάμσαϊρ.
Το Χάμσαϊρ είναι μια πλούσια κομητεία - 100% του ευρωπαϊκού μέσου όρου και έτσι δεν παίρνει λεφτά ούτε η Νήσος Γουάιτ.
Ωστόσο, έχει πληθυσμό 130.000 κατοίκους, μεγαλύτερο από τον πληθυσμό των νήσων Ώλαντ που περιλαμβάνονται στη NUTS II και λαμβάνουν επιδοτήσεις από την Ευρωπαϊκή Ένωση.
Το νησί παρέπεμψε την υπόθεσή του εναντίον της βρετανικής κυβέρνησης που, κατά τη γνώμη του, το μεταχειρίζεται άδικα, στο Ανώτερο Δικαστήριο στο Λονδίνο και νομίζω ότι έχει πιθανότητες να κερδίσει τη δίκη.
Όσον αφορά την Ευρώπη, κατόπιν συμβουλής μου, παρέπεμψαν την υπόθεση στο Διαμεσολαβητή γιατί κρίναμε ότι το EUROSTAT, με την άρνησή του να δώσει στη Νήσο Γουάιτ καθεστώς χωριστής περιφέρειας της NUTS II, αδίκησε το νησί.
Την εβδομάδα αυτή, ο Ευρωπαίος Διαμεσολαβητής, σε μια απόφαση σημαδιακή κατά τη γνώμη μου, είπε ότι η στάση αυτή αποτελεί κακοδιαχείριση από το EUROSTAT και την Ευρωπαϊκή Επιτροπή.
Επιτρέψτε μου να διαβάσω την απόφαση: "Στην παρούσα υπόθεση, η Επιτροπή δεν παρέσχε στο Διαμεσολαβητή στοιχεία που να δείχνουν ότι το EUROSTAT, όταν αποφάσισε να μην ταξινομήσει τη Νήσο Γουάιτ ως χωριστή περιφέρεια της NUTS II, έλαβε υπόψη όλους τους συναφείς παράγοντες συμπεριλαμβανομένων του άρθρου 158 της Συνθήκης και της έκθεσης Viola του Ευρωπαϊκού Κοινοβουλίου" .
Συνέστησε στην Επιτροπή και το EUROSTAT να επανεξετάσουν το συγκεκριμένο αυτό πρόβλημα.
Θέλω να ζητήσω από την Επιτροπή να λάβει αδέκαστα υπόψη αυτή τη σύσταση του Διαμεσολαβητή ώστε να μπορέσω να γυρίσω στη Νήσο Γουάιτ και να πω στους κατοίκους της ότι το θέμα θα επανεξεταστεί, ότι μπορούν να ελπίζουν ότι η Επιτροπή θα αντιμετωπίσει δίκαια τα ιδιαίτερα προβλήματα και τις ανησυχίες του νησιού.
Μετά θα μπορέσουμε να συμμετάσχουμε και εμείς σε αυτή την κίνηση προσθετικότητας και να συνεχίσουμε τον αγώνα μας με τη βρετανική κυβέρνηση για να εξασφαλίσουμε ότι θα λάβουμε στήριξη από την Ευρώπη και από τη βρετανική κυβέρνηση, ώστε να τύχει δίκαιης μεταχείρισης ένα νησί το οποίο μέχρι σήμερα δεν είχε δίκαιη μεταχείριση ούτε από τη βρετανική κυβέρνηση ούτε από την Ευρωπαϊκή Ένωση.
Κύριε Πρόεδρε, ο Tony Blair και ο Donald Dewar δεν πρέπει να κοιμήθηκαν πολύ καλά χθες τη νύχτα!
Οι χειρότεροι εφιάλτες τους έγιναν πραγματικότητα.
Τα κατ' εξοχήν κέντρα υποστήριξης του Εργατικού Κόμματος στη Σκωτία τους έστειλαν ένα ολοκάθαρο μήνυμα.
Ο σκώτος ψηφοφόρος του Εργατικού Κόμματος - που τόσο καιρό τον θεωρούσαν δεδομένο - επιτέλους μίλησε.
Ο σκώτος υποψήφιος του Συντηρητικού Κόμματος στο Έϋρ, ο John Scott, εξευτέλισε το Εργατικό Κόμμα ρίχνοντάς το στην τρίτη θέση - αφήνοντάς το πίσω κατά 5.000 ή περισσότερες ψήφους.
Τα πράγματα θα χειροτερέψουν ακόμη περισσότερο για το Εργατικό Κόμμα όταν μαθευτεί καλύτερα και γίνει καλύτερα κατανοητή η αλήθεια για την ανίκανη και κυνική διοίκηση των διαρθρωτικών ταμείων της Ευρωπαϊκής Ένωσης.
Λόγω της καθυστέρησης της εργατικής κυβέρνησης στην υποβολή των προτεινόμενων χαρτών της που τους υπέβαλε εννιά μήνες αργότερα, πέρυσι το Δεκέμβριο αντί το Μάρτιο, ακόμη αγωνίζεται να βρει αποδεκτά ειδικά σχέδια.
Οι τοπικές αρχές της Σκωτίας έχουν βρεθεί να μην ξέρουν αν τα σχέδια που θα υποστηρίξουν θα λάβουν τελικά χρηματοδότηση από τα διαρθρωτικά ταμεία.
Κύριε Επίτροπε: τρεις ερωτήσεις:

Πότε προβλέπετε να μπορέσετε να δώσετε σιγουριά στις περιφέρειες της Σκωτίας και στα εξαιρετικά αναγκαία σχέδια που ζητούν τη στήριξη της ΕΕ; Είστε ικανοποιημένος με την ετοιμότητα της σκωτικής εκτελεστικής εξουσίας να παράσχει την αναγκαία ανάλογη χρηματοδότηση και να σας διασφαλίσει ότι είναι πραγματικά συμπληρωματική; Ή είναι απλώς οι συνηθισμένες αερολογίες του συνασπισμού Εργατικών/Φιλελεύθερων, όλο λόγια, ενώ καρκινοβατούν στους λιθόστρωτους δρόμους του Εδιμβούργου και τα ευρωπαϊκά λεφτά ληστεύονται από το Δημόσιο Ταμείο στο Λονδίνο;
. (EN) Ακουσα προσεκτικά αυτή την εδιαφέρουσα συζήτηση και θα διαβιβάσω όλες τις ερωτήσεις που τέθηκαν εδώ στο συνάδελφό μου, κ. Barnier, ο οποίος θα απαντήσει αναλόγως.
Είμαι βέβαιος ότι θα σας στείλει τις απαντήσεις του τουλάχιστον για όλα τα θέματα που αφορούν τα διαρθρωτικά ταμεία και την προσθετικότητα.
Κύριε Πρόεδρε, μοιραία ο Επίτροπος Liikanen δεν μπορούσε παρά να δώσει μια τυπική απάντηση στη συζήτηση και να πει ότι είχε ακούσει όσα ειπώθηκαν και ότι θα τα διαβίβαζε, απάντηση καθόλου ικανοποιητική για πολλούς βουλευτές αυτού του Σώματος που διατύπωσαν σημαντικές παρατηρήσεις.
Θα ήθελα να ζητήσω από τον κ. Barnier να μας δώσει γραπτή περίληψη της απάντησής του στις παρατηρήσεις αυτές.
Είμαι σίγουρος ότι ο κύριος Barnier δεν θα παραλείψει να δώσει συνέχεια σε αυτή την ενδιαφέρουσα συζήτηση.
Η συζήτηση έληξε.
Η ψηφοφορία θα διεξαχθεί στις 11 Απριλίου.
Διακoπή της συvσδoυ
Κυρίες και κύριοι, σας εύχομαι ένα ευχάριστο σαββατοκύριακο και κηρύσσω τη διακοπή της συνόδου του Ευρωπαϊκού Κοινοβουλίου.
(Η συνεδρίαση λήγει στις 10:50)
Επαvάληψη της συvσδoυ
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 17 Μαρτίου 2000.
Ανακοίνωση της Προέδρου
Αγαπητοί συνάδελφοι, την Τρίτη που μας πέρασε, έγινε, όπως γνωρίζετε, μία φοβερή καταστροφή στο Kitzsteinhorn, κοντά στο Salzbourg.
Έντεκα άτομα σκοτώθηκαν σε μία χιονοστιβάδα.
Ο απολογισμός δεν είναι ακόμη οριστικός.
Θα μπορούσε να γίνει πιο βαρύς τις επόμενες ώρες.
Θα ήθελα απλώς να σας πω ότι, σε αυτές τις δύσκολες στιγμές, η σκέψη μου, οι σκέψεις μας, είναι με τα θύματα αυτής της καταστροφής και με τις οικογένειες τους.
Κυρία Πρόεδρε, αναφέρομαι στα Πλήρη Πρακτικά της 16ης Μαρτίου, όπου μία παρέμβασή μου δεν έχει αποδοθεί ολόκληρη.
Θέλω να διορθωθεί, γιατί έτσι αλλοιώνεται το νόημά της.
Αναφέρει: Ως εκ τούτου μπορώ να πω εδώ ότι τόσο ο Felix Habsburg-Lothringen όσο και ο Karl Ludwig Habsburg-Lothringen διαθέτουν έγκυρα διαβατήρια χωρίς κανέναν περιορισμό.
Και τώρα το λάθος: Στα πρακτικά αναφέρεται ότι "κανένας από τους δύο δεν υπέγραψε την δήλωση παραίτησης που απαιτεί η συνταγματική υπηρεσία, επειδή 'αποστασιοποιούνται' από τον οίκο των Αψβούργων" , ενώ το σωστό είναι 'ποτέ δεν θα αποστασιοποιηθούν' .
Κυρία Πρόεδρε, θα ήθελα να ζητήσω από εσάς, την Πρόεδρό μας, αλλά και από το Συμβούλιο και την Επιτροπή, να παρέμβετε στις τουρκικές αρχές και στο τουρκικό κοινοβούλιο για μια σειρά θεμάτων που ήρθαν στην επιφάνεια τις τελευταίες ημέρες: πρώτον, την ύπαρξη καταλόγου βουλευτών και εκπροσώπων ορισμένων ΜΚΟ που κρίθηκαν ανεπιθύμητοι από την τουρκική κυβέρνηση· από την άλλη πλευρά, τη σύλληψη - τη στιγμή μάλιστα που βρισκόταν στην Τουρκία μια αντιπροσωπεία βουλευτών του Ευρωπαϊκού Κοινοβουλίου - του Akin Birdal, υπέρμαχου των ανθρωπίνων δικαιωμάτων, ο οποίος συνελήφθη εκ νέου, ενώ μάλιστα η κατάσταση της υγείας του είναι επισφαλής.
Πέραν τούτου, έχει παρατηρηθεί μια σημαντική όξυνση της καταπίεσης που ασκείται εις βάρος των δημοσιογράφων, ζήτημα που καταγγέλθηκε και από άλλες δυνάμεις.
Πιστεύουμε ότι είναι πολύ σοβαρό το ότι η Τουρκία προέβη σε τέτοιες πράξεις ακόμη και εναντίον βουλευτών.
Θα ήθελα να διερευνηθεί εάν υπάρχουν κατάλογοι που αφορούν άλλες ευρωπαϊκές χώρες εκτός της Ιταλίας.
Σας ευχαριστώ, κυρία Morgantini.
Θα εξετάσουμε, βεβαίως, το όλο θέμα πολύ προσεκτικά.
Κυρία Πρόεδρε, λαμβάνω τον λόγο σχετικά με τη δήλωση που μόλις έκανε η κ. Morgantini.
Τη Δευτέρα το βράδυ, ως πρόεδρος της αντιπροσωπείας των Σοσιαλιστών που επισκέφτηκε την Τουρκία, έχοντας μιλήσει με τον πρωθυπουργό, κ. Ecevit, έχοντας θίξει την κατάσταση του κ. Birdal και της κ. Zana, και έχοντας αναφέρει τις πεποιθήσεις μας - και επισημαίνω ότι είχαμε την ευκαιρία να λάβουμε την πρώτη έκθεση υπό συζήτηση στην τουρκική Κυβέρνηση, σχετικά με την προσαρμογή του τουρκικού συντάγματος και της τουρκικής νομοθεσίας σύμφωνα με τα κριτήρια της Κοπεγχάγης - είχαμε μια συνεδρίαση στην έδρα της Επιτροπής στην Αγκυρα με εκπροσώπους των ΜΚΟ, μεταξύ των οποίων ήταν και ο κ. Birdal, ο οποίος συμμετείχε πολύ ενεργά στη συνέλευση.
Χθες Τρίτη, το πρωί ο κ. Birdal φυλακίστηκε προκειμένου να εκτίσει την ποινή που του έχει επιβληθεί από τα τουρκικά δικαστήρια.
Εμείς εκφράσαμε από την Τουρκία την έντονη αποδοκιμασία μας για το γεγονός ότι ένας υπέρμαχος των ανθρωπίνων δικαιωμάτων εδώ και πολλά χρόνια, όπως ο κ. Birdal - ο οποίος επιπλέον, έχει πληρώσει αυτόν τον αγώνα, ευτυχώς όχι με τη ζωή του αλλά με την υγεία του - μπαίνει στη φυλακή και επιπλέον εκφράσαμε την πεποίθησή μας - που πιστεύω ότι δεν εκφράζει μόνο την Ομάδα του Κόμματος των Ευρωπαίων Σοσιαλιστών, αλλά το σύνολο του Σώματος - ότι προκειμένου να πλησιάσει η Τουρκία σε έναν δρόμο που θα οδηγήσει σε μια καλή σχέση για την πλήρη ένταξη, είναι απαραίτητο - όπως δηλώνει και η τουρκική Κυβέρνηση αυτή τη στιγμή - να τροποποιηθεί το σύνταγμα, η νομοθεσία, καθώς και να εφαρμοστεί ένας νόμος αμνηστίας έτσι, ώστε πρόσωπα όπως η κ. Zana, που βρίσκονται στη φυλακή, ή όπως ο κ. Birdal, που μόλις φυλακίστηκε, να μην υποχρεώνονται να εκτίσουν ποινές για αδικήματα σχετικά με τις πεποιθήσεις τους, τα οποία, ευτυχώς, δεν υπάρχουν σε καμία από τις χώρες μας.
Σας ευχαριστώ, κύριε Galeote Quecedo.
Όλοι μας θυμόμαστε, βέβαια, την πολύ συγκινητική συζήτηση που είχαμε εδώ για το θέμα αυτό.
Μπορούμε να διαβεβαιώσουμε αυτόν το δημοσιογράφο για την ολοκληρωτική αλληλεγγύη που αισθάνεται το θεσμικό μας όργανο ενάντια σε αυτή την καθαρώς αναξιοπρεπή πράξη.
FR) Κυρία Πρόεδρε, θα ήθελα να ανακοινώσω στο Σώμα ένα περιστατικό που σημάδεψε μία κοινή συνεδρίαση της αντιπροσωπείας του Ευρωπαϊκού Κοινοβουλίου για τις σχέσεις με τον Καναδά και της ομόλογης καναδικής, η οποία μας επισκέφθηκε την περασμένη εβδομάδα.
Ο κ. Sturdy, Πρόεδρος της αντιπροσωπείας μας, δεν μπορούσε να παρευρίσκεται εκείνη τη συγκεκριμένη στιγμή, κυρία Πρόεδρε, σας έστειλε επιστολή όμως σήμερα το πρωί για να επιβεβαιώσει αυτά που θα πω.
Συνέβη κάτι αρκετά περίεργο για μία τέτοιου είδους συνεδρίαση.
Ο Πρόεδρος της καναδικής αντιπροσωπείας, ενώ δεν είχε κανένα λόγο, άρχισε να εξαπολύει ξαφνικά μία αρκετά βδελυρή επίθεση εναντίον μου, σε τέτοιο σημείο που τα μέλη της καναδικής αντιπροσωπείας πήραν το λόγο για να διαχωρίσουν τη θέση τους από τον Πρόεδρο.
Όλοι έμειναν πράγματι κατάπληκτοι από αυτή τη στάση.
Λυπάμαι πάρα πολύ για αυτή τη συμπεριφορά, γιατί η επίσκεψη αυτή ήταν εξαιρετική και επιθυμούμε να διατηρήσουμε άριστες σχέσεις με τον Καναδά, μετά από χρόνια που, κυρίως για λόγους διαμάχης για την αλιεία, ήταν δύσκολα.
Είναι απολύτως αναγκαίο να αποκαταστήσουμε αυτές τις καλές σχέσεις, και γι' αυτό λυπούμαστε πάρα πολύ για αυτό το περιστατικό.
Θα επιθυμούσα, κύρια Πρόεδρε, να ζητήσετε εξηγήσεις από την καναδική κυβέρνηση για τη σημασία των όσων ελέχθησαν.
Σύμφωνοι, κύριε Berthu.
Πρόκειται, πράγματι, για ένα άκρως ατυχές περιστατικό.
Νομίζω άλλωστε, όπως είπατε προηγουμένως, ότι τα μέλη της καναδικής αντιπροσωπείας, ζήτησαν συγγνώμη και εξέφρασαν τη λύπη τους για αυτό το συμβάν.
Κυρία Πρόεδρε, στις 13 Απριλίου θα αρχίσει στο Ιράν η δίκη δεκατριών ιρανών πολιτών εβραϊκού θρησκεύματος.
Υπάρχουν σοβαρές υπόνοιες, αφού κατηγορούνται για κατασκοπεία για λογαριασμό των Ηνωμένων Πολιτειών και του κράτους του Ισραήλ - χώρες που αρνήθηκαν ωστόσο ότι έχουν οποιαδήποτε σχέση με τα άτομα αυτά - ότι οι δεκατρείς πολίτες θα καταδικαστούν στην ποινή του θανάτου.
Ξέρω ότι εσείς, Πρόεδρε, έχετε ήδη παρέμβει και ότι έχετε ζητήσει την παρουσία, στη δίκη, αντιπροσωπείας του Ευρωπαϊκού Κοινοβουλίου, κατόπιν αιτήσεως ορισμένων βουλευτών. Φαίνεται ότι η κυβέρνηση του Ιράν δεν έχει δώσει ακόμη καμία απάντηση, ούτε θετική ούτε αρνητική.
Εγώ αισθάνομαι υποχρεωμένος να ζητήσω για άλλη μία φορά να παρέμβετε εσείς και η Επιτροπή για να διεξαχθεί αυτή η δίκη με απόλυτο σεβασμό προς τα ανθρώπινα δικαιώματα και για να μην καταδικαστούν σε θάνατο δεκατρία άτομα χωρίς να ξέρουν ούτε πώς ούτε γιατί, δεδομένου ότι και αυτό το Κοινοβούλιο έχει επανειλημμένως τοποθετηθεί εναντίον της θανατικής ποινής.
Σας ευχαριστώ για όλα όσα θα κάνετε και για όλα όσα θα κάνουν αυτό το Κοινοβούλιο και η Επιτροπή για την προστασία της ελευθερίας και του σεβασμού των δικαιωμάτων υπεράσπισης σε αυτή τη δίκη των δεκατριών Ιρανοεβραίων.
Κύριε Tajani, έχετε απόλυτο δίκιο.
Έχω όντως παρέμβει αλλά δεν έλαβα απάντηση.
Θα επιμείνω λοιπόν πάλι, μπορείτε να βασιστείτε σε μένα.
(Verts/ALE). (ΕΝ) Η αυριανή ημερήσια διάταξη περιλαμβάνει το θέμα της κλωνοποίησης των ανθρωπίνων όντων.
Είναι σημαντικό να γνωρίζουν τα μέλη του Κοινοβουλίου, καθώς προετοιμάζονται για αυτή τη συζήτηση, ότι οι επιστήμονες που εργάζονται πίσω από την έρευνα, η οποία οδήγησε στην ευρεσιτεχνία, έχουν διαβεβαιώσει κατηγορηματικά ότι το σχέδιό τους δεν έχει καμία σχέση με την κλωνοποίηση, ούτε και είχε ποτέ τέτοια κατεύθυνση.
Το γεγονός αυτό δεν επηρεάζει κανένα από τα κεντρικά θέματα της συζήτησης για τη συμπεριφορά του Γραφείου Διπλωμάτων Ευρεσιτεχνίας, ωστόσο επειδή αφορά την υπόληψη ατόμων, θεωρώ δίκαιο και σωστό να το λάβουν υπόψη τους τα μέλη του Κοινοβουλίου.
Οφείλω, επίσης, να αναφέρω ότι έχω προσωπικό συμφέρον, καθώς είμαι καθηγητής του Πανεπιστημίου με άδεια άνευ αποδοχών που μου έχει χορηγήσει το ίδρυμα, το οποίο εμπλέκεται και αυτό στην υπόθεση.
Αγαπητοί συνάδελφοι, θα ήθελα να μπορέσουμε να αρχίσουμε άμεσα με την ημερήσια διάταξη.
Έχω την αίσθηση ότι όλες αυτές οι παρεμβάσεις δεν είναι πραγματικά προτάσεις επί της διαδικασίας.
Ωστόσο, υπολείπονται δύο.
FR) Κυρία Πρόεδρε, θα είμαι πολύ σύντομος.
Συμμεριζόμαστε την αποδοκιμασία του συναδέλφου μας Galeote Quecedo ως προς τις εκδηλώσεις πολιτικής βίας στη Χώρα των Βάσκων.
Πέραν τούτου όμως, νομίζω ότι θα ήταν πολύ πιο τίμιο σε πνευματικό επίπεδο, και πιο δίκαιο όσον αφορά τα γεγονότα, να καταλογίσουμε αυτή τη βία στους πραγματικούς εμπνευστές της.
Δεν είναι η θεωρία του Benito Mussolini εκείνη που εμπνέει τους δολοφόνους στη Χώρα των Βάσκων, είναι ο μαρξισμός.
Είναι οι ιδέες της άκρας αριστεράς, οι οποίες αντιπροσωπεύονται σε αυτό το Σώμα.
Εκτός και αν θεωρήσουμε κατά συνέπεια ότι χαίρουν·
(Η Πρόεδρος αφαιρεί τον λόγο από τον ομιλητή)
Ας δούμε αν η παρέμβαση του κ. Κατηφόρη είναι μία πραγματική πρόταση επί της διαδικασίας.
Κυρία Πρόεδρε, θα ήθελα να απλώς να συνεχίσω αυτά τα οποία είπε η κ. Morgantini σχετικά με τους καταλόγους που υπάρχουν στην Τουρκία.
Φαίνεται ότι υπάρχει και ένας κατάλογος με έλληνες υπηκόους και βλέπω ότι το Υπουργείο Εξωτερικών της Τουρκίας εδήλωσε ότι κάθε χώρα μπορεί να κάνει τέτοιους καταλόγους.
Φυσικά, φαντάζομαι θα εννοεί κάθε χώρα που δεν ανήκει στην Ευρωπαϊκή Ένωση·
(Η Πρόεδρος διακόπτει τον ομιλητή)
Κύριε Κατηφόρη, θα εξετάσουμε το όλο θέμα, σας ευχαριστώ.
Καλωσσρισμα
Ημερήσια διάταξη
, πρόεδρος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. (EN) Θα ακούσουμε αύριο δηλώσεις από την Επιτροπή και την Προεδρία του Συμβουλίου σχετικά με την παρακολούθηση των τηλεπικοινωνιών.
Είναι ένα ευαίσθητο θέμα.
Είναι ένα θέμα για το οποίο οι αρμοδιότητες της Ένωσης είναι αυστηρά καθορισμένες και οι κυριότερες πολιτικές ομάδες δεν επιθυμούν να λάβουν θέση, έως ότου ακούσουν τις δηλώσεις του Συμβουλίου και της Επιτροπής.
Για το λόγο αυτό, ζητούμε να αναβληθεί η ψηφοφορία για την περίοδο συνόδου του Απριλίου και να ανοίξει εκ νέου η προθεσμία για την κατάθεση προτάσεων ψηφίσματος σύμφωνα με το άρθρο 37 του Κανονισμού μας, ώστε να επιτραπεί στην επιτροπή να υποβάλει ενδεχομένως μια πρόταση ψηφίσματος για το εν λόγω θέμα.
Το ζήτημα βρίσκεται στην ημερήσια διάταξη της επόμενης συνεδρίασης της επιτροπής μας.
FR) Κυρία Πρόεδρε, θα ήθελα να εκφράσω την υποστήριξή μου στην πρόταση αυτή.
Οφείλω να πω ότι μου φαίνεται πάρα πολύ λογική, εφόσον, εάν η συζήτηση διεξαχθεί προσεχώς, περιμένουμε ενημερωτικά στοιχεία που θα μας επιτρέψουν να αποφανθούμε με πιο συγκροτημένο τρόπο επί αυτού του πολύ σημαντικού ζητήματος.
Νομίζω άλλωστε ότι είναι λογικό, σε οποιαδήποτε περίπτωση, κυρία Πρόεδρε, να περιμένουμε πριν αποφανθούμε να είμαστε πλήρως ενημερωμένοι και κυρίως, για παράδειγμα, να περιμένουμε πριν αποφανθούμε σχετικά με κάποια παρατήρηση επί της εφαρμογής του Κανονισμού να εξαντλήσει ο ομιλητής τον χρόνο ομιλίας που του παρέχει ο Κανονισμός.
Υπάρχουν αντιρρήσεις ως προς το αίτημα που εξέφρασε ο κ. Watson, εξ ονόματος της επιτροπής του, να αναβληθεί η ψηφοφορία επί του ψηφίσματος για το σύστημα Echelon για τη σύνοδο του Απριλίου;
Όχι.
(Το Σώμα συμφωνεί)
Γενική ασφάλεια των προϊόντων - Έλεγχοι ΣΕΒ
Η ημερήσια διάταξη προβλέπει τη συζήτηση της ανακοίνωσης της Επιτροπής σχετικά με τη γενική ασφάλεια των προϊόντων.
, Επιτροπή. (ΕΝ) Κυρία Πρόεδρε, σήμερα το πρωί στην Επιτροπή εξετάστηκαν δύο θέματα που εμπίπτουν στον τομέα της αρμοδιότητάς μου και έχω τη χαρά και την τιμή να μιλήσω σήμερα στο Κοινοβούλιο και για τα δυο αυτά ζητήματα.
Το πρώτο, όπως αναφέρατε, σχετίζεται με τις προτάσεις για την τροποποίηση της οδηγίας για τη γενική ασφάλεια των προϊόντων.
Με χαρά είμαι σε θέση να σας παρουσιάσω το σχέδιο αναθεώρησης της οδηγίας για τη γενική ασφάλεια των προϊόντων, το οποίο ενέκρινε σήμερα η Επιτροπή.
Η ιδέα πίσω από την οδηγία είναι στην πραγματικότητα πολύ απλή.
Μόνο τα ασφαλή τρόφιμα και τα ασφαλή βιομηχανικά προϊόντα πρέπει να διατίθενται στην αγορά, και αυτό αφορά τόσο στα ευρωπαϊκά όσο και τα εισαγόμενα προϊόντα.
Οι δυο κεντρικοί στόχοι της οδηγίας για τη γενική ασφάλεια των προϊόντων είναι, πρώτον, η διασφάλιση ενός υψηλού και σταθερού επιπέδου προστασίας της υγείας και της ασφάλειας των καταναλωτών σε ολόκληρη την Ευρώπη και, δεύτερον, η διασφάλιση της κατάλληλης λειτουργίας της εσωτερικής αγοράς.
Έχουμε αναλάβει μια εκτεταμένη επιχείρηση απογραφής της κατάστασης για την εφαρμογή της παρούσας οδηγίας.
Η έκθεση για τα βασικά πορίσματα θα κυκλοφορήσει παράλληλα με το σχέδιο αναθεώρησης της οδηγίας.
Ενώ η γενική προσέγγιση της οδηγίας είναι ορθή, η εμπειρία έχει αποκαλύψει ορισμένες αδυναμίες, τις οποίες προσπαθούμε να διορθώσουμε.
Αρχικά επιθυμούμε να ξεκαθαρίσουμε το πεδίο εφαρμογής της οδηγίας.
Η οδηγία αυτή έχει στόχο να παρέχει σταθερές διαβεβαιώσεις στους καταναλωτές για την ασφάλεια των προϊόντων.
Αποσκοπεί, επίσης, στην κάλυψη πιθανών κενών στην τομεακή νομοθεσία, επί παραδείγματι στην επιτήρηση της αγοράς ή τις διαδικασίες εκτάκτου ανάγκης, τις οποίες σπανίως προβλέπουν συγκεκριμένα νομοθετήματα.
Ωστόσο, η παρούσα οδηγία δεν εφαρμόζεται όταν ένας συγκεκριμένος νομοθετικός τομέας καλύπτει τα ίδια υπό εξέταση θέματα.
Θέλουμε να διασφαλίσουμε ότι η οδηγία καλύπτει με τον καλύτερο δυνατό τρόπο τα προϊόντα που χρησιμοποιούν οι καταναλωτές.
Αυτό αφορά, επίσης, προϊόντα που έχουν μεταφερθεί από τον επαγγελματικό χώρο στην προσωπική χρήση, όπως ο δείκτης λέιζερ, και κατά δεύτερο λόγο προϊόντα τα οποία χρησιμοποιούνται για την παροχή μιας υπηρεσίας.
Δυο παραδείγματα τέτοιων προϊόντων θα μπορούσαν να είναι οι στεγνωτήρες στα κομμωτήρια ή ο εξοπλισμός ενός γυμναστηρίου.
Επιθυμούμε ένα αποτελεσματικότερο σύστημα.
Αυτό συνεπάγεται, επομένως, πρόσθετες υποχρεώσεις για τους παραγωγούς και τους διανομείς όσον αφορά την παροχή πληροφόρησης.
Και αυτό είναι πιθανότατα και το πιο σημαντικό στοιχείο σε αυτή την τροποποιημένη σειρά διατάξεων.
Στην πραγματικότητα, η παρούσα κατάσταση απέχει παρασάγγας από το να είναι ιδανική.
Προκαλεί πραγματικά κατάπληξη το γεγονός ότι οι αρχές κάποιου κράτους μέλους ενημερώθηκαν από τις Ηνωμένες Πολιτείες για την επικινδυνότητα ενός συγκεκριμένου προϊόντος, επειδή οι διατάξεις που ισχύουν στην Ευρωπαϊκή Ένωση δεν περιέχουν σχετικές προβλέψεις.
Η κοινοποίηση αυτή είναι υποχρεωτική στις Ηνωμένες Πολιτείες, αλλά μέχρι τώρα όχι στην Ευρωπαϊκή Ένωση.
Αυτή η συγκεκριμένη διάταξη αποσκοπεί στην αντιμετώπιση αυτής της κατάστασης.
Επιθυμώ, επίσης, ενίσχυση της επιτήρησης της αγοράς από τα κράτη μέλη.
Όπως γνωρίζετε, κανένας νόμος δεν είναι καλός εάν δεν εφαρμόζεται κατάλληλα.
Θα οφείλουν τώρα τα κράτη μέλη να ενισχύσουν το έργο των οργάνων επιτήρησης.
Θα οφείλουν να θεσπίσουν κυρώσεις. Θα οφείλουν, επίσης, να αναπτύξουν δεσμούς με άλλα κράτη μέλη, κυρίως μέσω ενός δικτύου εκτελεστικών αρχών στα κράτη μέλη.
Αυτό είναι επίσης εξαιρετικά σημαντικό από την πλευρά της βιομηχανίας, προκειμένου να διασφαλιστεί η διατήρηση ενός δίκαιου πεδίου δράσης μεταξύ των ανταγωνιστών, ειδικά σε ό,τι αφορά τα εισαγόμενα αγαθά.
Επιθυμούμε, επίσης, τη βελτίωση του συστήματος άμεσης προειδοποίησης, ενός συστήματος το οποίο εφαρμόζει η Επιτροπή για να παρακολουθεί την πληροφόρηση για τα επικίνδυνα προϊόντα και τα μέτρα που λαμβάνονται.
Το πεδίο εφαρμογής του Rapex, όπως ονομάζεται, επεκτείνεται ώστε να καλύπτει και τα εθελοντικά μέτρα που λαμβάνει η βιομηχανία για την απόσυρση ενός προϊόντος.
Η πρακτική λειτουργία του συστήματος θα βελτιωθεί.
Διαβλέπουμε, πλέον, επίσης, την πιθανότητα να ανοίξουμε το σύστημα σε τρίτες χώρες, κυρίως στις υποψήφιες προς ένταξη χώρες.
Σκοπεύουμε επίσης να θεσπίσουμε διατάξεις που θα απλοποιούν τις διαδικασίες για τη λήψη μέτρων εκτάκτου ανάγκης σε κοινοτικό επίπεδο, ώστε να είμαστε σε θέση να αναλαμβάνουμε άμεση δράση κατόπιν συμβουλής της κανονιστικής επιτροπής.
Θα αναφέρω σε αυτό το σημείο ότι έχουμε πλέον θεσπίσει την απαγόρευση της εξαγωγής προϊόντων που αποσύρονται σε κοινοτικό επίπεδο.
Ένα άλλο σημείο στο οποίο θα ήθελα να επιστήσω την προσοχή σας είναι η μεγαλύτερη διαφάνεια.
Συχνά, οι καταναλωτές δεν έχουν εμπιστοσύνη επειδή δεν γνωρίζουν τι συμβαίνει.
Πιστεύουμε ότι, σύμφωνα με τη γενική πολιτική της Επιτροπής, οι πολίτες έχουν το δικαίωμα να γνωρίζουν τους πραγματικούς κινδύνους στους οποίους εκτίθενται και τα μέτρα που λαμβάνονται.
Περιορισμούς στην αρχή αυτή θέτει, φυσικά, το επαγγελματικό απόρρητο, όπως ορίζεται στο Αρθρο 287 της Συνθήκης, εκτός από την περίπτωση, βεβαίως, που προέχουν λόγοι δημόσιας υγείας.
Ολοκληρώνοντας, θα ήθελα να επισημάνω ότι οι καταναλωτές πρέπει να είναι σίγουροι ότι υπάρχουν συνεπείς κανονισμοί για τα προϊόντα που υπάρχουν στην αγορά, ότι τα επικίνδυνα προϊόντα ελέγχονται καταλλήλως και ότι παρέχεται πληροφόρηση.
Πιστεύω ότι το παρόν σχέδιο οδηγίας μπορεί να συμβάλλει αποτελεσματικά στην επίτευξη του κοινού στόχου μας, του στόχου της διασφάλισης ενός υψηλού επιπέδου υγείας και ασφάλειας του καταναλωτή, και αναμένω με ανυπομονησία διεξοδικότερες συζητήσεις στο μέλλον με τα μέλη του Κοινοβουλίου για αυτό το ζήτημα.
.
(EN) Θα ήθελα, εκ μέρους της Ομάδας μου, να διαβεβαιώσω τον Επίτροπο ότι οι εν λόγω προτάσεις είναι ευπρόσδεκτες και να του θέσω απλώς μια δυο ερωτήσεις σχετικά με αυτές: κατ' αρχάς, θα μπορούσε να μιλήσει λίγο περισσότερο για το πρόγραμμα διαβουλεύσεων με τις υποψήφιες προς ένταξη χώρες; Είναι επιτακτική η ανάγκη οι χώρες που επιθυμούν να ενταχθούν στην Ευρωπαϊκή Ένωση να γνωρίζουν απολύτως ξεκάθαρα τη μεταβαλλόμενη φύση του κοινοτικού κεκτημένου και τους κανονισμούς που θα πρέπει να ακολουθήσουν.
Προβλέπεται τακτική διαδικασία διαλόγου στην οποία θα λάβουν μέρος;
Κατά δεύτερο λόγο, θα ήθελα να ρωτήσω για τη διαδικασία απόσυρσης από την αγορά επικίνδυνων προϊόντων, ή προϊόντων που θεωρούνται επικίνδυνα.
Στην περίπτωση αυτή, ισχύει ότι θα είναι δυνατή η επίσπευση των διαδικασιών σύμφωνα με τη διαδικασία άμεσης αντίδρασης, προκειμένου να αποσύρεται κάτι από την αγορά μόλις κρίνεται επικίνδυνο;
Τέλος, θα ήθελα να τον ρωτήσω για τα προϊόντα εκείνα - για τα οποία πολλοί, συμπεριλαμβανομένου εμού του ιδίου, διατηρούν αλληλογραφία μαζί του - που θεωρούνται επικίνδυνα αλλά σε αυτό το στάδιο η Επιτροπή δεν τα κρίνει ως τέτοια.
Μια περίπτωση που έχω στο μυαλό μου είναι τα εύφλεκτα έπιπλα.
Θα διευρυνθεί ο τομέας ελέγχου έτσι, ώστε να εξετάζει προϊόντα αυτού του είδους;
, Επιτροπή. (ΕΝ) Σας ευχαριστώ κ. Whitehead για την υποστήριξή σας, την οποία χαιρετίζω θερμά.
Επιτρέψατέ μου να πω σε σχέση με την ερώτησή σας για τις υποψήφιες χώρες ότι διεξάγεται συζήτηση για το θέμα αυτό.
Η υπηρεσία μου και η υπηρεσία του κ. Verheugen, η οποία, φυσικά, είναι η υπεύθυνη υπηρεσία για τη διεύρυνση, εξετάζουν το ζήτημα, όχι μόνο σε ό,τι αφορά τη δημόσια υγεία, αλλά επίσης την προστασία των καταναλωτών.
Θέματα όπως αυτή η συγκεκριμένη διάταξη θα βρεθούν στο επίκεντρο της προσοχής μας.
Σχετικά με το δεύτερο μέρος της ερώτησής σας, την άμεση απομάκρυνση των επικίνδυνων προϊόντων, θα ήθελα να σας διαβεβαιώσω ότι βάσει του συστήματος άμεσης προειδοποίησης, του συστήματος Rapex, η απομάκρυνση από την αγορά προϊόντων που έχουν κριθεί επικίνδυνα θα είναι ταχεία.
Τρίτον, γνωρίζω τις ανησυχίες σας σχετικά με τα εύφλεκτα έπιπλα και άλλα αντικείμενα, και δεν παύουμε να εξετάζουμε τα θέματα αυτά.
FR) Κύριε Επίτροπε, μόλις είπατε, και είναι πάρα πολύ σημαντικό, ότι πρέπει οι καταναλωτές να δείχνουν εμπιστοσύνη.
Πρέπει να έχουν εμπιστοσύνη σε όλους τους τομείς και νομίζω ότι καθιερώθηκε μία ολόκληρη σειρά εργαλείων για τον σκοπό αυτό, ιδιαίτερα η Λευκή Βίβλος για την κατανάλωση και την ασφάλεια των τροφίμων.
Σήμερα, για να αποκτήσουν μεγαλύτερο νόημα όλες οι σκέψεις που διατυπώνονται σχετικά με την ασφάλεια των καταναλωτών και για να προσεγγίσει η Ευρώπη την κοινωνία των πολιτών, εκείνη που, ιδιαίτερα, μπόρεσε να εκφέρει τη γνώμη της στο Σηάτλ ή άλλου και εξέφρασε τις ανησυχίες της για την ποιότητα των τροφών και για την ασφάλεια των τροφίμων, η Επιτροπή δεν θα μπορούσε να αναλάβει την πρωτοβουλία να οργανώσει ένα φόρουμ που θα επέτρεπε μία εκτενή συζήτηση μεταξύ ιθυνόντων της Επιτροπής, εκπροσώπων των κυβερνήσεων, βουλευτών αφενός, βεβαίως, αλλά και εκπρόσωπων της κοινωνίας των πολιτών, μη κυβερνητικών οργανώσεων, οργανώσεων καταναλωτών, καθώς και επαγγελματιών, αφετέρου, κατά τρόπο ώστε οι συζητήσεις αυτές να φτάσουν μέσα από τις διάφορες βαθμίδες μέχρι τον ευρωπαίο πολίτη; Έτσι, θα σταματούσαν να μας προσάπτουν ότι είμαστε ένα κάπως κλειστό Σώμα, ένα Σώμα που δεν επιτρέπει αρκετά τη συμμετοχή του πολίτη σε όλες τις συζητήσεις.
Θα ήσαστε υπέρ της διοργάνωσης ενός τέτοιου φόρουμ;
, Επιτροπή. (ΕΝ) Μπορώ να επιβεβαιώσω ότι υπάρχει ένας αριθμός προτάσεων που καταρτίζονται σχετικά με αυτό ακριβώς το ζήτημα που θίξατε.
Επί παραδείγματι, η υπηρεσία μου ολοκληρώνει αυτή τη στιγμή το έγγραφο πλαίσιο για τη δημόσια υγεία, το οποίο περιλαμβάνει μια αναφορά στη δημιουργία ενός φόρουμ για τη δημόσια υγεία, όπου θα μπορούν να γίνονται συζητήσεις σχετικά με θέματα που άπτονται της δημόσιας υγείας και κατ' επέκταση σχετικά με τα ζητήματα των τροφίμων και των προβλημάτων του καταναλωτή στα οποία αναφερθήκατε.
Με απασχολεί η συμμετοχή της κοινωνίας των πολιτών στα ζητήματα που θίξατε, κυρίως σε ό,τι αφορά το εμπόριο.
Παρακολούθησα τις συνομιλίες του ΠΟΕ στο Seattle προκειμένου να προαγάγω τις ιδέες στις οποίες αναφερθήκατε, δηλαδή τη συμμετοχή και την έκφραση της κοινωνίας των πολιτών, των ΜΚΟ και γενικά των καταναλωτών στις συνομιλίες σχετικά με το όλο θέμα του ΠΟΕ.
Επομένως, σας διαβεβαιώνω, κυρία. Auroi, ότι με απασχολούν αυτά τα ζητήματα.
Πιστεύω ότι είναι σημαντικό να υπάρξει σύνδεση μεταξύ της εργασίας της Επιτροπής και της κοινωνίας των πολιτών και, φυσικά, αυτό είναι κάτι το οποίο έχει άμεση σχέση με τη Γενική Διεύθυνση της οποίας έχω την τιμή να είμαι επικεφαλής.
Λαμβάνω σοβαρά αυτή την ευθύνη και θα συνεχίσουμε σε αυτή την κατεύθυνση.
Κυρία Πρόεδρε, έχετε εξετάσει και εκτιμήσει πόσο πολλές θέσεις εργασίας θα χαθούν στην Ευρώπη αν τεθεί τώρα σε ισχύ μία απαγόρευση εξαγωγής απαγορευμένων στην Κοινότητα προϊόντων; Έχει συμφωνηθεί αυτό με τις συνδικαλιστικές οργανώσεις και τις ενώσεις των εργοδοτών;
, Eπιτροπή. (ΕΝ) Οφείλω να τονίσω, Κυρία Πρόεδρος και αξιότιμα μέλη του Κοινοβουλίου, ότι είμαι υπεύθυνος για τον τομέα της δημόσιας υγείας και της προστασίας των καταναλωτών.
Έχω δηλώσει επανειλημμένως, και σε αυτό το Κοινοβούλιο, ότι το πρωταρχικό μας ενδιαφέρον πρέπει να είναι η προστασία του κοινού.
Στις περιπτώσεις όπου υπάρχει σύγκρουση μεταξύ της προστασίας των καταναλωτών, ειδικά της υγείας τους, και νομισματικών θεμάτων, η υγεία πρέπει να έχει φυσικά τα προβάδισμα.
Αυτό δεν σημαίνει ότι οι παράγοντες που θίξατε πρέπει να αγνοηθούν.
Δεν είναι δυνατόν να αγνοηθούν, ωστόσο σε κάθε περίπτωση σύγκρουσης όπου πρέπει να επιλεγεί ένα από τα δυο, η δημόσια υγεία πρέπει πάντοτε να προηγείται.
Κυρία Πρόεδρε, κύριε Επίτροπε, συγχαίρω την Επιτροπή για αυτήν της την πρωτοβουλία την οποία θεωρώ άκρως σημαντική.
Θα ήθελα ωστόσο ο κύριος Επίτροπος να εξηγήσει πως είναι δυνατόν να ληφθεί μια τέτοια πρωτοβουλία, έχοντας από πίσω μια Κοινή Αγροτική Πολιτική πλήρως αντίθετη προς την υπεράσπιση της ασφάλειας και της ποιότητας των τροφίμων; Αν η Κοινή Αγροτική Πολιτική πληρώνει ουσιαστικά για την παραγωγή και βασίζεται μόνο στο ποσοτικό κριτήριο της παραγωγής, αν οι αγρότες λαμβάνουν κάποιο ποσό για τις ποσότητες που παράγουν, πως είναι δυνατόν να δεχτούμε μια τέτοια οδηγία χωρίς προηγουμένως να προσαρμόσουμε την αγροτική πολιτική σε μια πολιτική ποιότητας και ασφάλειας των τροφίμων; Ή πρόκειται απλά για έναν τρόπο να αντιμετωπίσουμε μια κοινή γνώμη, η οποία γίνεται ολοένα περισσότερο δύσπιστη ως προς την τροφική αλυσίδα, την οποία όμως δεν μπορούμε να αλλάξουμε με τη συγκεκριμένη αγροτική πολιτική; Γιατί δεν αρχίζουμε να προσαρμόζουμε την αγροτική πολιτική, ούτως ώστε να αποκτήσουμε την πλήρη εμπιστοσύνη των καταναλωτών;



, Επιτροπή. (ΕΝ) Επιτρέψατέ μου πω ότι οι διατάξεις που περιέχονται στο συγκεκριμένο νομοθετικό έγγραφο για τα τρόφιμα θα ισχύουν έως ότου τεθεί σε ισχύ η γενική νομοθεσία για τα τρόφιμα.
Θα γνωρίζετε ότι τα σχέδιά μας, τα οποία καταγράφονται στο Λευκό Βιβλίο για την ασφάλεια των τροφίμων, περιέχουν μια διάταξη σχετικά με τη θέσπιση νομοθεσίας για ένα γενικό νόμο περί τροφίμων, ενώ και πλήθος άλλων νομικών διατάξεων περιέχεται στο Λευκό Βιβλίο, με στόχο την προστασία της ασφάλειας των τροφίμων και επομένως και των καταναλωτών.
Για τη θέσπιση αυτής της νομοθεσίας, φυσικά, θα χρειαστούν διεξοδικές διαβουλεύσεις με τους υπόλοιπους Επιτρόπους, και κυρίως τον Επίτροπο Fischler, ο οποίος είναι υπεύθυνος για την ΚΓΠ.
Σας διαβεβαιώνω, κύριε Campos, ότι η επικοινωνία που λαμβάνει χώρα σε επίπεδο Επιτροπής για τα ζητήματα αυτά δίνει προτεραιότητα στην ασφάλεια των τροφίμων.
Πιστεύω προσωπικά ότι δεν θα υπάρξει - ούτε και επιτρέπεται να υπάρξει - ουδεμία σύγκρουση μεταξύ των θεμάτων που αφορούν την ανάπτυξη της γεωργίας και των θεμάτων που αφορούν την ασφάλεια των τροφίμων.
Κυρία Πρόεδρε, θα ήθελα και εγώ να εκφράσω την ικανοποίησή μου για τις σημερινές ανακοινώσεις της Επιτροπής.
Θα ήθελα όμως να σταθώ στο σημείο της διαφάνειας, διότι θεωρώ και εγώ, κύριε Επίτροπε, όπως και εσείς, ότι η διαφάνεια έχει άμεση και κύρια σχέση με την εμπιστοσύνη των πολιτών σχετικά με την ασφάλεια των τροφίμων.
Αναφέρατε όμως την έννοια του "απορρήτου" σχετικά με τη διαφάνεια και θα ήθελα να σας ρωτήσω πού αρχίζει και πού τελειώνει η έννοια αυτού του "απορρήτου" διότι θεωρώ ότι αυτό είναι και το λεπτότερο σημείο όσον αφορά το να ξανακερδίσουμε την εμπιστοσύνη των ευρωπαίων πολιτών.
, Eπιτροπή. (EN) Αυτή η συγκεκριμένη διάταξη αφορά τη μεγαλύτερη διαφάνεια, και, όπως σας ανέφερα κατά την παρουσίασή μου νωρίτερα, εμείς στην Επιτροπή πιστεύουμε ότι, σύμφωνα με τη γενική πολιτική, οι πολίτες έχουν το δικαίωμα να γνωρίζουν τους πραγματικούς κινδύνους στους οποίους εκτίθενται και τα μέτρα που μπορούν να ληφθούν για την προστασία τους.
Όπως ανέφερα, περιορισμό σε αυτή την αρχή θέτει το επαγγελματικό απόρρητο ή η εμπιστευτικότητα, όπως ορίζεται στο Αρθρο 287 της Συνθήκης, εκτός από τις περιπτώσεις που προέχει κάποιος κίνδυνος για τη δημόσια υγεία.
Στις περιπτώσεις αυτές, οι διατάξεις που περιέχονται στο Αρθρο 287 πρέπει να τίθενται σε δεύτερη μοίρα.
Σε αυτές τις περιπτώσεις, και η ίδια η Συνθήκη και η νομοθετική διάταξη που κατατίθεται εδώ απόψε αφορά ακριβώς την κατάσταση που αναφέρατε εσείς και παρέχει ικανή και πλήρη προστασία για τον καταναλωτή, καθώς και πλήρη διαφάνεια.
Επιτρέψατέ μου να αναφέρω ότι συμφωνώ πλήρως μαζί σας στο ότι η εμπιστοσύνη του καταναλωτή ενισχύεται καλύτερα με την παροχή πλήρους ενημέρωσης.
Η διαφάνεια είναι εξαιρετικά σημαντική, όσον αφορά το εν λόγω ζήτημα, και οιαδήποτε ανησυχία των καταναλωτών ότι τους αποκρύπτονται πληροφορίες κάνει τεραστία ζημιά στην εμπιστοσύνη τους.
Γνωρίζω πολύ καλά αυτό ζήτημα και για το λόγο αυτό, συμφωνώ πλήρως με την έννοια υπό την οποία θέσατε την ερώτησή σας.
Κυρία Πρόεδρε, κύριε Επίτροπε, μιλάμε για ασφάλεια των τροφίμων, για ασφάλεια των προϊόντων.
Θέλω να διευρύνω ακόμη περισσότερο την πτυχή αυτή.
Γνωρίζουμε ότι η παραγωγή κρέατος αρχίζει στον στάβλο.
Συζητούμε αυτήν τη στιγμή για την πλήρη δήλωση προέλευσης των ζωοτροφών και βλέπουμε ότι η βιομηχανία παραγωγής ζωοτροφών αντιδρά προκαταβολικά, υποστηρίζοντας ότι αυτό το αίτημα είναι υπερβολικό.
Το ερώτημά μου είναι: Πώς μπορούμε να προστατεύσουμε τους παραγωγούς αγρότες μας εφ' όσον εκείνοι δεν ξέρουν σε τελευταία ανάλυση με τι ταΐζουν τα ζώα τους και εν συνεχεία ορισμένες φορές καθίστανται υπεύθυνοι γι' αυτό;
, Επιτροπή. (ΕΝ) Ρωτάτε πώς μπορούμε να προστατεύσουμε τους αγρότες μας ως παραγωγούς με τον καλύτερο δυνατό τρόπο, τη στιγμή που δεν γνωρίζουν με τι εκτρέφουν τα ζώα τους.
Έχει συστηθεί ένα νομοθετικό σώμα που ασχολείται με τις ζωοτροφές, ενώ το εν λόγω ζήτημα εξετάζεται και στο Λευκό Βιβλίο.
Υπάρχουν νομοθετικές προβλέψεις στο παράρτημα του εγγράφου, οι οποίες παρουσιάζουν τις προθέσεις της Επιτροπής σε σχέση με τις ζωοτροφές.
NL) Κυρία Πρόεδρε, θα ήθελα να ευχαριστήσω τον Επίτροπο γι' αυτή τη σημαντική οδηγία η οποία, όπως λεει και ο ίδιος, θα πρέπει να αποκαταστήσει την εμπιστοσύνη των καταναλωτών.
Ο Επίτροπος θα έχει βέβαια επίγνωση του ότι η κοινή γνώμη στο Βέλγιο είναι έντονα διχασμένη και η εμπιστοσύνη των καταναλωτών έχει σημειώσει κατακόρυφη πτώση με αφορμή την κρίση της διοξίνης, καθώς και ότι την εποχή της κρίσης συστάθηκε εξεταστική επιτροπή του βελγικού κοινοβουλίου.
Θα ήθελα να υποβάλω στον Επίτροπο μια πολύ συγκεκριμένη ερώτηση σχετικά με το σύστημα άμεσης προειδοποίησης.
Στην εξεταστική επιτροπή αναφέρθηκε ότι η βελγική κυβέρνηση, οι αρμόδιες αρχές, καθυστέρησαν να θέσουν σε λειτουργία το σύστημα άμεσης προειδοποίησης.
Η αντίδραση στην παρατήρηση αυτή ήταν ότι, ούτε οι διαδικασίες του εν λόγω συστήματος είναι σαφείς, ούτε και η στιγμή στην οποία θα πρέπει να σημάνει συναγερμός.
Μπορεί ο Επίτροπος να με διαβεβαιώσει ότι το πρόβλημα αυτό θα αντιμετωπιστεί με τις νέες προτάσεις;
, Επιτροπή. (ΕΝ) Έχετε απόλυτο δίκιο σε όλα όσα είπατε για την παροχή πληροφόρησης από τις βελγικές αρχές σχετικά με το θέμα των διοξινών.
Υπήρξε πραγματικά σημαντική καθυστέρηση τότε, γεγονός που απασχόλησε τους πάντες, όχι μόνο την Επιτροπή, αλλά προφανώς και το Κοινοβούλιο.
Προβλημάτισε, δε, την Επιτροπή σε τέτοιο βαθμό, ώστε άσκησε διώξεις κατά του Βελγίου στο Δικαστήριο.
Η υπόθεση δεν έχει τεθεί στο αρχείο, αν και τα υπόλοιπα σημεία του συγκεκριμένου προβλήματος που θίξατε έχουν επιλυθεί, εξαιτίας της καθυστέρησης στην αναφορά του συγκεκριμένου ζητήματος στις αρμόδιες αρχές και την Ευρωπαϊκή Ένωση.
Θα μπορούσα, ίσως, να συνεχίσω με το άλλο σημείο της παρουσίασής μου προς το Κοινοβούλιο σήμερα το απόγευμα, που αφορά την πρόταση για θέσπιση ελέγχων ΣΕΒ και έχω την χαρά να παρουσιάζω σήμερα το απόγευμα στο Κοινοβούλιο.
Έχω ανακοινώσει αρκετές φορές πως θεωρώ ότι τις νέες ταχείες μεταθανάτιες δοκιμασίες αποτελούν ένα από τα πιο σημαντικά εργαλεία στην προσπάθειά μας να ελέγξουμε την ΣΕΒ.
Οι υπηρεσίες της Επιτροπής επεξεργάζονται μια πρόταση για τη θέσπιση αυτών των δοκιμασιών για την παρακολούθηση της ΣΕΒ σε ολόκληρη την Κοινότητα από τον περασμένο Σεπτέμβριο.
Στην παρούσα φάση, έχουμε τρεις διαφορετικές δοκιμασίες, οι οποίες αποδείχτηκε ότι δίνουν τέλεια αποτελέσματα όταν χρησιμοποιούνται για τον έλεγχο ζώων με κλινικά συμπτώματα της ασθένειας μετά το θάνατό τους.
Οι δοκιμασίες προσφέρουν νέες δυνατότητες για τον έλεγχο μεγάλου αριθμού ζώων σε τακτική βάση.
Ένα ενεργό πρόγραμμα παρακολούθησης που εφαρμόστηκε στην Ελβετία απέδειξε ότι η χρήση ταχειών μεταθανάτιων δοκιμασιών μπορεί να βελτιώσει σημαντικά την αποτελεσματικότητα της παρακολούθησης της ΣΕΒ, κυρίως εάν εφαρμόζονται σε ζώα που πεθαίνουν σε φάρμες ή στέλνονται για σφαγή αφού έχουν προσβληθεί από ΣΕΒ.
Από το 1998, η Κοινότητα έχει θεσπίσει ένα πρόγραμμα ελέγχου της ΣΕΒ, που βασίζεται στην εξέταση των ζώων που παρουσιάζουν κλινικά συμπτώματα που υποδηλώνουν την ύπαρξη ΣΕΒ.
Η Επιτροπή προτείνει τώρα την αντικατάσταση αυτού του προγράμματος με ένα νέο πρόγραμμα, όπου κάθε κράτος μέλος θα εξετάζει στο έδαφός του ένα αντιπροσωπευτικό δείγμα βοοειδών που πέθαναν στις φάρμες και σφαγιάστηκαν αφού διαπιστώθηκε ότι είχαν προσβληθεί από ΣΕΒ.
Σε σύγκριση με την ισχύουσα παρακολούθηση, το μέγεθος του δείγματος θα αυξηθεί 25 έως 100 φορές σε κάθε κράτος μέλος, ανάλογα με το μέγεθος του πληθυσμού βοοειδών.
Πιστεύω ότι ο προτεινόμενος νέος τρόπος παρακολούθησης θα παρέχει σημαντικά καλύτερη πληροφόρηση για την εμφάνιση κρουσμάτων της ΣΕΒ στην Κοινότητα από αυτή που έχουμε σήμερα.
Χαίρομαι, επίσης, που είμαι σε θέση να πω στο Κοινοβούλιο ότι τα αποτελέσματα των συγκεκριμένων δοκιμασιών θα βγαίνουν εντός 24 ωρών.
Προτείνουμε να εξετάζονται τουλάχιστον 65.000 ζώα τον χρόνο σε ολόκληρη την Κοινότητα και η έναρξη των δοκιμασιών θα λάβει χώρα τον Ιανουάριο του 2001.
Η προτεινόμενη απόφαση δεν έχει αυτή καθαυτή επιπτώσεις στον κοινοτικό προϋπολογισμό, αλλά αυτό είναι ένα ζήτημα που θα εξεταστεί στην ειδική κτηνιατρική επιτροπή την ερχόμενη εβδομάδα.
Εισηγούμαι τις παρούσες προτάσεις στο Κοινοβούλιο, οι οποίες έχουν εγκριθεί από την Επιτροπή σήμερα το απόγευμα.
Κυρία Πρόεδρε, κύριε Επίτροπε, δεν θα σας εκπλήξει ότι δεν είμαι ικανοποιημένη.
Έχω αρκετές ερωτήσεις.
Από τον καιρό της σύστασης της επιτροπής ελέγχου για την ΣΕΒ, το Κοινοβούλιο απαιτεί να καθιερωθούν υποχρεωτικοί έλεγχοι για τη ΣΕΒ.
Εδώ και αρκετόν καιρό σας υποβάλλω επανειλημμένα την ερώτηση: Δεν συμφωνείτε κι εσείς ότι δεν αρκεί και είναι πολύ καθυστερημένη η θέσπιση υποχρεωτικών ελέγχων από τον Ιανουάριο του 2001, εφ' όσον οι έλεγχοι ΣΕΒ έχουν αξιολογηθεί εδώ και έναν χρόνο; Δεν συμφωνείτε, κύριε Byrne, ότι δεν είναι αρκετός ο έλεγχος νεκρών και άρρωστων ζώων και ότι θα έχετε μια πραγματικά αντικειμενική εικόνα, ένα screening κατά κάποιον τρόπο, μόνο αν υποβάλλεται σε έλεγχο, ανάλογα με την κατάσταση κάθε κράτους μέλους ως προς την ΣΕΒ, ένα στα 5000 ή στα 6000 ή στα 10000 ζώα που πρόκειται να σφαγούν; Κύριε Byrne, αν η πρόταση αυτή της Επιτροπής είναι τόσο αδύναμη μόνο και μόνο επειδή τα κράτη μέλη δεν θέλησαν να συναινέσουν, είσαστε διατεθειμένος να πείτε εδώ ποια κράτη μέλη δεν συμφώνησαν με μια μεγαλύτερης εμβέλειας πρόταση;
, Επιτροπή. (ΕΝ) Η συγκεκριμένη πρόταση, όπως ανέφερα, θα τεθεί ενώπιον της Μόνιμης Κτηνιατρικής Επιτροπής (ΜΚΕ) εντός της ερχόμενης εβδομάδας ή λίγο αργότερα, και εάν λάβει τη σύμφωνη γνώμη της ΜΚΕ, θα ενταχθεί στο σύστημα πολύ γρηγορότερα από το αναμενόμενο.
Σε περίπτωση που δεν υπάρξει ξεκάθαρη συμφωνία, τότε φυσικά πρέπει να τηρηθούν οι κατάλληλες προβλεπόμενες διαδικασίες, δηλαδή η παραπομπή στο Συμβούλιο Υπουργών Γεωργίας, κοκ.
Βεβαίως, για να γίνει αυτό, τα συστήματα πρέπει να τεθούν σε εφαρμογή στα κράτη μέλη, επομένως οι ημερομηνίες που έχω θέσει για το θέμα αυτό, είναι, θα μπορούσε να πει κανείς, μια συντηρητική εκτίμηση.
Ενδεχομένως να μπορεί γίνει και εντός ενός μικρότερου χρονικού διαστήματος.
Εξάλλου, κάποια κράτη μέλη έχουν ήδη ανακοινώσει την πρόθεσή τους να εφαρμόσουν τους δικούς του ελέγχους σε κρατικό επίπεδο, και υπάρχει μεγάλη πιθανότητα να έχουμε κράτη μέλη που θα εφαρμόσουν αυτά τα συστήματα σε πολύ συντομότερο χρονικό διάστημα.
Πρέπει πάντοτε, όμως, να γνωρίζουμε ότι, ένα σύστημα σαν κι αυτό θα απαιτήσει όχι μόνο τη θέσπιση νομοθετικών διατάξεων, αλλά και τη ρύθμιση των τεχνικών λεπτομερειών.
Πρέπει να υπάρχουν διαθέσιμες δοκιμασίες, ώστε να διασφαλίζεται ότι τα συστήματα που θα τεθούν σε λειτουργία θα παρακολουθούνται και θα λειτουργούν κατάλληλα.
Όλα αυτά πρέπει να εφαρμοστούν ώστε να διασφαλιστούν τα καλύτερα δυνατά αποτελέσματα για το έργο που έχει αναληφθεί και για τη δαπάνη που συνεπάγεται το έργο.
Επομένως, η καλύτερη δυνατή ημερομηνία που μπορώ να προβλέψω για την εφαρμογή όλων αυτών και η καλύτερη εκτίμηση που μπορώ να δώσω για την ημερομηνία έναρξης σε σχέση με όλους αυτούς τους παράγοντες είναι ο Ιανουάριος του 2001.
Εντούτοις, εάν ένα κράτος μέλος είναι σε θέση να εφαρμόσει το σύστημα νωρίτερα, ας το κάνει, τόσο το καλύτερο.
FR) Κύριε Πρόεδρε, κύριε Επίτροπε, έχετε ήδη απαντήσει μερικώς στην πρώτη ερώτηση σχετικά με τα δείγματα.
Θα ήθελα να σας θέσω ένα δεύτερο ερώτημα.
Είμαι πεπεισμένος ότι, ως προς τον καταναλωτή, οι παραγωγοί θα μας αντιμετώπιζαν πιο σοβαρά αν αποκλείαμε επίσης τα επικίνδυνα παραπροϊόντα και αν είχαμε την ίδια νομοθεσία σε όλη την Κοινότητα.
Το δεύτερο σημείο αφορά την εφαρμογή το 2001, κύριε Επίτροπε.
Νομίζω ότι πρέπει να προσθέσουμε το εξής στοιχείο: να αποκλείεται η επείγουσα σφαγή των άρρωστων ζώων και μόνο τα ζώα που έχουν υποστεί κάποιο ατύχημα να μπορούν να σφαγούν επειγόντως.
Ο έλεγχος τότε θα ήταν πολύ πιο σοβαρός τόσο στο επίπεδο της παραγωγής όσο και για τον καταναλωτή.
, Επιτροπή. (ΕΝ) Συμφωνώ απολύτως ότι υπάρχει μια ανησυχία σχετικά με τα παραπροϊόντα σφαγίων υψηλού κινδύνου και για το λόγο αυτό θα καταθέσω προτάσεις για την απομάκρυνση των υλικών ειδικού κινδύνου (SRM).
Γνωρίζω ότι υπάρχει ήδη μια σχετική πρόταση, η οποία θα δρομολογηθεί με ταχείς ρυθμούς.
Ελπίζω αυτό το ζήτημα να απασχολήσει το Συμβούλιο Γεωργίας κατά τον Ιούνιο, ώστε να εξετάσει τους προβληματισμούς που εγείρει το ζήτημα.
FR) Κύριε Επίτροπε, είμαστε ιδιαίτερα ανήσυχοι γιατί έχουμε την αίσθηση ότι η απόφαση που ελήφθη δεν ανταποκρίνεται στην ανησυχία των καταναλωτών.
Αφού οι δοκιμασίες δεν είναι συστηματικές, ή περιορίζονται στα υπό εκμετάλλευση άρρωστα ή νεκρά ζώα, δεν δίνουμε καθόλου την εντύπωση ότι υιοθετούμε μία σχεδόν συστηματική και συνεπώς αξιόπιστη στάση, ως προς την ποιότητα του κρέατος και την επιδημιολογική πολιτική που θα μπορούσε να εφαρμόζεται.
Πριν λίγο είπατε ότι η δημόσια υγεία έχει προτεραιότητα σε σχέση με τις σκέψεις για την απασχόληση και την οικονομία.
Δεν πιστεύετε ότι σε αυτό το θέμα, το ζήτημα του κόστους των εμβολίων και το χρήμα έχει καταλήξει να προηγείται του συμφέροντος των καταναλωτών;
, Επιτροπή. (ΕΝ) Αυτή η συγκεκριμένη πρόταση αφορά, όπως είπατε, τα άρρωστα ζώα ή τα ζώα που έχουν οδηγηθεί σε σφαγή κατεπειγόντως, αλλά δεν αφορά αποκλειστικά αυτά.
Ο λόγος για τον οποίο αφορά τα εν λόγω ζώα είναι ότι εκεί έχουμε τις μεγαλύτερες πιθανότητες να λάβουμε τις καλύτερες και ακριβέστερες πληροφορίες.
Ωστόσο, πρέπει να ληφθεί υπόψη και το γεγονός ότι υπάρχουν προτάσεις που αφορούν την απομάκρυνση των υλικών ειδικού κινδύνου (SRM), οι οποίες προσθέτουν ένα ακόμα δίχτυ ασφαλείας για τους καταναλωτές.
Εξάλλου, γνωρίζετε ότι οι υπάρχουσες προτάσεις αφορούν τον έλεγχο των ζωοτροφών που περιέχουν κρέας και οστεάλευρο.
Επομένως, πρέπει να υπάρξει μια συνολική θεώρηση όλων αυτών των παραγόντων.
Η πρόταση που καταθέτουμε απόψε ενώπιον σας δεν είναι η μοναδική λύση για την προστασία των καταναλωτών, όσον αφορά την κατανάλωση βοδινού κρέατος.
Υπάρχει πολυεπίπεδη απάντηση, εμπλέκονται πολλοί παράγοντες, και σας επεσήμανα κάποιους από αυτούς σήμερα το απόγευμα.
Θέλω να σας διαβεβαιώσω ότι μας απασχολεί η διασφάλιση της μέγιστης προστασίας των καταναλωτών σχετικά με την κατανάλωση όλων των τροφίμων, συμπεριλαμβανομένου και του βοδινού κρέατος.
Κύριε Πρόεδρε, κύριε Επίτροπε, συμμερίζομαι όλες τις ανησυχίες που εξέφρασαν εδώ οι προηγούμενοι ομιλητές.
Ως παραγωγό με ενδιαφέρει ιδιαίτερα να αποκατασταθεί επιτέλους η εμπιστοσύνη των καταναλωτών και στην παραγωγή βοοειδών και προβάτων καθώς και στα προϊόντα τους.
Το ερώτημα που σας απευθύνω, κύριε Επίτροπε, είναι το εξής: Μέχρι στιγμής ευτυχώς η Αυστρία δεν είχε ούτε μία περίπτωση ΣΕΒ.
Θα γίνονται οι συγκεκριμένοι έλεγχοι και στην Αυστρία;
, Eπιτροπή. (ΕΝ) Ναι, αυτές οι δοκιμασίες θα πραγματοποιούνται σε όλα τα κράτη μέλη, συμπεριλαμβανομένης και της Αυστρίας.
Μόνο με τη πραγματοποίηση αυτών των δοκιμασιών σε όλα τα κράτη μέλη μπορούμε να έχουμε την ασφάλεια εκείνη που θεωρούμε απαραίτητη.
Πολλοί από εσάς έχουν μιλήσει για την ανάγκη να θέσουμε ως πρώτη προτεραιότητα την προστασία των καταναλωτών, την ασφάλεια των τροφίμων και τη δημόσια υγεία, και υπό αυτές τις συνθήκες το πρόγραμμα που έχουμε καταρτίσει για αυτές τις δοκιμασίες βασίζεται στην ιδέα ότι προκειμένου να λάβουμε τις πιο χρήσιμες και ακριβείς πληροφορίες, πρέπει να διεξαχθούν δοκιμασίες σε ολόκληρη την Ευρωπαϊκή Ένωση.
Απλώς και μόνο για να προκαλέσουμε τον προβληματισμό των κρατών μελών, μπορούμε να ρωτήσουμε σε τι συμπεράσματα έχει καταλήξει η Επιτροπή, αλλά και η ΜΚΕ, ως αποτέλεσμα των δοκιμασιών που πραγματοποιούνται στην Ελβετία σχετικά με τον αριθμό των ζώων, είτε ως απόλυτα νούμερα είτε ως αναλογία, που έχουν εισέλθει στην ανθρώπινη τροφική αλυσίδα;
(ΕΝ) Οφείλω να πω ότι δεν είμαι σε θέση να γνωρίζω την άποψη της ΜΚΕ, ωστόσο αυτό το συγκεκριμένο θέμα θα συζητηθεί στη ΜΚΕ την ερχόμενη εβδομάδα, και φυσικά οι εκπρόσωποί μου εκεί θα παρουσιάσουν όλα τα επιχειρήματα που σας παρουσίασα και εγώ απόψε.
Εσείς, κύριε Whitehead, τα γνωρίζετε πολύ καλά αυτά τα θέματα.
Περιμένω και ελπίζω ότι οι προτάσεις θα γίνουν δεκτές από την ΜΚΕ και δεν θα υπάρξει ανάγκη να παραπεμφθούν μετά στο Συμβούλιο Γεωργίας.
Ωστόσο, λυπάμαι που δεν είναι σε θέση να γνωρίζω την άποψη της ΜΚΕ.
Ελπίζω ότι θα λάβουμε μια θετική απάντηση και πιστεύω ότι από τις επαφές που είχα με μερικά κράτη μέλη, υπάρχει πραγματικά ανησυχία για τα εν λόγω ζητήματα, κυρίως με αφορμή και την πολύ πρόσφατη ανακάλυψη μιας μεμονωμένης περίπτωσης στη Δανία.
Το περιστατικό αυτό έχει προκαλέσει έντονο προβληματισμό.


FR) Μία μόνο ερώτηση για να συμπληρώσω τα λεγόμενα του κ. Daul και της κ. Lienemann: τι πρέπει να γίνει; Δεν θα ήταν συνετό να αποκλείσουμε και τα ζώα που οδηγούνται στα σφαγεία την τελευταία στιγμή, τα οποία συχνά είναι ύποπτα; Δεν θα έπρεπε να αποφασίσουμε να τα αποκλείσουμε από την τροφική αλυσίδα;
(ΕΝ) Από ό,τι γνωρίζω αυτά τα ζώα κανονικά αποσύρονται από την τροφική αλυσίδα.
) H ερώτησή μου προς τον κ. Byrne αφορά την πρόσφατη έκθεση της Υπηρεσίας Τροφίμων και Κτηνιατρικής Υπηρεσίας του Δουβλίνου για τα κρούσματα ΣΕΒ στη Γαλλία.
Επρόκειτο για μια έκθεση η οποία αναφερόταν σε μια χρονική περίοδο εντός του 1999, αλλά έφτασε στο Ευρωπαϊκό Κοινοβούλιο και τα μέλη του Ευρωπαϊκού Κοινοβουλίου πριν από λίγο μόνο καιρό.
Τα πορίσματα της έκθεσης είναι άκρως ανησυχητικά.
Φαίνεται πως ένας μεγάλος αριθμός γαλλικών διαμερισμάτων - περίπου 23 - δεν παρακολουθούσε την παρουσία κρουσμάτων ΣΕΒ στους πληθυσμούς των βοοειδών που βρίσκονταν στο έδαφός τους, παρά το γεγονός ότι επρόκειτο για διαμερίσματα στα οποία υπήρχε σημαντικός αριθμός γαλακτοπαραγωγικών βοοειδών.
Οι συνθήκες και οι έλεγχοι στα σφαγεία ήταν τέτοιοι που μπορεί κάποιος να συμπεράνει από την έκθεση ότι είναι απολύτως πιθανό σήμερα, 29 Μαρτίου 2000, ζώα με ΣΕΒ να εισέρχονται ακόμα στην τροφική αλυσίδα στη Γαλλία.
Αυτό το θέμα πρέπει να απασχολήσει ιδιαίτερα τον Επίτροπο.
Έθιξα το ζήτημα στον Γάλλο υπουργό Γεωργίας, κ. Glavany, όταν ήρθε στη Βρυξέλλες την περασμένη εβδομάδα.
Αρνήθηκε αμέσως τα συμπεράσματα της έκθεσης της Υπηρεσίας Τροφίμων και Κτηνιατρικής και τα πορίσματα των επιθεωρητών.
Θα ήθελα να γνωρίζω τι κάνει η Επιτροπή για το θέμα αυτό.
Καταλαβαίνω ότι η ερώτηση μου πρέπει να τεθεί καλύτερα στον Επίτροπο για τη Γεωργία, αλλά ο κ. Byrne είναι υπεύθυνος για την ασφάλεια των τροφίμων, και προφανώς υπάρχει κίνδυνος για την ασφάλεια των τροφίμων στη Γαλλία, εάν δεχτούμε τα πορίσματα της Υπηρεσίας Τροφίμων και Κτηνιατρικής
Θα ήθελα επομένως να ρωτήσω τον κ. Byrne για τις ενέργειές του σχετικά με αυτή την έκθεση.
. (EN) H συγκεκριμένη έκθεση υπήρξε το αποτέλεσμα μιας επιθεώρησης που πραγματοποιήθηκε πέρσι τον Ιούνιο.
Αμέσως μετά την επιθεώρηση, η έκθεση έπρεπε να συνταχθεί και να εκτιμηθεί και έπειτα να συζητηθεί με τις γαλλικές αρχές.
Αυτό έγινε το φθινόπωρο και έχω λάβει διαβεβαιώσεις ότι τα ζητήματα τα οποία ετέθησαν υπόψη των γαλλικών αρχών κατά τη διάρκεια αυτής της ενέργειας έχουν αντιμετωπιστεί ουσιαστικά στις απαντήσεις που έδωσαν οι γαλλικές αρχές.
Σε ό,τι αφορά τις εκθέσεις της Υπηρεσίας Τροφίμων και Κτηνιατρικής οφείλω να αναφέρω πως είχα συζητήσεις με την υπηρεσία αυτή σχετικά με τις εκθέσεις και αυτή τη στιγμή εξετάζουμε το πώς παράγονται οι εκθέσεις, πώς συντάσσονται και ποιες πληροφορίες περιέχουν.
Πολύ πρόσφατα, το περασμένο Σαββατοκύριακο, βρέθηκα στο Δουβλίνο σε ένα σεμινάριο όπου συζήτησα αυτά τα θέματα με τους επικεφαλής κτηνιατρικούς αξιωματούχους της Ευρωπαϊκής Ένωσης και την Υπηρεσία Τροφίμων και Κτηνιατρικής.
Έχουμε κάνει έναν αριθμό προτάσεων και είμαι πεπεισμένος ότι, όταν οι προτάσεις αυτές εφαρμοστούν, θα έχουμε ικανοποιήσει τους σχετικούς προβληματισμούς των κρατών μελών και θα έχουμε, φυσικά, λάβει υπόψη και τις ανησυχίες των καταναλωτών.
Με έχουν διαβεβαιώσει ότι οι γαλλικές αρχές ανέλαβαν δράση.
Θα ήθελα επίσης να επιστήσω την προσοχή σας στο γεγονός ότι πρόσφατα ο κ. Glavany, o γάλλος υπουργός γεωργίας, ανακοίνωσε την πρόθεσή του να πραγματοποιήσει περίπου 40.000 δοκιμασίες σαν αυτές για τις οποίες σας μίλησα σήμερα το απόγευμα εδώ, προκειμένου να εντοπίσει την παρουσία ΣΕΒ και τα επίπεδα μολυσματικότητας στη Γαλλία.
Αεροπλάνα "Hushkits
. Η ημερήσια διάταξη προβλέπει την κοινή συζήτηση επί δύο προφορικών ερωτήσεων προς την Επιτροπή.
Β5-0018/2000 του βουλευτού Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με τα αεροπλάνα με σιγαστήρα (hushkitted)
B5-0020/2000 της βουλευτού Jackson, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την αναγκαιότητα καταστολής του θορύβου
Κύριε Πρόεδρε, αναμένω με μεγάλο ενδιαφέρον την απάντηση της Επιτρόπου σε αυτή τη συζήτηση.
Η πρώτη ερώτηση που θέλει να ρωτήσει κανείς είναι η εξής: είναι ακριβής η πρόβλεψη την οποία έκανε σήμερα το πρωί η εφημερίδα The Financial Times ότι η Επίτροπος πρόκειται να απαντήσει στις ερωτήσεις μας λέγοντας ότι μόνο ένα τμήμα του κανονισμού για το θόρυβο θα τεθεί σε εφαρμογή, συγκεκριμένα το τμήμα εκείνο που αφορά την Ευρωπαϊκή Ένωση, στις 4 Μαΐου; Πιστεύουμε ότι η Επίτροπος θα ανακοινώσει ότι το τμήμα που αναφέρεται σε τρίτες χώρες και θα έπρεπε να ισχύσει από το 2002, δεν θα εφαρμοστεί και μάλιστα θα ανασταλεί.
Η Επιτροπή Περιβάλλοντος είναι η επιτροπή εντός του Ευρωπαϊκού Κοινοβουλίου που ευθύνεται για τον αρχικό κανονισμό σχετικά με το θόρυβο των αεροπλάνων και παρακολουθούμε με κάποια αγωνία την απροθυμία των Ηνωμένων Πολιτειών να αποδεχτούν ότι η Ευρωπαϊκή Ένωση δεν υπερβαίνει τα δικαιώματά της με το να επιμένει στην εφαρμογή του κανονισμού εντός της προβλεπόμενης προθεσμίας.
Τελικά, όπως το βλέπουμε από τη δική μας οπτική γωνία, η διοίκηση των Ηνωμένων Πολιτειών συνεχίζει να υπεκφεύγει, ενώ και στο παρελθόν η στάση της δεν μας είχε δώσει επαρκείς εγγυήσεις, ότι επιθυμεί να προσέλθει σε σοβαρές συνομιλίες στο πλαίσιο του ICAO προκειμένου να επιλύσουμε τα προβλήματα μας.
Η Επιτροπή Περιβάλλοντος επιμένει ότι, δεδομένης της γειτνίασης πολλών ευρωπαϊκών αεροδρομίων με πυκνοκατοικημένες περιοχές, έχουμε κάθε δικαίωμα να επιδιώκουμε χαμηλότερα επίπεδα θορύβου από τα αεροπλάνα που προσγειώνονται στην Ευρώπη, ανεξάρτητα από την προέλευσή τους και το ποιος τα διευθύνει.
Οι Ευρωπαίοι πρέπει οπωσδήποτε να μπορούν να νομοθετούν κατά το δοκούν, προκειμένου να προστατεύσουν τον πληθυσμό της Ευρώπης και να του παράσχουν τα υψηλότερα δυνατά πρότυπα προστασίας από το θόρυβο.
Και για να το πούμε ωμά, πώς θα εξηγήσουμε την κατάσταση στο λαό της Ευρώπης εάν, μετά το 2002, εξακολουθεί να ακούει τα θορυβώδη παλαιά αεροπλάνα από τις τρίτες χώρες, αεροπλάνα που θα διαθέτουν μηχανισμούς μείωσης του θορύβου τους οποίους εμείς θεωρούμε ανεπαρκείς, να γεμίζουν τους ουρανούς μας με τους θορύβους τους;
Το θέμα είναι φυσικά πολύ δύσκολο να συζητηθεί λογικά σε μια προεκλογική χρονιά για τις Ηνωμένες Πολιτείες.
Κατανοούμε ότι οι Αμερικανοί πολιτικοί δεν έχουν πολλά περιθώρια ελιγμών.
Νομίζω, ωστόσο, ότι η Επίτροπος ίσως μας ανακοινώσει σε λίγο ότι βλέπει φως στην άκρη του τούνελ και ότι μπορούμε να βρούμε ένα δρόμο που θα ικανοποιήσει και τις δυο πλευρές και θα επιτρέπει τη συνέχιση λογικών συνομιλιών για την εξεύρεση μιας συνολικής λύσης.
Ο πρώτος συμβιβασμός που προτάθηκε πριν από λίγο καιρό φάνηκε σε πολλούς εδώ στο Κοινοβούλιο υπερβολικά επισφαλής.
Ουσιαστικά, η Ευρωπαϊκή Ένωση θα ανέστειλε ολόκληρο τον κανονισμό, οπότε οι Ηνωμένες Πολιτείες θα ανέστειλαν την καταγγελία προς τον ICAO και οι διαπραγματεύσεις θα προχωρούσαν.
Θα προχωρούσαν όμως; Η Ευρωπαϊκή Ένωση κινδύνευε, όπως μας φάνηκε, να μείνει με ένα απόλυτο τίποτα.
Αναμένουμε με ενδιαφέρον τις δηλώσεις της Επίτροπου, και πρέπει να υπογραμμίσω ότι είναι πολύ σημαντικό να πείσει την Επιτροπή Περιβάλλοντος και το Κοινοβούλιο, πόσο μάλλον αφού, εάν μας ζητήσει να αναστείλουμε την εφαρμογή οιουδήποτε μέρους του κανονισμού, τότε το ζήτημα θα πρέπει να περάσει από αυτό το Κοινοβούλιο με τη διαδικασία της συναπόφασης.
Κύριε Πρόεδρε, όπως είναι προφανές, θέσαμε την ερώτηση αυτή γιατί ο κανονισμός 925/99 για την μείωση των θορύβων των αεροπλάνων θα πρέπει να τεθεί πολύ σύντομα σε ισχύ, ενώ εν τω μεταξύ εξακολουθούμε να έχουμε συζητήσεις μεταξύ της κ. De Palacio και της αμερικανικής πλευράς, η οποία αμερικανική πλευρά έχει ενοχληθεί με τον κανονισμό αυτόν, τον οποίο ενέκριναν το Συμβούλιο και το Κοινοβούλιο, και ζητάει την απόσυρσή του, την αναστολή του.
Ο κανονισμός αυτός, όπως είναι προφανές, ψηφίσθηκε για να προστατευθεί το περιβάλλον και οι πολίτες.
Ταυτοχρόνως όμως, φαίνεται ότι από τον κανονισμό αυτόν θίγονται τα συμφέροντα της αμερικανικής βιομηχανίας.
Δείχνοντας καλή πίστη, το Συμβούλιο και το Κοινοβούλιο ανέβαλαν τη θέση σε ισχύ του κανονισμού αυτού κατά ένα χρόνο.
Οι Αμερικανοί, παρά την θετική στάση μας, έχουν δείξει από την δική τους πλευρά μια υπεροψία, ειδικά απέναντι στο Ευρωπαϊκό Κοινοβούλιο, ζητώντας, όπως είπα και πριν, απόσυρση του κανονισμού στην αρχή και εν συνεχεία, κάνοντας μια μικρή έκπτωση, εμίλησαν για επα αόριστο αναβολή.
Η κ. De Palacio, όπως ξέρουμε, εξουσιοδοτήθηκε από το Συμβούλιο των Υπουργών να διαπραγματευθεί με την αμερικανική πλευρά.
Δεν έχω καμία αμφιβολία ότι οι συζητήσεις αυτές, εκτός από μακρές, υπήρξαν και δύσκολες.
Και κάποια στιγμή φάνηκε ότι υπάρχει κάποια μικρή πρόοδος, η οποία βεβαίως ήταν μακριά από το να θεωρείται ικανοποιητική, αλλά ακόμη και αυτή η μικρή πρόοδος τελικά εξαφανίστηκε τις τελευταίες μέρες, καθώς η αμερικανική πλευρά κατέθεσε προσφυγή στον ICAO σύμφωνα με το άρθρο 84 της Συνθήκης του Σικάγο εναντίον της Ευρωπαϊκής Ένωσης για τον κανονισμό αυτόν, ο οποίος, όπως είπα, στοχεύει να προστατεύσει το περιβάλλον.
Από την δική μας πλευρά, θέλουμε να κάνουμε ξεκάθαρο το εξής: δεν θέλουμε να προκαλέσουμε ένταση με τους Αμερικανούς, δεν θέλουμε εμπορικό πόλεμο, δεν θέλουμε να έχουμε προβλήματα στις σχέσεις μας, τους θεωρούμε συμμάχους και φίλους, αλλά όπως θα έλεγαν και οι ίδιοι θα πρέπει να καταλάβουν ότι "it takes two to tango" ,

Η θέση μας λοιπόν είναι η ακόλουθη:
πρώτον, η στρατηγική μας πρέπει να στοχεύει σε μια παγκόσμια συμφωνία προς την κατεύθυνση πολύ αυστηρότερων προτύπων όσον αφορά τον θόρυβο των αεροπλάνων,
δεύτερον, εάν δεν υπάρξει συμφωνία, τότε προφανώς είναι αναγκαία η μονομερής δράση από την πλευρά της Ευρωπαϊκής Ένωσης,
τρίτον, θεωρούμε παντελώς απαράδεκτη τη θέση των Ηνωμένων Πολιτειών για απόσυρση ή και για επα αόριστο αναστολή της εφαρμογής του κανονισμού,
τέταρτον, καλωσορίζουμε την πρόοδο που έγινε στην επιτροπή Aviation Environment Protection προς την καθιέρωση της σταδιακής απαλλαγής από θορυβώδη αεροπλάνα που κυκλοφορούν σήμερα,
πέμπτον, είμαστε αντίθετοι σε περαιτέρω αναβολή ισχύος του κανονισμού για αεροπλάνα των κρατών μελών, και αυτό γιατί το θεωρούμε εσωτερική μας υπόθεση και δεν μπορούμε να θεωρήσουμε αρμόδιους τους Αμερικανούς για το τι θα κάνουμε σχετικά με τα δικά μας αεροπλάνα,
έκτον, είμαστε έτοιμοι να αναθεωρήσουμε τον κανονισμό 925/99 για τα αεροπλάνα τρίτων χωρών, εάν όμως εν τω μεταξύ υπάρξει συμφωνία για νέα πρότυπα στον ICAO.
Και η συμφωνία αυτή, εάν υπάρξει καλή πίστη, μπορεί να γίνει πραγματικότητα.
Εν τω μεταξύ όμως δεν υπάρχει κανένας λόγος αναστολής για τα αεροπλάνα τρίτων χωρών, για τον πολύ απλό λόγο ότι ο κανονισμός για τα αεροπλάνα αυτά τίθεται σε ισχύ το 2002.
Και με την έννοια αυτή, μου είναι ακατανόητη η επιμονή των Αμερικανών, οι οποίοι μιλούν συνεχώς για αναστολή του δικού μας κανονισμού.
Και, βεβαίως, πιστεύουμε ότι οι Αμερικανοί πρέπει να αποσύρουν την προσφυγή την οποία έκαναν σύμφωνα με το άρθρο 84 της Σύμβασης του Σικάγο στον ICAO, γιατί αυτή η προσφυγή τινάζει το κλίμα συνεργασίας στον αέρα.
Και θέλω να τελειώσω, κύριε Πρόεδρε, με δύο επιμέρους παρατηρήσεις.
Η πρώτη παρατήρηση είναι η εξής: πρέπει να γίνει σαφές ποιός διαπραγματεύεται από την αμερικανική πλευρά.
Από την δική μας πλευρά ξέρουμε τον διαπραγματευτή, είναι η κ. De Palacio, και μέχρι τώρα υπήρξε πολύ καλή διαπραγματεύτρια.
Από την άλλη πλευρά, δεν είναι σαφές.
Το γεγονός αυτό συμβάλλει στο να μην έχουμε μια σταθερή θέση εκ μέρους των Αμερικανών και αυτό δυσκολεύει και την δική μας προσπάθεια.
Η δεύτερη παρατήρηση είναι η εξής: οι Αμερικανοί πρέπει να καταλάβουν ότι το Ευρωπαϊκό Κοινοβούλιο δεν είναι το Σώμα το οποίο ήταν παλιότερα, σε προηγούμενες δεκαετίες.
Είναι πλέον ένα ισχυρό όργανο.
Πρέπει να καταλάβουν λοιπόν ότι, εκτός από το Συμβούλιο, θα πρέπει να συζητήσουν και με το Κοινοβούλιο και να λάβουν πολύ σοβαρά υπόψη τις θέσεις του Κοινοβουλίου, διότι χωρίς το Κοινοβούλιο δεν μπορεί να υπάρξει πρόοδος.
Αν θέλουν λοιπόν να τους βοηθήσουμε, θα πρέπει πρώτα οι ίδιοι να μας βοηθήσουν, θα πρέπει πρώτα οι ίδιοι να συμβάλουν στην πρόοδο, δείχνοντας καλή θέληση.
Με τις σκέψεις αυτές, θα ήθελα λοιπόν να ρωτήσω την κυρία Επίτροπο και το Συμβούλιο ποιές είναι οι δικές τους τοποθετήσεις.
Κύριε Πρόεδρε, κύριοι βουλευτές, ένα πράγμα είναι απόλυτα σαφές: στις 4 Μαΐου τίθεται σε ισχύ ο κανονισμός "Hushkits" στην Ευρωπαϊκή Ένωση.
Αυτό είναι το μόνο που είναι σαφές.
Από εκεί και πέρα, θα πρέπει να δούμε πώς θα συνεχίσουμε τις διαπραγματεύσεις με τις Ηνωμένες Πολιτείες.
Ο στόχος αυτού του κανονισμού είναι σαφέστατος: να επιτευχθεί η τήρηση των όσων έχουν ήδη συμφωνηθεί στο πλαίσιο του ICAO, δηλαδή, τα αεροπλάνα που προσγειώνονται στα αεροδρόμιά μας, πράγματι να συμμορφώνονται με τις προδιαγραφές του ICAO σχετικά με το θόρυβο.
Αυτός ο κανονισμός δεν επιδιώκει κάτι περισσότερο, αλλά πιστεύω ότι θα πρέπει να είμαστε πιο φιλόδοξοι.
Οι σημερινές προδιαγραφές, όπως μας υπενθύμισε ο κ. Blokland, χρονολογούνται από το 1978.
Από τότε, η τεχνολογία της αεροναυπηγικής σε όλο τον κόσμο έχει κάνει μεγάλες προόδους.
Σήμερα, το επίπεδο θορύβου βρίσκεται, σε κάποιες περιπτώσεις, σε αναλογία 1 προς 20, 1 προς 40 ή ακόμη 1 προς 50 μεταξύ των παλαιών αεροπλάνων και των σύγχρονων.
Γι' αυτό, επιχειρούμε να επιτύχουμε νέα επίπεδα θορύβου ως διεθνείς προδιαγραφές στο πλαίσιο του ICAO.
Και σε αυτό το σημείο πρέπει να συνεργαστούμε με τους Αμερικανούς οι οποίοι, επιπλέον, είναι σύμμαχοι και φίλοι μας.
Το γεγονός ότι αυτός ο κανονισμός τίθεται σύντομα σε ισχύ δεν σημαίνει ότι δεν πρέπει να εξακολουθήσουμε να διαπραγματευόμαστε με τους Αμερικανούς με σκοπό τη βελτίωση της κατάστασης των προδιαγραφών για τον θόρυβο στο εσωτερικό του ICAO.
Και τι μπορεί να αποτελέσει αντικείμενο διαπραγμάτευσης; Δύο πράγματα μπορούμε να διαπραγματευτούμε:
Πρώτον: θα αναζητήσουμε καλύτερες διεθνείς προδιαγραφές στο πλαίσιο του ICAO, θα συνεργαστούμε στο εσωτερικό του ICAO και θα αναζητήσουμε έναν κοινό στόχο, δηλαδή, την ακόμη μεγαλύτερη μείωση των θορύβων στα αεροδρόμια και, επομένως, καλύτερα επίπεδα θορύβου μέσω της εφαρμογής των πιο σύγχρονων τεχνολογιών με μια περίοδο σταδιακής κατάργησης των αεροπλάνων που είναι πιο θορυβώδη, με την εισαγωγή ενός κεφαλαίου 4.
Δεύτερον: να αναστείλουν οι Αμερικανοί την αίτησή τους στο πλαίσιο του ICAO βάσει του άρθρου 84 κι εμείς - αυτό είναι διαπραγματεύσιμο - να αναστείλουμε το τμήμα του κανονισμού που αναφέρεται στις εταιρείες τρίτων χωρών. σε καμία περίπτωση αυτό που αναφέρεται στις ευρωπαϊκές εταιρείες, δεδομένου ότι αυτό τίθεται σε ισχύ στις 4 του προσεχούς Μαΐου.
Δηλαδή, όσον αφορά τις ευρωπαϊκές εταιρείες δεν υπάρχει τίποτε άλλο να πούμε, είναι διαπραγματεύσιμο μόνο ό,τι αναφέρεται στις εταιρείες τρίτων χωρών - έχουμε περιθώριο σχετικά, μέχρι το 2002 - και η διαπραγμάτευση αφορά την κατάργηση αυτού του τμήματος.
Και προφανώς, όταν θα καταλήξουμε σε μια νέα συμφωνία στο πλαίσιο του ICAO, η κοινοτική νομοθεσία θα προσαρμοστεί στα νέα πρότυπα του ICAO τα οποία, οπωσδήποτε, θα είναι καλύτερα από εκείνα που περιλαμβάνει ο τρέχων κανονισμός.
Κύριοι βουλευτές, με ρώτησε ο κ. Χατζηδάκης με ποιον διαπραγμετευόμαστε και η κ. Jackson θυμήθηκε την συνέλευση που είχαν με τον Υπουργό Μεταφορών τον κ. Slater.
Έχω διαπραγματευτεί με αρκετά πρόσωπα από την κυβέρνηση των Ηνωμένων Πολιτειών.
Το μόνο πρόβλημα είναι ότι αυτό που λείπει - και ελπίζω κάποια στιγμή να το επιτύχουμε - δεν είναι μόνο οι διαπραγματεύσεις αλλά η επιβεβαίωση ότι οι προσυμφωνίες στις οποίες έχει καταλήξει ο εκάστοτε διαπραγματευτής υποστηρίζονται από την κυβέρνηση των Ηνωμένων Πολιτειών.
Εγώ, κύριοι βουλευτές, σας έχω ενημερώσει με συνέπεια και με απόλυτη διαφάνεια καθ' όλη τη διάρκεια αυτής της περιόδου.
Δεν πρόκειται να επεκταθώ στο ποια ήταν τα διαφορετικά στάδια, εφόσον τα γνωρίζετε πολύ καλά.
Το τελευταίο ήταν την περασμένη Δευτέρα, με τον κ. Slater.
Και στη βάση που σας έχω εκθέσει, πιθανόν να υπάρξει μια συμφωνία. Θα συνεχίσουμε να εργαζόμαστε σε αυτό το θέμα.
Ωστόσο, κυρία Jackson, αυτό το οποίο αναφέρουν οι Financial Times δεν είναι ακριβώς έτσι, ούτε καν κατά προσέγγιση.
Μόνο αν υπήρχε συμφωνία σχετικά με τις άλλες πλευρές, θα ερχόμουν εδώ στο Κοινοβούλιο να ζητήσω τη υποστήριξή σας για μια αναβολή όσον αφορά τις εταιρείες των τρίτων χωρών, για μια αναστολή της εφαρμογής του κανονισμού σχετικά με το συγκεκριμένο θέμα.
Ελπίζω ότι, όλοι μαζί, θα επιτύχουμε αυτή τη συμφωνία.
Κύριε Πρόεδρε, ευχαρίστως θα άρχιζα την αγόρευσή μου με τον τίτλο ενός σαιξπηρικού έργου, "Πολύ κακό (πολλή φασαρία) για το τίποτα" , δυστυχώς όμως αυτό καθόλου δεν θα ταίριαζε με την κατάσταση.
Γίνεται πολλή φασαρία για πολλά πράγματα.
Όσο λίγο κι αν μου αρέσει να παρουσιάσω την κατάσταση στις σωστές τις διαστάσεις αποστασιοποιούμενη ενδεχομένως έτσι κάπως από τη θέση του Προέδρου του Συμβουλίου, πρέπει να πω ότι δεν συζητούμε εδώ για το περιβάλλον - πράγμα που γενικά το κάνω ευχαρίστως, όπως γνωρίζετε - αλλά για την υγεία!
Όσα συζητούμε σήμερα δεν έχουν μεγάλη σχέση με νομοθεσία για τις μεταφορές ή για το περιβάλλον, αλλά αντίθετα θεσπίζουμε νομοθεσία με σκοπό την προστασία των ανθρώπων.
Όλοι οι επιστήμονες σε ολόκληρον τον κόσμο, και στις ΗΠΑ, διαπίστωσαν τα τελευταία χρόνια ότι ο θόρυβος κάνει τους ανθρώπους να αρρωσταίνουν.
Έτσι, ο θόρυβος δεν προξενεί βλάβες και επιβάρυνση μόνο στους ανθρώπους, αλλά βλάπτει και γενικότερα, συγκεκριμένα την εθνική οικονομία.
Αυτό είναι κάτι που πολλοί από εμάς εδώ δεν θέλουν να ξεχνούν. Γι' αυτό θεσπίσαμε τη συγκεκριμένη νομοθεσία, αυτός είναι ο μοναδικός λόγος.
Θέλουμε να το θυμόμαστε αυτό, ανεξάρτητα από το ότι, φυσικά, θέλουμε γενικά να ενσωματώνουμε πάντοτε την πολιτική των μεταφορών στους άλλους τομείς της πολιτικής, αλλά και αντίστροφα, θέλουμε να ενσωματώνουμε την περιβαλλοντική πολιτική στις μεταφορές.
Η νομοθεσία είναι σε ισχύ, το είπαν σήμερα όλοι εδώ, το επανέλαβε και το τόνισε καθαρά και η Επίτροπος και την ευχαριστώ γι' αυτό.
Τις τελευταίες φορές που είχα την ευκαιρία να σας παρακολουθήσω, κυρία Palacio Vallelersundi, μου άρεσε πολύ ο εξαιρετικά σαφής, λογικός και αποφασιστικός τρόπος που το διατυπώσατε αυτό.
Το επιδοκιμάζω ιδιαίτερα και σας συγχαίρω.
Επειδή η νομοθεσία είναι σε ισχύ, απόρησα με τι άραγε να ασχολήθηκε χθες το Συμβούλιο Υπουργών Μεταφορών.
Γιατί ουσιαστικά δεν υπάρχει τίποτα για να ασχοληθεί, εκτός αν σκοπεύει να μας υποβάλει νέα νομοθεσία, πράγμα που όμως προφανώς δεν ισχύει.
Η κυρία Palacio Vallelersundi είπε προηγουμένως ότι ίσως κάποια στιγμή χρειασθεί την υποστήριξη του Κοινοβουλίου για το δεύτερο μέρος του κανονισμού, δηλαδή για το μέρος που αφορά τρίτες χώρες και κατά συνέπεια και τις ΗΠΑ και τη Νότια Αμερική ή τις χώρες της Ανατολικής Ευρώπης, δηλαδή όλες τις χώρες εκτός της Ευρωπαϊκής Ένωσης.
Πρόκειται για το μέρος του κανονισμού που θα τεθεί εν ισχύι τον Απρίλιο του 2002.
Αν λοιπόν απευθυνθείτε σ' εμάς, κυρία Palacio Vallelersundi, ζητώντας την αναστολή ισχύος του τμήματος αυτού, νομίζω ότι χρειάζονται περισσότερα από όσα διαθέτετε αυτήν τη στιγμή, πράγμα που το ξέρετε και η ίδια.
Όταν επιστρέψετε στις διαπραγματεύσεις, πρέπει να είναι σαφές το εξής - και ελπίζω και πιστεύω ότι υπάρχει σχετική συμφωνία στο Σώμα γι' αυτό: Πρέπει να είναι σαφές ότι μία δήλωση πρέπει να περιλαμβάνει σαφείς προδιαγραφές.
Πρέπει να είναι σαφές και να συμφωνούμε ως προς το εξής: Ποιος είναι ο στόχος μας, ποιο είναι το τέλος του δρόμου που βαδίζουμε.
Δεν κάνω παζάρια για ένα εξάμηνο, θέλω όμως να έχω ξεκαθαρισμένους στόχους και πρέπει να έχουμε σαφές χρονοδιάγραμμα.
Αν η ημερομηνία δεν ήταν - το λέω αυτό τώρα εντελώς off the record, όσο βέβαια είναι δυνατόν κάτι τέτοιο σε μια συζήτηση, κατά την οποία τηρούνται πρακτικά - αν δεν ήταν λοιπόν ο Απρίλιος του 2002 παρά ο Σεπτέμβριος του 2002 ή ακόμη και ο Ιανουάριος του 2003, εγώ θα ήμουν η τελευταία που θα το έκανε μεγάλο θέμα, όμως θέλω να έχω ένα σαφές και δεσμευτικό χρονοδιάγραμμα που θα πρέπει να το τηρήσουν όλοι οι εμπλεκόμενοι, των ΗΠΑ συμπεριλαμβανομένων.
Όταν θα τα έχουμε όλα αυτά, θα ήθελα τον Σεπτέμβριο να περάσουν από τη γενική συνέλευση της διεθνούς οργάνωσης πολιτικής αεροπορίας ICAO.
Αν γίνει αυτό τον Σεπτέμβριο του επομένου έτους, θα έχουμε ακόμη αρκετόν καιρό για να αναστείλουμε την ισχύ του κανονισμού.
Δεν είμαι διατεθειμένη να εξετάσω αναστολή χωρίς τις προϋποθέσεις που μόλις σας εξέθεσα.
Βέβαια, είναι ενδεχόμενο να υποβάλετε ένα τέτοιο αίτημα, τότε όμως θα πρέπει να ακολουθηθεί η κανονική νομοθετική διαδικασία και θα πρέπει να έχετε την υποστήριξη του Κοινοβουλίου - αυτό πρέπει να το καταλάβουν και οι ΗΠΑ - και ίσως τότε να μπορέσουμε να τελειώσουμε και πάλι με ένα έργο του Σαίξπηρ, λέγοντας: όχι κακό (φασαρία) για τίποτα!
NL) Κύριε Πρόεδρε, κύριε Πρόεδρε του Συμβουλίου, κυρία Επίτροπε, στην πραγματικότητα το θεωρώ κρίμα που είμαστε υποχρεωμένοι να δαπανήσουμε τόσο χρόνο και τόση ενέργεια για το θέμα αυτό επειδή, όπως είπε και ο κύριος Blokland, εξετάζουμε παλιούς κανονισμούς από τη δεκαετία του ' 70 αντί να κοιτάμε στο μέλλον.
Θεωρώ ότι αυτό είναι πραγματικά κρίμα.
Πρέπει να καθιερώσουμε το συντομότερο δυνατό το νέο πρότυπο, αυτό είναι σημαντικό για εμάς, και αυτό που πιστεύουμε ότι λείπει είναι η δέσμευση των Αμερικανών.
Αυτό είναι σαφές.
Το γεγονός ότι δεν έχουμε τη δέσμευση των Αμερικανών μάς κάνει καχύποπτους.
Πολλές φορές είπαμε ότι θα το κάνουν, μετά πολλές φορές είπαμε εμείς για άλλο ότι θα το κάνουν και δεν το έκαναν κλπ.
Είναι σαφές ότι η καχυποψία μας οφείλεται στην απροθυμία των Αμερικανών να δεσμευτούν για κάτι που πρέπει να γίνει.
Μόνο όταν θα συμφωνήσουν εγγράφως θα μπορέσουμε να βοηθήσουμε στην Ευρωπαϊκή Ένωση για να αποκαθηλωθεί η κατάσταση.
Πιστεύω ότι δεν πρέπει να αντιστρέφουμε τα πράγματα.
Χθες είχα μια συζήτηση με τον κύριο Slater, τον αμερικανό υπουργό μεταφορών.
Η εντύπωση που είχα στη συνεδρίαση αυτή ήταν ότι ο κύριος Slater πιστεύει, όπως και εμείς, ότι τα «Hushkits" αποτελούν στην ουσία ένα δευτερεύον θέμα και ότι υπάρχουν πολύ σημαντικότερα εμπόδια τα οποία πρέπει να άρουμε το συντομότερο δυνατό.
Όμως, και ο ίδιος διακατέχεται από μεγάλη δυσπιστία.
Πιστεύω λοιπόν ότι πρέπει να υπάρξει ένα σαφές μήνυμα πρώτα απ' όλα εκ μέρους τους.
Πρέπει να μας πουν ότι θέλουν να βρεθεί μια λύση, όχι κάπου σε μια συνεδρίαση κεκλεισμένων των θυρών, αλλά εγγράφως και επισήμως.
Δεν μπορεί να μας ζητούν να αναβάλουμε μονομερώς την εφαρμογή κανονισμών.
Η δέσμευσή τους για το μέλλον εξαρτάται από την ενδεχόμενη αναβολή σε εμάς.
Η προσφυγή τους στη Διεθνή Οργάνωση Πολιτικής Αεροπορίας αποτελεί στην ουσία άσκοπη απειλή.
Πιστεύω ότι πρέπει να την αποσύρουν.
Ο κύριος Χατζηδάκης μίλησε για απόσυρση, εσείς για αναβολή.
Κατέθεσα τροπολογία για να διασαφηνιστεί ότι πρόκειται για απόσυρση.
Πιστεύω ότι η διατύπωση πρέπει να είναι περισσότερο αιχμηρή από αυτήν που έχουμε στα χαρτιά.
Αυτό όμως που θεωρώ άξιο θαυμασμού, κυρία Επίτροπε, είναι ότι σήμερα έχετε την ίδια τοποθέτηση με το Κοινοβούλιο και προφανώς το Συμβούλιο.
Πιστεύω ότι η θέση μας σήμερα έναντι των Αμερικανών είναι πολύ ισχυρότερη και ότι πρέπει να κάνουμε ό,τι μπορούμε για να την διατηρήσουμε.
Κύριε Πρόεδρε, κατά την άποψή μου η τοποθέτηση της Επιτρόπου, κ. De Palacio, που υποστηρίζει την ευρωπαϊκή θέση έναντι των Ηνωμένων Πολιτειών είναι απολύτως σωστή.
Δεν είναι η πρώτη φορά που έχουμε διαφορετικές θέσεις, διαφορετικές νομοθεσίες και διαφορετικούς κανόνες από τις Ηνωμένες Πολιτείες: πάρτε για παράδειγμα τους γενετικώς τροποποιημένους οργανισμούς.
Αν θέλουμε να διεκδικήσουμε την κυριαρχία μας, πρέπει να το κάνουμε σε όλους τους τομείς, συμπεριλαμβανομένου αυτού του συγκεκριμένου.
Κατά τη γνώμη μου, λοιπόν, το ζήτημα δεν είναι με ποιες συσκευές μείωσης του θορύβου θα εξοπλιστούν τα αεροπλάνα - υπάρχουν σήμερα τυποποιημένες διαδικασίες ελέγχου των επιπέδων θορύβου των αεροπλάνων· αυτό που μετράει είναι να μην ξεπερνούν τα αεροπλάνα τα όρια.
Το αν το κάνουν με τροποποιημένους μετα-καυστήρες ή με άλλους σιγαστήρες, δεν έχει και τόσο μεγάλη σημασία κατά τη γνώμη μου: αυτό που έχει μεγάλη σημασία είναι να γίνονται σεβαστά τα όρια που έχουν τεθεί για την προστασία των πληθυσμών μας και να ελέγχεται η τήρησή τους από τις αρμόδιες αρχές.
Κύριε Πρόεδρε, κυρία Αντιπρόεδρε, κύριε Πρόεδρε του Συμβουλίου, χαίρομαι που σήμερα είμαστε μαζί - μετά από όλες τις συζητήσεις των τελευταίων μηνών - και είμαστε σε θέση να διαπιστώσουμε πως και τα τρία θεσμικά όργανα - τα δύο νομοθετικά και η αρχή υποβολής προτάσεων, η Επιτροπή - είναι της γνώμης ότι, φυσικά, ο κανονισμός πρέπει να τεθεί εν ισχύι τον Μάϊο τρέχοντος έτους.
Αλλωστε, δεν θα ήταν δυνατόν να γίνει διαφορετικά, αφού δεν υπάρχει νομοθετική διαδικασία τόσο γρήγορη ώστε να προλάβαινε κανείς να κάνει τροποποιήσεις μέσα στον Μάϊο.
Εκείνο όμως που είναι αποφασιστικής σημασίας, είναι η άποψή μας ότι οι διατάξεις για την προστασία από τον θόρυβο είναι σωστές όσον αφορά τον δικό μας πληθυσμό, ότι πρέπει να προστατεύσουμε τους κατοίκους των περιχώρων των αεροδρομίων και ότι τουλάχιστον μέχρι τώρα δεν θίγονται τα συμφέροντα των Αμερικανών.
Ίσως να θίγονται συμφέροντα μεμονωμένων αμερικανικών επιχειρήσεων, όμως ως γνωστόν ο κανονισμός θα αρχίσει να ισχύει για αεροπλάνα τρίτων χωρών μόλις το 2002. Γι' αυτό, πρέπει να προσέχουμε λίγο τα λόγια μας και να επιλέγουμε με πολύ μεγάλη προσοχή τις διατυπώσεις μας, κύριε Πρόεδρε του Συμβουλίου!
Αναρωτιέμαι αν θα έπρεπε να αναστείλουμε την ισχύ του κανονισμού για τα αεροπλάνα τρίτων χωρών.
Μα ο κανονισμός αυτός δεν είναι εν ισχύι!
Υπάρχει βέβαια ως νόμος, αλλά θα τεθεί εν ισχύι τον Μάϊο του 2002.
Γιατί λοιπόν να προχωρήσουμε σε αναστολή; Κατά τη γνώμη μου, θα έπρεπε να αρχίσουμε μία νομοθετική διαδικασία, και μάλιστα στο τέλος του χρόνου.
Όταν θα έχουν συμφωνηθεί παγκόσμιες προδιαγραφές στα όργανα του ICAO, μπορούμε να αρχίσουμε να περιλαμβάνουμε τις προδιαγραφές αυτές στον κανονισμό μας, στο μέτρο που αυτό θα αφορά τα αεροπλάνα τρίτων χωρών και το έτος 2002.
Όταν εν συνεχεία, κατά την πορεία της νομοθετικής διαδικασίας που θα διαρκέσει μισό ή έναν χρόνο, πληροφορηθούμε ότι στην ολομέλεια του ICAO ψηφίστηκαν πραγματικά οι προδιαγραφές με τη συγκεκριμένη μορφή, μπορούμε να τελειώσουμε τη νομοθετική διαδικασία έγκαιρα, πριν από τον Μάϊο του 2002.
Αυτό ήταν και το ερώτημα της συναδέλφου μου.
Δεν πρέπει να αρχίσουμε τη νομοθετική διαδικασία με το σύνθημα "αναστολή" παρά με το σύνθημα "προσαρμογή στις νέες προδιαγραφές που συμφωνήθηκαν από κοινού" .
Ως εκ τούτου πιστεύω ότι ο κύριος Slater πρέπει να πει μερικά πράγματα με το όνομά τους.
Δεν πρέπει μόνο να λέει ότι θέλει να έρθει σε συμφωνία μαζί μας αλλά, όπως επανειλημμένα ζήτησε η Αντιπρόεδρος, πρέπει να πει και ποιες είναι οι ποιοτικές προδιαγραφές μείωσης του θορύβου, στις οποίες προτίθεται να συμφωνήσει.
Σε αυτή τη βάση, κυρία Αντιπρόεδρε, θα έχετε και στο μέλλον την πλήρη υποστήριξή μας!
Σας θαυμάζουμε, γιατί το Συμβούλιο ως γνωστόν σας επιτέθηκε πολλές φορές ζητώντας σας να υποβάλετε αμέσως νομοθετική πρόταση υποχωρώντας στους Αμερικανούς.
Δικαίως είπατε ότι οι Αμερικανοί είναι μεν φίλοι μας, αλλά δεν θα επιτρέψουμε να μας εκβιάσουν όταν πρόκειται για την προστασία του δικού μας περιβάλλοντος.
Μην εγκαταλείψετε τη θέση αυτή, κυρία Αντιπρόεδρε!
Αν οι Αμερικανοί μας προσεγγίσουν στο ζήτημα αυτό, δηλαδή ως προς τις προδιαγραφές για τον περιορισμό του θορύβου, ασφαλώς είμαστε κατ' αρχήν σε θέση να αρχίσουμε αμέσως τη νομοθετική διαδικασία.
Εγώ όμως θα συνιστούσα να περιμένουμε τα πρώτα αποτελέσματα των εργασιών της ομάδας εργασίας του ICAO σχετικά με τις διατάξεις για την προστασία από τον θόρυβο.
Ύστερα μπορούμε να εγκαινιάσουμε μια καλή νομοθετική διαδικασία προς το συμφέρον όλων των πολιτών, επειδή θέλουμε παγκόσμιες προδιαγραφές αυστηρότερες από τις σημερινές!
Κύριε Πρόεδρε, η κυρία Roth-Behrendt έκανε αναφορά στον Σαίξπηρ κατά την ομιλία της και θα ήθελα και εγώ να δανειστώ δυο στίχους από το μονόλογο του Αμλετ: "γενναιότερο άραγε στο νου λογιέται να υπομένεις τα βέλη και τις πετριές μιας ανελέητης μοίρας, ή ν' αντιτάσσεις τα όπλα σου σ' ένα πέλαγο από βάσανα και, αψηφώντας τα, να δίνεις τέλος;" Ως επικεφαλής της αντιπροσωπείας για τις σχέσεις με τις ΗΠΑ σε αυτό το Κοινοβούλιο, γνωρίζω πάρα πολύ καλά τα πολλά βέλη και τις πετριές της ανελέητης μοίρας που χαρακτηρίζουν τις εμπορικές διαφορές μεταξύ της ΕΕ και των Ηνωμένων Πολιτειών της Αμερικής.
Εντούτοις, είναι σημαντικό να θέσουμε κάθε εμπορική διαφορά στη διάσταση που της αρμόζει.
Καθένας από εμάς θα ήθελε να χαιρετίσει τη μικρή ένδειξη προόδου που σημειώθηκε μετά τις συνομιλίες με τον υπουργό Slater και τον πρέσβη Morningstar.
Και το λέω αυτό, εν πλήρει γνώσει των μαζικών πιέσεων που ασκούνται στο Κογκρέσο κατά τη διάρκεια μιας εκλογικής χρονιάς.
Δεν θέλω να γίνω υπερβολικά επικριτική, γνωρίζουμε πολύ καλά ως βουλευτές τι σημαίνει εκλογικές πιέσεις, αλλά αξίζει να σημειωθεί ότι στις Ηνωμένες Πολιτείες οι πιέσεις δεν προέρχονται τόσο από τους πολίτες, τους ψηφοφόρους, όσο από τους μεγαλοεπιχειρηματίες που υποστηρίζουν και τα δυο κόμματα και τις προεκλογικές τους εκστρατείες, και το γεγονός αυτό έχει τεράστια σημασία.
Η Επίτροπος και άλλοι ομιλητές περιέγραψαν τη βάση για την πιθανή διεξαγωγή συνομιλιών.
Δεν θα τα υπεισέλθω σε λεπτομέρειες, ωστόσο θα τονίσω πως δεν χρειάζεται να καταρτιστεί μόνο ένα χρονοδιάγραμμα για να καταλήξουμε σε αυστηρά πρότυπα καταστολής του θορύβου, χρειάζεται να καταλήξουμε και σε ένα χρονοδιάγραμμα για την εφαρμογή τους.
Η κυρία Roth-Behrendt έθεσε ένα στόχο, ο οποίος με βρίσκει σύμφωνη.
Θέλω να αναφερθώ σύντομα και σε ένα άλλο σημείο, επειδή η διαφωνία αυτή φέρνει στην επιφάνεια την ανάγκη να γίνονται συντομότερα αμεσότερες συνομιλίες για το πλήθος των θεμάτων εκείνων για τα οποία υπάρχει διαφωνία.
Η αντιπροσωπεία για τις σχέσεις με τις Ηνωμένες Πολιτείες σχεδιάζει, όπως πιθανώς θα γνωρίζετε, ένα διατλαντικό διάλογο νομοθετών με τη χρήση τεχνικών τηλεδιάσκεψης, ώστε να μπορέσουμε να συζητήσουμε και να κατανοήσουμε - γιατί προφανώς οι Αμερικανοί δεν έχουν καταλάβει - ποιες είναι οι εξουσίες του Κοινοβουλίου, ποιες οι θετικές αλλά και οι αρνητικές εξουσίες, καθώς και τη σημασία της επιλογής του κατάλληλου χρόνου για τις κοινές μας διαπραγματεύσεις.
Έχουμε να διδαχθούμε πολλά και οι δυο πλευρές, αλλά ελπίζω πραγματικά ότι ακόμα και σε αυτό το τελευταίο στάδιο θα βρεθεί κάποιου είδους λύση.
Κύριε πρόεδρε, υποστηρίζω θερμά τα ψηφίσματα που έχουν τεθεί στο τραπέζι ενώπιόν μας.
Και τα υποστηρίζω όχι μόνο λόγω της βαρύτητας του ίδιου του θέματος των αεροπλάνων με σιγαστήρα - αν και κανείς δεν πρέπει να υποτιμά την τεράστια ενόχληση και τις υπαρκτές και σημαντικές επιπτώσεις του θορύβου στην υγεία - αλλά και επειδή καθιερώνουν την αρχή ότι η Ευρώπη μπορεί να θέτει τα δικά της περιφερειακά πρότυπα.
Το θέμα των αεροπλάνων με σιγαστήρα θεωρείται επίσης από πολλούς ως η πρώτη υπόθεση που αφορά τον τρόπο που το νέο Κοινοβούλιο και η νέα Επιτροπή θα αντιμετωπίζουν στο μέλλον θέματα που σχετίζονται με την αεροπορία.
Είναι ξεκάθαρο ότι τα πρότυπα του ICAO πρέπει να θεωρούνται ως το κατώτατο όριο, όχι ως το ανώτατο.
Είναι δυνατό και θεμιτό να προχωρήσουμε πέρα από αυτά.
Πρόκειται για μια σοβαρή υπόθεση, επειδή αφορά τον τρόπο που χειριζόμαστε αυστηρές αποφάσεις για το πώς θα αρχίσουμε να κάνουμε μια βαθιά μη βιώσιμη βιομηχανία κάπως λιγότερο επιζήμια.
Αφορά τον τρόπο που εφαρμόζουμε τη Συνθήκη του Αμστερνταμ σχετικά για την ενσωμάτωση των προβληματισμών μας σχετικά με τη βιωσιμότητα σε όλους του τομείς της πολιτικής μας, ακόμα και στους πιο δύσκολους από αυτούς.
Αναρωτιέμαι εάν μπορούμε να χρησιμοποιήσουμε αυτή τη διαμάχη και τις διαπραγματεύσεις με τις ΗΠΑ ώστε να εισέλθουμε σε μια ευρύτερη συζήτηση για μια ενεργό παγκόσμια περιβαλλοντική πολιτική σχετικά με τις αεροπορικές μεταφορές γενικότερα.
Είναι η πηγή με τους ταχύτερους ρυθμούς αύξησης των εκπομπών αερίων που προκαλούν το φαινόμενο του θερμοκηπίου και γνωρίζουμε ότι είναι βαθιά μη βιώσιμη.
Οφείλουμε να στραφούμε προς μια νέα αρχιτεκτονική για την πολιτική μας ώστε να αντιμετωπίσουμε όλα αυτά τα ζητήματα.
Κύριε Πρόεδρε, έχω αμφιβολίες για τη θέσπιση του Κανονισμού 925 του 1999, στην οποία αναφέρεται το ψήφισμα που έχουμε ενώπιόν μας.
Ψηφίστηκε από το προηγούμενο Κοινοβούλιο χωρίς καμία συζήτηση.
Είναι αντίθετο στην αρχή της μη διάκρισης.
Προσβάλλει τη θεμελιώδη απαίτηση για αιτιολόγηση, όπως προβλέπεται στο Αρθρο 253 της Συνθήκης, αφού δεν υπάρχει καμία εξήγηση στον κανονισμό για τη χρήση της σχέσης παράκαμψης του κινητήρα του αεροσκάφους ως κριτηρίου, όταν υπάρχουν ήδη παγκοσμίως εγκεκριμένα πρότυπα για τον θόρυβο και τις εκπομπές των μηχανών των αεροσκαφών.
Είναι αντίθετο με την αρχή της αναλογικότητας, και, το πιο σημαντικό, είναι αντίθετο με τους κανονισμούς του ΠΟΕ, οι οποίοι απαιτούν τη χρήση προτύπων επιδόσεων και όχι προτύπων σχεδιασμού, όπως συμβαίνει με τον κανονισμό αυτό.
Ποιον εξυπηρετούσε αυτό το νομοθέτημα που ψηφίστηκε με ταχείες διαδικασίες, αδιαφορώντας για δοκιμασμένες και ελεγμένες διαδικασίες και για την πρακτική της χρήσης αντικειμενικών κριτηρίων επιδόσεων για τα περιβαλλοντικά πρότυπα; Το νομοθέτημα αυτό έρχεται ως συνέχεια της πρότασης που έκανε η Airbus σε μια συνάντηση που οργάνωσε η ίδια στην Τουλούζη στις 29 και 30 Σεπτεμβρίου και 1 Οκτωβρίου του 1997, δηλαδή πρόκειται ουσιαστικά για ένα εμπορικά υποστηριζόμενο νομοθέτημα.
Στη συνάντηση αυτή τα παρόντα μέλη της Ευρωπαϊκής Συνδιάσκεψης Πολιτικής Αεροπορίας (ΕΣΠΑ) ενημερώθηκαν από τον νομικό τους σύμβουλο ότι δεν μπορούσαν να προχωρήσουν υπό τη Συμφωνία του ΙCAO όπως ζητούσε η Airbus και έτσι η Airbus έπεισε την Επιτροπή να νομοθετήσει εκείνη για όσα δεν μπορούσε να νομοθετήσει η ΕΣΠΑ.
Έχουμε τώρα μια νομοθεσία εξαιτίας της οποίας απειλεί να ξεσπάσει ένας νέος διατλαντικός εμπορικός πόλεμος - αλλά αυτό είναι άλλο ζήτημα - μία νομοθεσία που δεν σέβεται τις βέλτιστες περιβαλλοντικές πρακτικές με κριτήρια επιδόσεων και που - οποία έκπληξη - εξαιρεί τα αεροσκάφη που χρησιμοποιούν μοντέρνες μηχανές αμερικανικής κατασκευής, ενώ επιτρέπει τη συνέχιση της χρήσης της μηχανής της Rolls Royce, η οποία πολύ βολικά έχει σχέση παράκαμψης 3,1.
Ναι, κύριε Πρόεδρε, η ηχορύπανση πλήττει το 20% του πληθυσμού μας και το 0,01% οφείλεται στα αεροσκάφη.
Στηρίζω απόλυτα τη θέσπιση των απαραίτητων προτύπων ώστε να προστατευτεί η υγεία και η ποιότητα ζωής των πολιτών.
Τα αυστηρότερα δυνατά κριτήρια για τη μείωση του θορύβου και των εκπομπών από τις μηχανές των αεροσκαφών μπορούν να επιτευχθούν, ωστόσο, μόνο με τη χρήση κριτηρίων επιδόσεων και όχι κριτηρίων σχεδιασμού, τα οποία υποστηρίζονται από κάποιες εταιρείες και προωθούν με ταχείες διαδικασίες νομοθετήματα κατά του ανταγωνισμού.
Η βασισμένη σε κριτήρια σχεδιασμού περιβαλλοντική πολιτική, το καταθέτω ενώπιον σας συνάδελφοι, δεν έχει προηγούμενο, και πώς να είχε άλλωστε.
Θα ήθελα να ζητήσω με όλο τον σεβασμό από την Επίτροπο να βεβαιωθεί, χάριν εντιμότητος, για τον τρόπο θέσπισης του εν λόγω κανονισμού, προκειμένου να διασφαλίσει τις επιπτώσεις της εφαρμογής του στη αεροπορική βιομηχανία παγκοσμίως.
Δεν με ενδιαφέρει εάν είναι στην Αμερική, την Ευρώπη, την Κίνα ή τον Αρη - όταν λέμε παγκοσμίως δεν μπορούμε να κάνουμε διακρίσεις.
Πάνω από όλα, πρέπει να εξυπηρετεί όσο το δυνατόν καλύτερα τους σημαντικούς περιβαλλοντικούς στόχους που υποστηρίζει ότι επιτελεί.
Υποστηρίζω πλήρως το στόχο του κανονισμού και πρέπει να καταλήξουμε σε ένα χρονοδιάγραμμα για την εφαρμογή των πρότυπων για το θόρυβο, ωστόσο πρέπει να είναι ένα χρονοδιάγραμμα βασισμένο σε αντικειμενικά κριτήρια επιδόσεων και όχι σε κριτήρια σχεδιασμού.
Η ακεραιότητα αυτού του Κοινοβουλίου απαιτεί εμπεριστατωμένες απαντήσεις στα ερωτήματα που αμφισβητούν σοβαρά σημεία της νομοθεσίας, στα οποία βασίζεται η πρόταση ψηφίσματος που έχουμε ενώπιόν μας και επί της οποίας θα μας ζητηθεί να ψηφίσουμε αύριο.
FR) Κύριε Πρόεδρε, αγαπητοί συνάδελφοι, νομίζω ότι η κ. Doyle δεν εξέτασε τη διαμόρφωση αυτής της πραγματικότητας, γιατί έχουμε συζητήσει πολλάκις για αυτή την υπόθεση στο Σώμα αυτό.
Δεν μπορώ να φανταστώ, κυρία Doyle, ότι το Συμβούλιο, ομόφωνα, και το Σώμα αυτό, σχεδόν ομόφωνα, έλαβαν μία απόφαση με μόνο στόχο την υπεράσπιση της Airbus.
Όχι, υπάρχουν χιλιάδες κάτοικοι που ζουν γύρω από τα αεροδρόμια και υφίστανται σημαντικά προβλήματα ηχορύπανσης.
Είναι σαφές ότι ο κανονισμός τους προστατεύει όσο το δυνατόν καλύτερα, σύμφωνα με τη σημερινή κατάσταση των πραγμάτων και της διεθνούς νομοθεσίας.
Δεύτερον, κυρία Επίτροπε, κύριε Εκπρόσωπε του Συμβουλίου, το συμπέρασμα που συνάγω από την αναβολή κατά ένα έτος, είναι ότι δεν χρησίμευσε σε τίποτα, για τον απλούστατο λόγο ότι τα αμερικανικά συμφέροντα - και όταν μιλώ για αμερικανικά συμφέροντα, εννοώ τα συμφέροντα ενός τμήματος της αμερικανικής βιομηχανίας - είναι σαφώς συμφέροντα τα οποία δεν οδεύουν προς την κατεύθυνση μίας γενικής βελτίωσης των προτύπων, και ακόμη λιγότερο στην περίπτωση των αεροπλάνων "hushkits" .
Δεν θα μετακινηθούν από τις θέσεις τους παρά μόνο υπό δύο όρους: πρώτον πίεση από την Ευρωπαϊκή Ένωση, δεύτερον: πίεση από την κοινή τους γνώμη γιατί, αλίμονο, οι Ηνωμένες Πολιτείες συμβαίνει να είναι μία μεγάλη επικράτεια και η ηχορύπανση γύρω από τα αεροδρόμια είναι λιγότερο σημαντική από ό,τι στα εδάφη πάνω από τα οποία πετούν αεροπλάνα στην Ευρώπη η οποία, λόγω της γεωγραφικής της μορφολογίας, πλήττεται σε μεγαλύτερο βαθμό από τέτοιου είδους περιορισμούς.
Κατά συνέπεια, και η αμερικανική κοινή γνώμη θα κινητοποιηθεί μαζικά μόνο αν την ξεσηκώσουμε ως Ευρωπαίοι.
Λυπάμαι που αυτό το έτος αναβολής θεωρήθηκε από τους εταίρους μας ως δείγμα κάποιας αδυναμίας της θέσης μας.
Για αυτό το λόγο, παίρνω το θάρρος να σας πω, κυρία Επίτροπε, κύριε Εκπρόσωπε του Συμβουλίου, ότι επιθυμούμε να διεξαχθεί η διαπραγμάτευση με αυστηρότητα.
Δεν υπάρχει κανένας λόγος να ανασταλεί η κανονιστική ρύθμιση.
Μπορούμε, στην καλύτερη περίπτωση, να την αναθεωρήσουμε και αυτό μπορεί να γίνει μόνο στην περίπτωση που μία διεθνής συμφωνία επιτρέπει να βελτιωθεί η κατάσταση και να κάνουμε μία γενική συμφωνία-πλαίσιο.
Γενικό πλαίσιο δεν σημαίνει να περιπλέξουμε την υπόθεση για να κουραστεί και να υποχωρήσει ο αντίπαλος, γιατί είχα κάποιες αμφιβολίες ακούγοντας το Συμβούλιο.
Είμαστε όντως όλοι σύμφωνοι στην ιδέα ότι η συμφωνία-πλαίσιο αντιστοιχεί στα πρότυπα θορύβου και δεν στοχεύει στην κάλυψη ενός πολύ μεγάλου πεδίου, που θα αποσκοπούσε στο να προβούμε σε έναν ορισμένο αριθμό συμβιβασμών σε αυτόν τον τομέα του θορύβου, εις βάρος δεν ξέρω ποιας άλλης ρύπανσης, την οποία πιθανότατα αξίζει να προσέξουμε, που δεν θα μπορούσε όμως να αιτιολογήσει μία παραίτηση;
Κύριε Πρόεδρε, κυρία Επίτροπε, όπως γνωρίζετε, ζω στο Μπιλμπάο, μια πόλη της Χώρας των Βάσκων, η οποία, όπως άλλες ευρωπαϊκές πόλεις, έχει υψηλή πυκνότητα πληθυσμού.
Το αεροδρόμιό μας βρίσκεται πολύ κοντά στις κατοικίες και, ομοίως με το 20% των Ευρωπαίων πολιτών, υποφέρουμε από επίπεδα θορύβου των αεροπλάνων που οι ειδικοί σε θέματα υγείας θεωρούν απαράδεκτα.
Η Ευρωπαϊκή Ένωση ενέκρινε στις 29 Απριλίου 1999, έναν κανονισμό του Συμβουλίου με σκοπό τον έλεγχο και τη μείωση του θορύβου που παράγουν οι κινητήρες των υποηχητικών αεροπλάνων, περιορίζοντας συν τω χρόνω τη χρησιμοποίηση σιγαστήρων - οι οποίοι δεν λύνουν το πρόβλημα απόλυτα - και ευνοώντας την ανανέωση των στόλων από τις εταιρείες με αεροσκάφη νέας γενιάς και λιγότερο ρυπογόνα.
Αυτό ικανοποίησε τις ισχυρές βορειοαμερικανικές επιχειρήσεις, όπως κατασκευαστές αεροσκαφών, αλλά τις βλάπτει γιατί είναι, παράλληλα, επενδυτές και ιδιοκτήτριες χιλιάδων αεροσκαφών που έχουν παραχωρήσει με λήζινγκ σε όλες τις χώρες του κόσμου, αεροσκάφη που, επειδή είναι ξεπερασμένα, θα έχουν δυσκολίες να λειτουργήσουν στην Ευρώπη.
Επίσης, ο ευρωπαϊκός κανονισμός δεν άρεσε στους ίδιους τους Αμερικανούς κατασκευαστές σιγαστήρων για κινητήρες αεροπλάνων με το όνομα hushkits, και γι' αυτό οι Ηνωμένες Πολιτείες ανακοίνωσαν εμπορικά, οικονομικά κ.ά. μέτρα εναντίον της Ευρωπαϊκής Ένωσης αν δεν αναβάλουμε την έναρξη ισχύος του κανονισμού μας.
Κατανοώ ότι δεν πρέπει να είμαστε άκαμπτοι, ότι πρέπει να δώσουμε μια ευκαιρία στον διάλογο και στην κατανόηση, αλλά για να γίνει αυτό είναι απαραίτητο οι Ηνωμένες Πολιτείες να συμφωνήσουν να λάβουν ορισμένες θέσεις.
Οι Ηνωμένες Πολιτείες πρέπει να δεσμευτούν ότι στην επόμενη συνέλευση του ΙCAO, θα καταστεί δυνατή η έγκριση μιας νέας και πιο περιοριστικής προδιαγραφής σχετικά με τον θόρυβο των αεροπλάνων, και επίσης να δεσμευτούν να αποσύρουν τις απαιτήσεις τους και τα εξαναγκαστικά τους μέτρα.
Μόνο υπό αυτές τις προϋποθέσεις θα μπορούσαμε να αποδεχτούμε μια αναστολή του κανονισμού μας για τις τρίτες χώρες.
NL) Κύριε Πρόεδρε, μόλις πριν λίγο, η βρετανή εκπρόσωπος μίλησε χρησιμοποιώντας τον χρόνο ομιλίας του κυρίου Bowe.
Θα ήθελα να της δώσω τα έγγραφα που έλαβα από την Επίτροπο de Palacio τα οποία αποδυναμώνουν τους ισχυρισμούς της, έτσι ώστε να μπορέσει να τα μελετήσει για άλλη μια φορά και να μη δυσφημεί εδώ το σύνολο των μελών του Κοινοβουλίου.
Νομίζω, κύριε Blokland, ότι θα μπορούσατε να το είχατε κάνει χωρίς να το ανακοινώσετε στο Κοινοβούλιο, αλλά δεν πειράζει.
. (EN) Κύριε Πρόεδρε, όπως και οι περισσότεροι από τους υπόλοιπους ομιλητές εδώ, δεν βλέπω κανένα απολύτως λόγο για κανενός είδους άμεση αναστολή, ή επείγουσα αναστολή, των κανονισμών για τα αεροπλάνα με σιγαστήρες.
Υπάρχουν κανονισμοί, εμείς τους θέσαμε σε ισχύ.
Βρισκόμουν στο Κοινοβούλιο στο Στρασβούργο κατά την πρώτη ανάγνωση.
Όταν θεσπίσαμε αυτούς τους κανονισμούς σε πρώτο βαθμό, λίγοι από εμάς παρευρίσκονταν εκεί, πολύ λιγότεροι από όσους βρίσκονται εδώ σήμερα,
Είναι καλοί κανονισμοί.
Θα αποδειχθούν χρήσιμοι και θα ωφελήσουν τους πολίτες της Ευρώπης.
Αυτό δεν σημαίνει, ωστόσο, ότι δεν πρέπει να προχωρήσετε σε διαπραγματεύσεις.
Είχα την τύχη να έχω την ευκαιρία να μιλήσω με τον υφυπουργό Slater χθες, μαζί με κάποιους άλλους συναδέλφους μου.
Μοιάζουν λογικοί άνθρωποι, διατεθειμένοι να μιλήσουν λογικά μαζί σας για μια καλύτερη, μακροπρόθεσμη λύση.
Γνωρίζουμε ότι υπάρχουν καλύτερες μακροπρόθεσμες λύσεις, αφού γνωρίζουμε ότι ο κανονισμός μας ισχύει μόνο στην Ευρώπη.
Παρά το γεγονός ότι είναι πιθανό να επηρεάσουμε τρίτες χώρες στο όχι και τόσο μακρινό μέλλον, οι ενέργειές μας δεν έχουν λάβει παγκόσμιες διαστάσεις.
Ο στόχος σας, κυρία Pallacio, είναι να λάβουν παγκόσμιες διαστάσεις.
Ο στόχος σας είναι να διασφαλίσετε πλήρως ότι οιαδήποτε συμφωνία συνάψετε με τους Αμερικάνους θα εξασφαλίζει νέους ελέγχους για τους θορύβους των αεροσκαφών σε ολόκληρο τον κόσμο εκτός ΙCAO μέσα σε μια σαφή κλίμακα χρόνου.
Το ζήτημα δεν είναι να συμφωνήσουμε απλώς για τους ελέγχους και τα επίπεδα, αλλά και για ένα χρονοδιάγραμμα για την εφαρμογή τους που μας θα χαροποιεί και ικανοποιεί όλους όσοι μετέχουμε σε αυτό το Κοινοβούλιο.
Αυτή την εντολή σάς δίνουμε εδώ σήμερα.
Με αυτό επιθυμούμε να δούμε να επιστρέφετε κάποια στιγμή στο μέλλον.
Εν τω μεταξύ, όμως, να επιβάλετε και εφαρμόστε τους κανονισμούς όπως προσδοκούμε να επιβάλλονται και να εφαρμόζονται.
Πείτε στους Αμερικανούς ότι, εάν επιθυμούν να συνομιλήσουμε σε μια ατμόσφαιρα εμπιστοσύνης και καλής θέλησης, το πρώτο πράγμα που πρέπει να κάνουν είναι να αναστείλουν την καταγγελία τους στον ICAO βάσει του άρθρου 84.
Δεν χρειάζεται να την αποσύρουν, δεν χρειάζεται να την αφαιρέσουν, το μόνο που πρέπει να κάνουν είναι να βεβαιωθούν ότι δεν θα βρίσκεται στη ημερήσια διάταξη της επόμενης συνάντησης.
Προτείνετέ τους το, κυρία Pallacio.
Αρχίστε τις διαπραγματεύσεις και έπειτα επιστρέψετε με ένα λογικό συμβιβασμό.
Κύριε Πρόεδρε, θα ήθελα καταρχάς, να ευχαριστήσω για τις παρεμβάσεις τους όλους τους βουλευτές και, ιδιαίτερα, τον υπουργό μεταφορών της Πορτογαλίας, τον Προεδρεύοντα του Συμβουλίου.
Χθες, συζητήσαμε αυτό το θέμα και συνάντησα απόλυτη υποστήριξη από μέρους του Συμβουλίου, γεγονός για το οποίο επιθυμώ να εκφράσω δημόσια τις ευχαριστίες μου.
Κύριοι βουλευτές, πρέπει να είναι σαφές ότι η φιλοδοξία μας δεν είναι υποχρεωτικά να συμμορφωθούμε με τον Κανονισμό "Hushkits" , τον Κανονισμό σχετικά με τους σιγαστήρες.
Ο Κανονισμός για τους σιγαστήρες δεν προβλέπει τίποτε άλλο, παρά μόνο να τεθούν σε ισχύ τα επίπεδα θορύβου του 1978, και βρισκόμαστε στο έτος 2000.
Πρέπει να προχωρήσουμε πέρα από αυτό.
Πρέπει να επιτύχουμε μια συμφωνία στο πλαίσιο του ICAO και απαραίτητος όρος για να το επιτύχουμε είναι να διαθέτουμε την υποστήριξη των Ηνωμένων Πολιτειών και τη συνεργασία τους.
Πρέπει να συνεργαστούμε όχι μόνο με τις Ηνωμένες Πολιτείες, αλλά καί με τις ΗΠΑ, και κυρίως με τις ΗΠΑ.
Πρέπει να ξεπεράσουμε αυτή την αντιδραστική, δηλαδή σύμφωνη με την αρχή της δράσης- αντίδρασης, ενέργεια και να περάσουμε σε θέσεις φιλόδοξες, σε προτάσεις για το μέλλον.
Και με αυτή την έννοια, πρέπει να μιλήσουμε για δύο πράγματα: στον εσωτερικό τομέα, σχετικά με την ανακοίνωση για τις εναέριες μεταφορές και το περιβάλλον στην οποία αναφέρθηκε ο Υπουργός κ. Coelho, την οποία συζητήσαμε χθες στο πλαίσιο του Συμβουλίου, και στην οποία εξετάζονται πολλά περισσότερα, εκτός από το τι είναι απλώς ο θόρυβος, όπως οι εκπομπές, και άλλα ζητήματα.
Όσον αφορά τις Ηνωμένες Πολιτείες, πρέπει να προσπαθήσουμε να επιτύχουμε μια συνεργασία που να προχωρά πέρα από την ήδη υπάρχουσα στο πλαίσιο του ICAO.
Πρέπει να προσπαθήσουμε να επιτύχουμε μια κοινή διατλαντική ζώνη αεροπλοΐας που να αποτελεί μια περιφερειακή ζώνη στην οποία να έχουμε τη δυνατότητα καλύτερης ολοκλήρωσης των αγορών από τις δύο πλευρές του Ατλαντικού, γιατί πρόκειται για μια γεωγραφική ζώνη με παρόμοια επίπεδα ανάπτυξης και όπου καταγράφεται η μεγαλύτερη εναέρια κυκλοφορία σε ολόκληρο τον πλανήτη.
Φυσικά, οι εντάσεις και οι αντιθέσεις γύρω από το θέμα «Hushkits" θέτουν εμπόδια σε αυτόν τον τρόπο δράσης.
Γι' αυτό πρέπει να επιχειρήσουμε να επιτύχουμε μια συμφωνία που να επιτρέπει να ξεπεράσουμε την κατάσταση αντιπαράθεσης που επικρατεί αυτή τη στιγμή.
Θα ήθελα να καταστήσω απόλυτα σαφές ότι ο κανονισμός σχετικά με τους σιγαστήρες τίθεται σε ισχύ στις 4 Μαΐου για τις ευρωπαϊκές αεροπορικές εταιρείες.
Δεν υπάρχει τίποτε παραπάνω να πούμε για το θέμα αυτό.
Προτείναμε στους Αμερικανούς - αν θεωρούν ότι αυτός ο ορισμός της σχέσης παράκαμψης του κινητήρα (bypass ratio) ενέχει διάκριση, εμείς δεν το πιστεύουμε - ότι μπορούμε να βρούμε έναν άλλον ορισμό.
Αλλά οι Ηνωμένες Πολιτείες δεν θέλησαν να υπεισέλθουν σε συζητήσεις τέτοιου είδους.
Αυτός ο κανονισμός τίθεται σε ισχύ για τις ευρωπαϊκές εταιρείες στις 4 Μαΐου.
Ωστόσο, κύριοι βουλευτές, αν ήταν δυνατό να καταλήξουμε σε μια συμφωνία με τις Ηνωμένες Πολιτείες προκειμένου να ενεργήσουμε από κοινού, για να επιτύχουμε καλύτερα επίπεδα και μεγαλύτερες απαιτήσεις όσον αφορά την εκπομπή θορύβου των αεροσκαφών, εγώ είμαι διατεθειμένη μα κάνω μια πρόταση σε αυτό το Κοινοβούλιο και στο Συμβούλιο για την αναστολή της ισχύος του τρέχοντος κανονισμού όσον αφορά τις τρίτες χώρες.
Πιστεύω ότι, όπως είπε ο κ. Sterckx, πρέπει να ξεπεράσουμε την αμοιβαία έλλειψη εμπιστοσύνης, να ξεπεράσουμε τις αντιπαραθέσεις και πιστεύω ότι μια χειρονομία αυτού του τύπου, αν συνοδεύεται, από αμερικανικής πλευράς, όχι μόνο από αυτόν τον συμβιβασμό, αλλά και από την απόσυρση ή έστω και την αναστολή της καταγγελίας βάσει του άρθρου 84 στο πλαίσιο του ICAO, αξίζει τον κόπο αν κατορθώσουμε ως αντάλαγμα να προχωρήσουμε από κοινού, προκειμένου να επιτύχουμε καλύτερα διεθνή πρότυπα, τα οποία θα εφαρμοστούν και εδώ στην Ευρώπη, και τα οποία θα μας επιτρέψουν να προχωρήσουμε περισσότερο απ' ό,τι είναι δυνατόν με αυτόν τον κανονισμό για τους σιγαστήρες αυτή τη στιγμή.
Τίποτε άλλο, και σας ευχαριστώ κύριε Πρόεδρε.
Θα ήθελα να επαναλάβω τις ευχαριστίες μου προς εσάς, κύριοι βουλευτές, για την υποστήριξή σας, καθώς και τις ευχαριστίες μου στον Προεδρεύοντα του Συμβουλίου Μεταφορών και στο σύνολο του Συμβουλίου Μεταφορών για την απάντηση που έλαβα χθες.
Έλαβα μια πρόταση ψηφίσματος από την Επιτροπή Περιβάλλοντος, Δημόσιας Υγείας και Πολιτικής των Καταναλωτών βάσει του άρθρου 42, παράγραφος 5, του Κανονισμού.
Η κοινή συζήτηση έληξε.
H ψηφοφορία θα διεξαχθεί αύριο.
Μεσογειακή πολιτική
Η ημερήσια διάταξη προβλέπει την κοινή συζήτηση επί δώδεκα προφορικών ερωτήσεων για τη Μεσογειακή Πολιτική:
Β5-0015/2000 των βουλευτών Napoletano, Sakellariou, Obiols i Germΰ, Naοr, εξ ονόματος της Ομάδας του Κόμματος των Ευρωπαίων Σοσιαλιστών, προς το Συμβούλιο·
Β5-0016/2000 των βουλευτών Napoletano, Sakellariou, Obiols i Germΰ, Naοr, εξ ονόματος της Ομάδας του Κόμματος των Ευρωπαίων Σοσιαλιστών, προς την Επιτροπή·
Β5-0202/2000 του βουλευτού Rutelli, εξ ονόματος της Ομάδας του Ευρωπαϊκού Κομματος των Φιλελευθέρων Δημοκρατών και Μεταρρυθμιστών, προς το Συμβούλιο·
Β5-0203/2000 του βουλευτού Rutelli, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, προς την Επιτροπή·
Β5-0204/2000 της βουλευτού Morgantini, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, προς το Συμβούλιο·
Β5-0205/2000 της βουλευτού Morgantini, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, προς την Επιτροπή·
Β5-0210/2000 των βουλευτών Queirσ, Muscardini, εξ ονόματος της Ομάδας Ένωση για την Ευρώπη των Εθνών, προς το Συμβούλιο·
Β5-021/2000 των βουλευτών Queirσ, Muscardini, εξ ονόματος της Ομάδας Ένωση για την Ευρώπη των Εθνών, προς την Επιτροπή·
Β5-0212/2000 του βουλευτού Fiori, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, προς το Συμβούλιο·
Β5-0213/2000 του βουλευτού Fiori, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, προς την Επιτροπή·
Β5-0214/2000 του βουλευτού Bautista Ojeda, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, προς το Συμβούλιο·
Β5-0215/2000 του βουλευτού Bautista Ojeda, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, προς την Επιτροπή.
Κύριε Πρόεδρε, είναι μεγάλη η απογοήτευση και η διάψευση των προσδοκιών του Ευρωπαϊκού Κοινοβουλίου από τον απολογισμό της εφαρμογής των προγραμμάτων και των στόχων, όπως διατυπώνονται στη δήλωση της Βαρκελώνης, σχεδόν πέντε χρόνια μετά από εκείνη την ημερομηνία.
Αυτή η διάψευση των προσδοκιών και αυτό το αίσθημα απογοήτευσης είναι ακόμη μεγαλύτερα αν λάβουμε υπόψη τις σημαντικές προόδους των ευρωπαϊκών πολιτικών σε άλλους τομείς, όπως λ.χ. στην Ανατολική, την Κεντρική Ευρώπη και τα Βαλκάνια, καθώς και στις σχέσεις με τη Λατινική Αμερική.
Είναι φανερό σε όλους μας ότι η ευρωμεσογειακή εταιρική σχέση πρέπει να εξισορροπήσει την ευρωπαϊκή πολιτική προς τη Λεκάνη της Μεσογείου.
Θα ήθελα να υπογραμμίσω ορισμένα θεμελιώδη σημεία στα οποία περιμένουμε μια ακριβή απάντηση στη συζήτηση αυτή: τη ρήτρα, στην οποία βασίζονται οι συμφωνίες, που αφορά το σεβασμό των ανθρωπίνων δικαιωμάτων· τη δέσμευση για την ανάπτυξη μέσων επικύρωσης για τις συμφωνίες σύνδεσης που παραμένουν αδρανείς· την ανάπτυξη και την επίσπευση - με τον όρο ότι θα πληρούνται κατά την προσεχή Διάσκεψη του Καΐρου στις 3-4 Απριλίου 2000 οι πολιτικές προϋποθέσεις - νέων σχέσεων για μια διαδικασία συνεργασίας με τη Λιβύη.
Θέλω επίσης να υπογραμμίσω, κύριε Πρόεδρε, την ανάγκη εκσυγχρονισμού των οικονομικών δομών· την ανάγκη να δοθεί ώθηση στους στόχους που θα επιτρέψουν να αυξηθεί η συμμετοχή της κοινωνίας των πολιτών με τη δημιουργία δικτύων μεταξύ των πόλεων, των λιμένων, των πανεπιστημίων, των επαγγελματικών ενώσεων, των επιχειρηματιών, των μη κυβερνητικών οργανώσεων· να χρησιμοποιηθούν τα προγράμματα INTERREG για να ενθαρρύνουν την αρμονική ανάπτυξη της οικονομίας και της περιοχής μέσω, μεταξύ άλλων, του εκσυγχρονισμού των οικονομικών δομών· να μπορέσει επιτέλους το πρόγραμμα MEDA, που είναι τόσο απογοητευτικό όσο και πραγματικά δαπανηρό, να καρποφορήσει.
Τέλος, κύριε Πρόεδρε, επιτρέψτε μου να πω ότι η μεσογειακή πολιτική της Ένωσης μπορεί να γίνει μία από τις κοινές στρατηγικές που προβλέπει το άρθρο 12 της Συνθήκης για την Ευρωπαϊκή Ένωση στο πλαίσιο της κοινής εξωτερικής πολιτικής και της πολιτικής ασφαλείας και ότι μπορεί επίσης να ενθαρρύνει τον κοινοβουλευτικό διάλογο μέσω συγκεκριμένης διάστασης κοινοβουλευτικού διαλόγου.
Κύριε Πρόεδρε, η Ομάδα μας, μαζί με άλλες, ανέλαβε την πρωτοβουλία να διεξαγάγει μια συζήτηση για τη μεσογειακή πολιτική και δεν κρύβω ότι αυτή η πρωτοβουλία πηγάζει από μια διπλή ανησυχία.
Η πρώτη ανησυχία είναι γενικής φύσης.
Θέλω να το πω πολύ καθαρά στους εκπροσώπους του Συμβουλίου και στους εκπροσώπους της Επιτροπής: ως Ομάδα - πιστεύω όμως ότι αυτό το αίσθημα το συμμερίζονται και άλλες Ομάδες - ανησυχούμε μήπως η μεσογειακή πολιτική, η οποία το 1995 βρέθηκε στο επίκεντρο ενός μεγάλου σχεδίου, εκείνου της Βαρκελώνης, δεν περιληφθεί σήμερα στις πολιτικές προτεραιότητες της Ένωσης.
Αυτή είναι λοιπόν μια γενική πολιτική ανησυχία.
Πιστεύουμε ότι, όπως και η διεύρυνση - ή ίσως περισσότερο από τη διεύρυνση, αφού πλέον η διεύρυνση ως στρατηγική έχει δρομολογηθεί - η μεσογειακή πολιτική έχει ανάγκη από προσεκτική εμβάθυνση και αναθέρμανση.
Η δεύτερη παρατήρηση αφορά ένα ζήτημα ουσίας.
Κατά τη γνώμη μας, στη Βαρκελώνη είχαν προσδιοριστεί οι βάσεις αυτής της πολιτικής αλλά, στο μεταξύ, ορισμένες από αυτές "χάθηκαν" .
Η εντύπωση που έχουμε - θα το δείτε στο ψήφισμα που θα ψηφίσει το Κοινοβούλιο - είναι ότι δόθηκε απόλυτη προτεραιότητα σε μια διαδικασία που θα οδηγήσει σε μια ζώνη ελεύθερων συναλλαγών, βάζοντας σε δεύτερο πλάνο άλλες πολιτικές οι οποίες, κατά τη γνώμη μας, πρέπει να συνοδεύουν το στόχο της δημιουργίας της ζώνης ελεύθερων συναλλαγών, τον οποίον και εμείς συμμεριζόμαστε και δεν αμφισβητούμε.
Αυτό σημαίνει ότι πρέπει να επιβεβαιωθούν και ίσως μάλιστα να ενισχυθούν οι πυλώνες που αποτελούσαν τη βάση της Βαρκελώνης: μιλάμε για μια πολιτική στήριξης των επενδύσεων, της απασχόλησης, της αποκεντρωμένης συνεργασίας, της κοινής διαχείρισης των μεταναστευτικών ροών· μιλάμε ακόμη για τον πολιτισμό, τα σχολεία, τους νέους, τη δυνατότητα πραγματικής έναρξης σημαντικών και πειστικών ανταλλαγών με αυτές τις χώρες και τις κοινωνίες τους.
Υπογραμμίζουμε επίσης το γεγονός ότι οι συμφωνίες σύνδεσης - αν και σημαντικές και παρ' όλο που θα γίνουν αποτελεσματικότερες στο πλαίσιο των διαδικασιών επικύρωσής τους - δεν μπορούν να αποτελούν τη βάση μιας πολιτικής που πρέπει να έχει ως αποστολή της την πολυμέρεια.
Και αυτό είναι ένα αδύνατο σημείο.
Χαιρετίζουμε ωστόσο ως σημαντικό γεγονός την απόφαση του Ευρωπαϊκού Κοινοβουλίου, μέσω της απόφασης των Προέδρων των Ομάδων, να συγκαλέσει διακοινοβουλευτικό φόρουμ.
Είμαστε σύμφωνοι να υποστηρίξουμε το πολιτικό φόρουμ.
Εκφράζουμε την ικανοποίησή μας για το γεγονός ότι η γαλλική Προεδρία ανακοίνωσε στο πρόγραμμά της ότι θέλει να διεξαγάγει την ευρωμεσογειακή διάσκεψη στη Μασαλία· πιστεύουμε, ωστόσο, ότι η ευρωμεσογειακή διάσκεψη της Μασαλίας δεν μπορεί να είναι μια συνηθισμένη διάσκεψη.
Το πολιτικό μήνυμα που όλοι μαζί πρέπει να στείλουμε και τα μέσα που θα πρέπει να το ακολουθήσουν πρέπει να στέκονται στο ύψος μιας αξιόπιστης αναθέρμανσης αυτής της πολιτικής.
Πιστεύω ότι ήμουν πειστική: όλα αυτά τα κάνουμε με μεγάλη πίστη και ενθουσιασμό.
Κύριε Πρόεδρε, εμείς οι βουλευτές της Συνομοσπονδιακής Ομάδας της Ευρωπαϊκής Ενωτικής Αριστεράς βλέπουμε με πολύ μεγάλη ανησυχία την σχεδόν ημιθανή κατάσταση στην οποία έχει περιέλθει η εταιρική σχέση στη Μεσόγειο και δεν βρίσκουμε δικαιολογίες για την παθητικότητα της Επιτροπής και του Συμβουλίου για την επανέναρξη του διαλόγου.
Και όμως σήμερα άρθηκαν δύο από τις θεμελιώδεις αιτίες που προκάλεσαν το αδιέξοδο των συνομιλιών: στις Βρυξέλλες ανέλαβε καθήκοντα μια νέα Επιτροπή που επιβεβαιώνει ως μία από τις προτεραιότητές της τη δημιουργία ενός ευρωμεσογειακού χώρου ειρήνης και σταθερότητας στη Μέση Ανατολή και ξανάρχισαν, αν και με εξαιρετική δυσκολία και με πολλές αντιφάσεις, οι ειρηνευτικές διαπραγματεύσεις μεταξύ του Ισραήλ, της Παλαιστίνης, της Συρίας και του Λιβάνου.
Είναι καιρός να στείλει η Ευρώπη ένα πολιτικό μήνυμα για να ξαναρχίσει ο διαλόγος με τις μεσογειακές τρίτες χώρες. Για το λόγο αυτόν, βλέπουμε πολύ ευνοϊκά την ιδέα της μελλοντικής γαλλικής Προεδρίας του Συμβουλίου να διοργανωθεί μια νέα ευρωμεσογειακή διάσκεψη.
Ωστόσο, η ημερήσια διάταξη της διάσκεψης πρέπει να αντιμετωπίζει τα συγκεκριμένα προβλήματα και να μην είναι αόριστη όπως φαίνεται να είναι.
Μας ανησυχεί όμως πολύ το ότι η Επιτροπή δεν φαίνεται να δείχνει κανένα σημάδι ενδιαφέροντος για την επανέναρξη των συνομιλιών.
Και όμως μένουν πολλά να γίνουν για την επαναπροώθηση των τριών κεφαλαίων της συνεργασίας της Βαρκελώνης.
Στον τομέα της πολιτικής συνεργασίας και της ασφάλειας πρέπει να αρχίσουν ευρείες εργασίες στα θέματα της προώθησης της προστασίας των ανθρωπίνων δικαιωμάτων στο κράτος δικαίου, σε ένα πλαίσιο αμοιβαίου σεβασμού: από τα ανθρώπινα δικαιώματα και το σεβασμό τους δεν μπορεί να εξαιρεθεί κανείς, ούτε καν η πολιτισμένη Ευρώπη.
Το Ευρωπαϊκό Κοινοβούλιο πρότεινε εδώ και καιρό τη δημιουργία ενός ευρωμεσογειακού δικαστηρίου ανθρωπίνων δικαιωμάτων, κατά το πρότυπο του Δικαστηρίου του Στρασβούργου, καθώς και τον καθορισμό των μηχανισμών αμοιβαίας διαβούλευσης για να προωθηθεί η δημιουργία αρχών ειρηνικής επίλυσης των διαφορών και καταπολέμησης του οργανωμένου εγκλήματος.
Πιστεύουμε ότι ο πολιτικός διάλογος πρέπει να είναι δομημένος και να έχει τη μορφή περιοδικών διαβουλεύσεων.
Για τον σκοπό αυτόν, προτείνουμε τη διεξαγωγή περιοδικών συνόδων κορυφής των αρχηγών Κρατών και κυβερνήσεων των μεσογειακών χωρών της Ευρωπαϊκής Ένωσης, ούτως ώστε να ενισχυθεί και ο ρόλος του ειδικού απεσταλμένου για τη Μέση Ανατολή και να μην αναλάβουν αποκλειστικά οι Ηνωμένες Πολιτείες τον πολιτικό ρόλο που εμείς επιθυμούμε να παίξουμε. Πάντα στον τομέα του πολιτικού διαλόγου, πιστεύουμε πως πρέπει να ξεπεραστούν οι τελευταίες δυσκολίες με τη Λιβύη, που πρέπει να αποτελέσει αναπόσπαστο μέρος της διαδικασίας της Βαρκελώνης, ιδίως μετά την άρση των κυρώσεων από τα Ηνωμένα Έθνη.
Έχει επιλυθεί επίσης η διαφορά με τη Μεγάλη Βρετανία και τις Ηνωμένες Πολιτείες. Δεν υπάρχει σήμερα κανένας λόγος για να αποκλειστεί η Λιβύη από τον διάλογο και θα πρέπει συνεπώς να συμμετάσχει στην προσεχή ευρωμεσογειακή διάσκεψη.
Στον τομέα της οικονομικής και της χρηματοδοτικής συνεργασίας, η Επιτροπή έχει καθήκον να ξαναρχίσει διαπραγματεύσεις για την υπογραφή κοινωνικώς βιώσιμων εμπορικών συμφωνιών.
Στο πλαίσιο αυτό, το καθήκον της είναι πραγματικά σημαντικό γιατί τα αμοιβαία συμφέροντα είναι πολύ μεγάλα.
Συγχρόνως, θα ήθελα ωστόσο να υπογραμμίσω ότι η διμερής προσέγγιση, την οποία μέχρι τώρα ακολουθούσε η Επιτροπή, δεν είναι, κατά τη γνώμη μας, σε θέση να αντιμετωπίσει και να αντεπεξέλθει στις πολυάριθμες προκλήσεις της Μεσογείου.
Είναι αναγκαίο να ενθαρρυνθεί, στο πλαίσιο της οικονομικής συνεργασίας, μια πολυμερής και πολυδιμερής προσέγγιση που να διευκολύνει και την προώθηση των συναλλαγών μεταξύ των μεσογειακών χωρών και μεταξύ των χωρών της Νότιας Μεσογείου: μια πολυμέρεια που πρέπει να εφαρμοστεί και στον τομέα της πολιτιστικής και της κοινωνικής συνεργασίας.
Η προώθηση της κουλτούρας της διαφοράς, της ελεύθερης ύπαρξης, της πολλαπλότητας των ατόμων, της συνύπαρξης και του διαθρησκευτικού διαλόγου, στο πλαίσιο του σεβασμού των ανθρωπίνων δικαιωμάτων που είναι οικουμενικά, καθώς και η εδραίωση των δικαιωμάτων και των ελευθεριών των γυναικών προϋποθέτουν προγράμματα πολυμερούς συνεργασίας στα οποία πρέπει να συμμετέχουν περισσότερες χώρες.
Στο πλαίσιο αυτό, είναι θεμελιώδες, όπως είναι εξάλλου καθήκον της Ένωσης, να υποστηριχθούν οι δημοκρατικές οργανώσεις της οργανωμένης κοινωνίας των πολιτών των μεσογειακών χωρών και ο κοινοβουλευτικός διάλογος κατά το πρότυπο του ευρωμεσογειακού φόρουμ.
Κύριε Πρόεδρε, κύριε Επίτροπε, κύριε Πρόεδρε του Συμβουλίου, η δημιουργία ενός ευρωμεσογειακού χώρου ειρήνης, οικονομικής δικαιοσύνης, ιθαγένειας και σταθερότητας αποτελεί κοινή απαίτηση των δύο πλευρών της Μεσογείου.
Είναι μια μεγάλη πρόκληση, μια εξωτερική πολιτική που θα θέλαμε να δούμε να ακολουθούν τα κοινοτικά θεσμικά όργανα για να αποκτήσει η Ένωση ένα πολιτιστικό και πολιτικό σχέδιο που θα συμβάλει στην επίτευξη της συνύπαρξης και της ανάπτυξης μεταξύ διαφόρων εδαφικών και πολιτιστικών πραγματικοτήτων, για να μπορέσει η Μεσόγειος, πέρα από τους μύθους περί παρελθοντικών μεγαλείων, να γίνει πραγματικά μια θάλασσα ειρήνης και όχι συγκρούσεων ή κατάχρησης εξουσίας ή φτωχών μεταναστών που χάνουν τη ζωή τους ελπίζοντας να φτάσουν στην Ευρώπη.
Κύριε Πρόεδρε, για την ανάπτυξη της Μεσογείου χρειάζονται καταρχάς πολιτικές στρατηγικές που δεν θα επιτρέπουν στη γραφειοκρατία να διευθύνει και να τα φρενάρει όλα.
Η Ευρώπη είναι φορέας μεγάλων αξιών: ειρήνης, ελευθερίας και κοινωνικής προόδου, αξιών που πρέπει να προστατεύονται καθημερινά, ακριβώς γιατί είναι καρπός κατακτήσεων που κόστισαν πολλές θυσίες.
Η οικονομική πρόοδος της Ευρώπης τίθεται όμως σήμερα υπό αμφισβήτηση από την εν εξελίξει διαδικασία παγκοσμιοποίησης που απειλεί την ήπειρό μας με σοβαρό κίνδυνο ύφεσης εξαιτίας των προκλήσεων που αντιπροσωπεύουν η Νοτιοανατολική Ασία - όπου το κόστος εργασίας είναι το ένα δέκατο του κόστους στις χώρες μας - οι Ηνωμένες Πολιτείες και η Ιαπωνία.
Η απομόνωση σε μια ενιαία αγορά, η επιβολή φραγμών και προστατευτικών μηχανισμών είναι μια αμυντική τακτική που στο τέλος καταλήγει να είναι μια αποτυχημένη στρατηγική.
Οι προκλήσεις της παγκοσμιοποίησης δεν μπορούν να αποφευχθούν. Πρέπει ωστόσο να καταλάβουμε πώς να τις αντιμετωπίσουμε, πώς να τις κατευθύνουμε.
Η Μεσόγειος παραμένει σήμερα η καθοριστικότερη δοκιμασία για την ικανότητα της Ευρώπης να δρά πέρα από τα όρια της ηπείρου της.
Στο πλαίσιο αυτό, στόχος είναι να χαράξουμε μια μεσογειακή πολιτική σε μια Ένωση που χαρακτηρίζεται από υπερβολική ανισότητα προς το βορειοανατολικό τμήμα της και που φροντίζει όλο και λιγότερο για το Νότο της, τη Λεκάνη της Μεσογείου.
Η μεσογειακή πολιτική διαρθρώνεται σε ένα πλήθος ποικιλόμορφων συμφερόντων και καταστάσεων λανθάνουσας έντασης και γι' αυτό πρέπει να περιλαμβάνει διάφορες πτυχές: την ανάπτυξη των πρωτοβουλιών που στοχεύουν στη διαφύλαξη της ειρήνης, τώρα που ξανάρχισε η ειρηνευτική διαδικασία στη Μέση Ανατολή, και εν προκειμένω θα θέλαμε επίσης να εκφράσουμε την ικανοποίησή μας για το ότι το ταξίδι του Πάπα εντάσσεται στο πλαίσιο μιας νέας σχέσης μεταξύ των διαφόρων θρησκειών, για να καταλάβουν η μία την άλλη και να αλληλοβοηθηθούν· τη δημιουργία σχεδίων εταιρικής σχέσης με τη συμμετοχή της Βόρειας και της Νότιας Ευρώπης, ακριβώς γιατί ο στόχος να γίνει η Μεσόγειος ένας χώρος διαλόγου, ανοχής και συνεργασίας, όπου θα διασφαλίζεται η ειρήνη και η σταθερότητα, δεν μπορεί να επιτευχθεί χωρίς ισχυρή πολιτική βούληση και χωρίς διαρκή και ισόρροπη κοινωνική και οικονομική ανάπτυξη.
Δεν μπορούμε να παραβλέψουμε την ανάγκη διαφορετικής και αποτελεσματικότερης οικονομικής πολιτικής για τις αναπτυσσόμενες χώρες της λεκάνης της Μεσογείου.
Πάρα πολλές είναι οι άσκοπες παρεμβάσεις, τη στιγμή που συνεχίζουν να μην υπάρχουν υδραγωγεία, σχολεία, μέσα για να μπορέσουν οι νέοι απολυτηριούχοι και πτυχιούχοι να ξεκινήσουν μια νέα ζωή.
Γι' αυτό, κύριε Πρόεδρε, πιστεύω πως έχουμε ακόμη πολλά να κάνουμε.
Κύριε Πρόεδρε, ζούμε μια θεμελιώδη στιγμή για τη ζωή της Ευρωπαϊκής Ένωσης: ετοιμαζόμαστε για μια διεύρυνση άνευ προηγουμένου και συγχρόνως προετοιμάζουμε μια μεταρρύθμιση των θεσμικών οργάνων που θα μας επιτρέψει να διαχειριστούμε όσο το δυνατόν καλύτερα μια πολιτική οντότητα αυτού του μεγέθους.
Η δέσμευσή μας δεν μπορεί να υποτιμά την περιοχή της Μεσογείου: πρέπει να είναι ένας από τους προνομιούχους συνομιλητές των πολιτικών μας, ένα σημαντικό σύνορο στο οποίο πρέπει να εστιάσουμε την προσοχή μας.
Η διαδικασία υλοποίησης μιας πραγματικής ευρωμεσογειακής εταιρικής σχέσης, όπως καθορίστηκε στη Βαρκελώνη το 1995, δεν έχει ακόμη ολοκληρωθεί, παρά τη σαφή βούληση των κυβερνήσεων της Ευρωπαϊκής Ένωσης να συμπεριλάβουν τη μεσογειακή πολιτική στις προτεραιότητές τους, βούληση που η Ομάδα μας συμμερίζεται απολύτως.
Παρά τις προόδους που επιτεύχθηκαν σε διμερές και πολυμερές επίπεδο, ο Χάρτης Σταθερότητας και Ασφάλειας δεν έχει ακόμη ολοκληρωθεί.
Η εταιρική σχέση πόρρω απέχει από την εκπλήρωση των καθορισμένων στόχων.
Η ανάπτυξη των πολυμερών σχέσεων δεν προχώρησε με σταθερό ρυθμό και η πολιτιστική, κοινωνική και ανθρώπινη εταιρική σχέση είναι σίγουρα ανεπαρκής.
Δεδομένου ότι η ολοκλήρωση της ειρηνευτικής διαδικασίας είναι ουσιώδης για να μπορέσει να αναπτυχθεί η ευρωμεσογειακή εταιρική σχέση με αρμονικότερο τρόπο, δεν εκτιμά η Επιτροπή ότι η Ένωση πρέπει να λάβει σθεναρά μέτρα για να ενθαρρύνει την ειρηνευτική διαδικασία στη Μέση Ανατολή;


Όσον αφορά την οικονομική και χρηματοδοτική εταιρική σχέση, μπορεί η Επιτροπή να επισημάνει ποιες δράσεις προτίθεται να προωθήσει στις ενδιαφερόμενες χώρες για να εκπληρώσει, πέρα από τη ζώνη ελεύθερων συναλλαγών έως το 2010, τους στόχους της μακροοικονομικής σταθεροποίησης, τη διαδικασία απελευθέρωσης και ιδιωτικοποίησης, τη νομοθετική απλούστευση και την ενίσχυση των κοινωνικών πολιτικών; Τι μέτρα προτίθεται να εγκρίνει η Επιτροπή για την αποτελεσματικότερη διαχείριση του προγράμματος MEDA; Ποιες δράσεις προτίθεται να αναλάβει για να συμβάλει στη μείωση των ανισοτήτων μεταξύ των επιπέδων ευημερίας, για να προωθήσει την υλοποίηση έργων υποδομής, καθώς και την αξιολόγηση και την αναθεώρηση των εμπορικών συμφωνιών; Ποιες συγκεκριμένες δράσεις προτίθεται να εγκρίνει η Επιτροπή για να θέσει σε εφαρμογή μια πραγματική πολιτιστική, κοινωνική και ανθρώπινη εταιρική σχέση;
Ας θέσουμε ξανά ως βάση τη Βαρκελώνη και ας ακολουθήσουμε ξανά την σφαιρική προσέγγιση, ενθαρρύνοντας εκείνες τις προτεραιότητες που μέχρι τώρα αμελούσαμε και υποστηρίζοντας τη διεξαγωγή φόρουμ των πολιτών, προκειμένου να ενθαρρυνθεί η ενεργός συμμετοχή των κοινωνιών.
Ας επαναπροωθήσουμε με σαφή πολιτική βούληση τη μεσογειακή εταιρική σχέση, καθορίζοντας μια νέα γενιά προγραμμάτων για να αποφύγουμε τον κατακερματισμό και να διασφαλίσουμε, αντίθετα, τον καλύτερο συντονισμό και την αποτελεσματική χρήση των πόρων.
Η Ομάδα μας πιστεύει στη Μεσόγειο και θέλει να προσλάβει η Μεσόγειος για την Ευρωπαϊκή Ένωση τη στρατηγική, οικονομική και πολιτική σημασία που της απέδωσε η ιστορία.
ES) Κύριε Πρόεδρε, η διεύρυνση είναι απαραίτητη και πραγματικά σημαντική για το μέλλον της Ευρωπαϊκής Ένωσης ως ο μοναδικός τρόπος να αποφευχθεί να μετατραπεί η Ευρώπη σε μια νήσο ευημερίας που περιβάλλεται από φτώχεια.
Αλλά αν η διεύρυνση προς τα Ανατολικά είναι ένα αδιαμφισβήτητο θέμα, δεν είναι κατανοητό γιατί αυτή η διεύρυνση πραγματοποιείται αποκλειστικά σε μια και μόνη κατεύθυνση, ενώ απομακρυνόμαστε από τα παράλια της Μεσογείου, που είναι τόσο κοντινά μας, ξεχνώντας πόσο κοντά μας βρίσκονται οι χώρες του Μαγκρέμπ, ορισμένες από τις οποίες τυγχάνουν ειδικού καθεστώτος σύνδεσης με την Ευρωπαϊκή Ένωση, και ότι το μέλλον μας είναι συνδεδεμένο στενά με εκείνες.
Χωρίς να είναι ανάγκη να υπενθυμίσουμε τα σημαντικά κοινά συμφέροντα που έχουμε με τις προαναφερθείσες χώρες, στη γεωργία και την αλιεία, ούτε τα σοβαρά κοινά προβλήματα μεταναστευτικού τύπου ανάμεσα στην Ανδαλουσία και το Μαρόκο, τα οποία προκαλούν πρόσθετες δυσκολίες.
Ευρωπαϊκές περιφέρειες όπως η Ανδαλουσία, πολύ κοντινές στις χώρες του Μαγκρέμπ, μοιράζονται με τις χώρες αυτές περισσότερα συμφέροντα και προβλήματα απ' ό,τι με άλλα κράτη μέλη της Ένωσης και πολύ περισσότερρα από αυτά που μοιράζονται με τα μελλοντικά υποψήφια προς ένταξη κράτη.
Συγκεκριμένα, αυτή η κατάσταση αγάπης-μίσους μεταξύ ορισμένων κοινοτικών εδαφών και το Μαγκρέμπ δημιουργεί μη αναγκαίες εντάσεις, τόσο οικονομικές όσο και κοινωνικές, τις οποίες πρέπει να επιλύσουμε καταθέτοντας στο τραπέζι όλες τις διαπραγματευτικές μας ικανότητες και χρησιμοποιώντας όλους τους υφιστάμενους ή νεοδημιουργηθέντες μηχανισμούς για να ενισχυθεί και πάλι η ευρωμεσογειακή συνεργασία.
Με αυτή την έννοια, πιστεύουν το Συμβούλιο και η Επιτροπή ότι η δημιουργία ενός δια-εδαφικού οργάνου ή συμβουλίου των Στενών, με την παρουσία πολιτικών εκπροσώπων των μεθοριακών περιοχών και της ίδιας της Ευρωπαϊκής Ένωσης, θα ήταν χρήσιμη και θα επέτρεπε την αποκέντρωση της συνεργασίας;
, Επιτροπή. (ΕΝ) Κύριε Πρόεδρε, εξ ονόματος του συναδέλφου μου Chris Patten, έχω να κάνω τα ακόλουθα σχόλια.
Η Επιτροπή συμφωνεί για την ανάγκη επανενεργοποίησης της διαδικασίας της Βαρκελώνης και σύντομα θα καταθέσει ιδέες που θα μας επιτρέψουν να προωθήσουμε την διαδικασία φέτος, ειδικά υπό το φως της Ευρωμεσογειακής Συνόδου Κορυφής, η οποία κατά πάσα πιθανότητα θα πραγματοποιηθεί στα μέσα Νοεμβρίου.
Το κείμενο του Χάρτη για την Ειρήνη και τη Σταθερότητα πρέπει να συμφωνηθεί κατά τη Σύνοδο στα μέσα του Νοεμβρίου.
Πρέπει να είναι όσο το δυνατόν περισσότερο εποικοδομητικό και φιλόδοξο, Θα ήθελα να δω να πραγματοποιούνται τακτικές συζητήσεις για την ασφάλεια και τη σταθερότητα, ανοιχτές σε όσους εταίρους επιθυμούν να συμμετάσχουν σε αυτές.
Επιπροσθέτως, επιθυμούμε να αναπτύξουμε τη συνεργασία για τα ναρκωτικά, την τρομοκρατία, τη μετανάστευση, τη χρηστή διακυβέρνηση και την αποφυγή των συγκρούσεων τουλάχιστον με τις χώρες του Μαγκρέμπ.
Επιθυμώ, επίσης, να δω την παρουσία μιας ενισχυμένης διάστασης για τα ανθρώπινα δικαιώματα. στη συνεργασία.
Θα έπρεπε να έχουμε έναν ειλικρινή και ανοιχτό διάλογο για τις πολιτικές που χρειάζονται οι κυβερνήσεις των εταίρων προκειμένου να βελτιώσουν την κατάσταση σε αυτό τον τομέα.
Θα χρησιμοποιήσουμε το MEDA και το συγκεκριμένο πρόγραμμα MEDA-δημοκρατία για να υποστηρίξουμε τις θετικές δράσεις, κυρίως των ΜΚΟ, για να προωθήσουμε τον σεβασμό των ανθρωπίνων δικαιωμάτων και των δημοκρατικών ελευθεριών στην περιοχή.
Ο οικονομικός στόχος της συνεργασίας είναι αφενός η δημιουργία μιας περιοχής κοινής ευημερίας μέσω της σταδιακής θέσπισης του ελεύθερου εμπορίου που θα συνοδεύεται από μια ουσιαστική χρηματοδοτική υποστήριξη της ΕΕ για την οικονομική μετάβαση, αφετέρου η παροχή βοήθειας στους εταίρους για να αντιμετωπίσουν τις κοινωνικές και οικονομικές προκλήσεις που συνεπάγεται το ελεύθερο εμπόριο.
Προγράμματα χρηματοδοτούμενα από το MEDA εφαρμόζονται ήδη για τη στήριξη του βιομηχανικού εκσυγχρονισμού, της διαρθρωτικής προσαρμογής, της ανάπτυξης του ιδιωτικού τομέα, της κατάρτισης και της προώθησης των μικρομεσαίων επιχειρήσεων.
Όλα τα προγράμματα περιέχουν προϋποθέσεις που διασφαλίζουν ότι λαμβάνονται υπόψη οι κοινωνικές τους επιπτώσεις.
Προτίθεμαι να διασφαλίσω ότι θα δοθεί ακόμα μεγαλύτερη προσοχή στις προτεραιότητες της χρηματοοικονομικής μας συνεργασίας στο μέλλον, κυρίως εστιάζοντας τις προσπάθειές μας στους μηχανισμούς τομεακής προσαρμογής που μας επιτρέψουν να επικεντρωθούμε στους κυριότερους στόχους της εταιρικής σχέσης και θα βελτιώσουν τους ρυθμούς εκταμίευσης του MEDA.
Η εφαρμογή του MEDA έχει δεχθεί κριτική, άλλοτε δικαιολογημένη, άλλοτε όχι.
Πρόκειται για ένα καινούριο πρόγραμμα με συγκεκριμένους στόχους, που συνδέονται με την εφαρμογή ελεύθερου εμπορίου με τους εταίρους.
Συχνά οι τελικοί δικαιούχοι δεν είναι οι κυβερνήσεις των εταίρων χωρών.
Αυτό από μόνο του έχει περιπλέξει περισσότερο την εφαρμογή.
Η Επιτροπή έχει καταθέσει μια πρόταση για την τροποποίηση του κανονισμού του MEDA προκειμένου να εξασφαλίσει μια περισσότερο στρατηγική προσέγγιση στον προγραμματισμό, καλύτερο συντονισμό με τους υπόλοιπους χορηγούς, συμπεριλαμβανομένων και των κρατών μελών, και πιο αποδοτική οργάνωση των διαδικασιών.
Η πρόταση συζητείται ακόμα στο Συμβούλιο και φοβούμαι, ότι το Συμβούλιο όχι μόνο δεν θα υποστηρίξει τους στόχους, αλλά θα κινηθεί προς την κατεύθυνση της αύξησης της δυσκολίας της διαδικασίας.
Ελπίζω πως το Κοινοβούλιο θα υποστηρίξει τις προσπάθειές μας.
Εγώ, από τη δική μου πλευρά, θα εξασφαλίσω και τη μεταρρύθμιση των εσωτερικών διαδικασιών της Επιτροπής, ούτως ώστε να επιταχυνθεί η παροχή της βοήθειας.
Οι επενδύσεις είναι ένα μείζον ζήτημα, το οποίο εξετάστηκε στη σημαντική διάσκεψη που πραγματοποιήθηκε στη Λισαβόνα στις 29 Φεβρουαρίου και 1 Μαρτίου.
Η διάσκεψη εκείνη έδειξε ότι το κλειδί για να γίνουν οι περιοχές πιο ελκυστικές στους επενδυτές είναι να αποκτήσουν οι εταίροι οικονομίες ανθηρές, ανοικτές, ανταγωνιστικές, σε ένα ασφαλές και προβλέψιμο νομικό και διοικητικό περιβάλλον.
Θα χρησιμοποιήσουμε το MEDA για την υποστήριξη των προσπαθειών των εταίρων σε αυτό το ζήτημα.
Η περιφερειακή συνεργασία για τη διασφάλιση μιας ενιαίας αγοράς στην περιοχή είναι επίσης ζωτικής σημασίας.
Οι υπο-περιφερειακές ζώνες ελεύθερου εμπορίου πρέπει να υποστηριχθούν ως ένα βήμα προς την επίτευξη του συνολικού στόχου.
Επιθυμώ να ενθαρρύνω την εναρμόνιση των μέτρων για μια ενιαία αγορά μεταξύ όλων των εταίρων - ένα πρόγραμμα δράσης πρέπει να συμφωνηθεί αργότερα φέτος - και να προσφέρω διαγώνια σώρευση για τους κανόνες καταγωγής σε όλους εκείνους τους εταίρους που θα συμφωνήσουν να διεξάγουν ελεύθερο εμπόριο μεταξύ τους.
Η περιφερειακή υποδομή είναι ζωτικής σημασίας για την οικονομική ανάπτυξη.
Το MEDA υποστηρίζει, μεταξύ άλλων, τη σύνδεση μεταξύ των υποδομών στον τομέα της ενέργειας, των μεταφορών και της νέας τεχνολογίας.
Οι επενδύσεις σε αυτούς τους τομείς υποστηρίζονται κατ' αρχάς από δάνεια από την Ευρωπαϊκή Τράπεζα Επενδύσεων, καθώς και από άλλους χορηγούς.
Θα συνεχίσω να εγγυώμαι ότι χρησιμοποιείται το κατάλληλο μίγμα χρηματοδότησης για να διασφαλιστεί ότι οι δημόσιοι και οι ιδιωτικοί φορείς παίζουν τον ρόλο που τους αρμόζει.
Σε ό,τι αφορά τη γεωργία, πρέπει να υπάρξει αναλυτική εξέταση όλων των ζητημάτων που σχετίζονται με αυτόν τον τομέα, προκειμένου να δούμε τι μπορούμε να κάνουμε για να βελτιώσουμε την πρόσβαση στην αγορά, με στόχο το ελεύθερο εμπόριο.
Επιπλέον, εξετάζουμε την εφαρμογή ενός προγράμματος περιφερειακής συνεργασίας, το οποίο θα επικεντρώνεται στην επεξεργασία και τη διατήρηση, τα πρότυπα ποιότητας και την υγεία των ζώων.
Η υποστήριξη της κοινωνίας των πολιτών αποτελεί κλειδί για την ανάπτυξη της ανθρώπινης διάστασης της εταιρικής σχέσης.
Θα διασφαλίσω ότι η κοινωνία των πολιτών λαμβάνει υποστήριξη, ωστόσο, όσον αφορά στα παλαιά προγράμματα αποκεντρωμένης συνεργασίας, δεν θα επαναλάβω τα λάθη του παρελθόντος σχετικά με την χρηματοοικονομική διαχείριση και διοίκηση.
Οι ΜΚΟ μπορούν να επωφεληθούν από διάφορα προγράμματα.
Το πρόγραμμα SMART για το περιβάλλον, το Πρόγραμμα Πολιτιστικής Κληρονομιάς, το Πρόγραμμα Euromed για τους Νέους και το ΜΕDA για τη δημοκρατία, παραδείγματος χάρη.
Θα εξετάσω τι άλλο μπορούμε να κάνουμε σεβόμενοι παράλληλα την ανάγκη ορθής δημοσιονομικής διαχείρισης.
- (ES) Κύριε Πρόεδρε, σε αυτό το σημείο είναι προφανές ότι αυτή η πρωτοβουλία του Κοινοβουλίου προέρχεται από τη γενικευμένη αίσθηση προβληματισμού που κυριαρχεί σε αυτό το Σώμα σχετικά με τη βραδύτητα, και ακόμη την παράλυση σε ορισμένους τομείς, όσον αφορά την εξέλιξη των συμφωνιών που υπογράφησαν στο πλαίσιο της Διάσκεψης της Βαρκελώνης, πριν από τέσσερα χρόνια ήδη.
Για τον έναν ή τον άλλο λόγο, οι συμφωνίες αυτές δεν καθίσταται δυνατό να αναπτυχθούν.
Βέβαια, θα μπορούσαμε να πούμε ότι είμαστε ικανοποιημένοι, και θα είχαμε κάνει ένα σημαντικό βήμα στη σωστή κατεύθυνση αν αυτή η συζήτηση χρησίμευε για να ωθήσουμε την Επιτροπή να ενεργοποιηθεί εντονότερα για την επανενεργοποίηση της συμφωνίας της ευρωμεσογειακής σύνδεσης.
Από την ανάγνωση της κοινής πρότασης ψηφίσματος του Κοινοβουλίου, που κατά πάσα πιθανότητα θα εγκρίνουμε αύριο, είναι βέβαιο ότι μπορούμε να εξαγάγουμε συγκεκριμένες προτάσεις ως αφετηρία.
Είμαι βέβαιος ότι όλοι συμμεριζόμαστε τη στρατηγική σημασία, κρίσιμη για την Ευρωπαϊκή Ένωση, της μεσογειακής προβολής της.
Από πολιτικής πλευράς, εφόσον η γειτονία μας απαιτεί να δημιουργήσουμε μια σχέση που προχωρά πέρα από τη σύσταση μιας απλής ζώνης ελεύθερων συναλλαγών.
Από οικονομικής πλευράς, γιατί μου φαίνεται αδιαμφισβήτητο ότι δημιουργούνται ευκαιρίες για αμοιβαίο όφελος τις οποίες δεν εκμεταλλευόμαστε επαρκώς. Επίσης, από κοινωνικής πλευράς, εφόσον προβλήματα τέτοιας σημασίας όπως οι ανισότητες που υπάρχουν στην κατανομή του πλούτου, ή οι έντονες μεταναστευτικές πιέσεις, επιζητούν συντονισμένες και διαρθρωτικού χαρακτήρα λύσεις και, προφανώς, πρέπει επίσης να αναφέρουμε τον τομέα της ασφάλειας.
Από αυτή την άποψη, το αίτημα του Κοινοβουλίου - το οποίο όσο κι αν επαναλαμβάνεται δεν μειώνεται η ορθότητά του - για μια πιο αποφασιστική συνεισφορά της Ευρωπαϊκής Ένωσης στην ειρηνευτική διαδικασία στη Μέση Ανατολή, κυρίως μετά το ρητό αίτημα των αντιμαχόμενων πλευρών κατά τη διάρκεια της πρόσφατης επίσκεψης της Προέδρου του Ευρωπαϊκού Κοινοβουλίου στην περιοχή.
Είμαστε πεπεισμένοι ότι, για να έχει επιτυχία, μια κοινή εξωτερική πολιτική και πολιτική ασφάλειας της Ευρωπαϊκής Ένωσης πρέπει να στηρίζεται στην έννοια της ισορροπίας προκειμένου να ανταποκρίνεται στις ευαισθησίες κάθε κράτους μέλους και, τελικά, των ευρωπαίων πολιτών.
. (ES) Κύριε Πρόεδρε, κύριοι βουλευτές, τον Νοέμβριο θα συμπληρωθούν πέντε χρόνια από την υπογραφή της Διακήρυξης της Βαρκελώνης.
Έφτασε λοιπόν, η στιγμή να προβούμε σε έναν απολογισμό της ευρωμεσογειακής πολιτικής, απολογισμό των αποτελεσμάτων που αποκομίστηκαν καθώς και των σχετικών καθυστερήσεων και ελλείψεων.
Με αυτή την έννοια, αυτή η συζήτηση και οι προτάσεις ψηφίσματος που παρουσίασαν οι Ομάδες σε αυτό το Κοινοβούλιο, αποτελούν μια πολύ επίκαιρη πρωτοβουλία.
Σε αυτόν τον απολογισμό σίγουρα υπάρχουν θετικές πλευρές.
Από τη μια πλευρά - και δεν είναι λίγο- η διαδικασία συνεχίστηκε, παρά τις αρνητικές περιστάσεις τις οποίες γνώρισε η ειρηνευτική διαδικασία στη Μέση Ανατολή.
Οι σύνοδοι κορυφής και οι συναντήσεις συνεχίστηκαν με την παρουσία όλων των εμπλεκόμενων χωρών, συμπεριλαμβανομένης της Συρίας, του Λιβάνου και του Ισραήλ.
Κατά δεύτερο λόγο, πραγματοποιήθηκαν επίσης - αν και σε αργό ρυθμό - η υπογραφή, η επικύρωση και η θέση σε ισχύ μιας σειράς συμφωνιών σύνδεσης.
Τρίτον, αναπτύχθηκε σταδιακά μια διαρκής καθημερινή διακυβερνητική συνεργασία και εφαρμόστηκαν τα σχέδια των διαφορετικών οικονομικών ενισχύσεων του προγράμματος MEDA.
Αυτά τα αποτελέσματα όμως, δεν μπορούν να μας κάνουν να αγνοήσουμε τις καθυστερήσεις και τις ελλείψεις που, εν μέρει, διέψευσαν τις ελπίδες και τις προσδοκίες που γεννήθηκαν από την πρώτη Ευρωμεσογειακή Διάσκεψη τον Νοέμβριο 1995.
Πρώτον, δεν υπήρξε αποφασιστική πολιτική ώθηση όταν αυτή ήταν απολύτως απαραίτητη.
Θα μπορούσαμε ακόμη να πούμε σήμερα, ότι από πολιτικής απόψεως η μεσογειακή πολιτική θα έπρεπε να είναι η πρώτη προτεραιότητα της εξωτερικής στρατηγικής της Ευρωπαϊκής Ένωσης.
Η διεύρυνση προς τα Ανατολικά, με στρατηγικούς και ιστορικούς όρους, οδηγεί σε ένα σενάριο που δεν έχει άλλες αβεβαιότητες εκτός από αυτές που σχετίζονται με το χρονοδιάγραμμα, τον ρυθμό, το κόστος και τα μέσα.
Ακόμη και με υπόθεση νέων τοπικών αντιπαραθέσεων, είναι πολύ δύσκολο να φανταστεί κανείς διαφορετικό σενάριο από την κορύφωση της διαδικασίας διεύρυνσης.
Αντίθετα, δεν υπάρχει καμία βεβαιότητα για το μέλλον στη Μεσόγειο.
Από την πολιτική της Ευρωπαϊκής Ένωσης εξαρτάται σε μεγάλο βαθμό το αν η περιοχή αυτή θα καταλήξει να είναι μια sun belt, μία ζώνη ηλιοφάνειας, με την αποκατάσταση της οικονομικής και κοινωνικής ισορροπίας σε ένα πλαίσιο ασφάλειας, ανάπτυξης και ειρήνης, ή σε μια slum belt, μία ζώνη παραγκουπόλεων, όπου ο κανόνας θα είναι η αυξανόμενη έλλειψη ισορροπίας μεταξύ Βορρά και Νότου, η καλπάζουσα φτώχεια στον Νότο και η προοδευτική εμφάνιση - ή ακόμα και ο πολλαπλασιασμός - κάθε είδους κατάστασης εκτάκτου ανάγκης: βία, αστάθεια, τρομοκρατία και μη συγκρατούμενες μεταναστευτικές πιέσεις.
Κατά δεύτερο λόγο, πιστεύω ότι, ως συνέπεια αυτής της έλλειψης πολιτικής κατεύθυνσης, η οικονομική και δημοσιονομική διάσταση γνώρισε εμπόδια και καθυστερήσεις.
Πρέπει να επισημάνουμε, ως προς αυτό, τις δυσκολίες έναρξης των προγραμμάτων MEDA, τη συγκεντρωτική αντιμετώπιση, την ανομοιογένεια των κριτηρίων ενίσχυσης, την απουσία κοινής σκέψης σχετικά με την πιθανότητα μια κοινής μεσογειακής γεωργικής πολιτικής και, τρίτον - και ως συνέπεια των παραπάνω - το πολύ χαμηλό επίπεδο των άμεσων επενδύσεων στο Νότο: μόνο το 2% του συνόλου των άμεσων επενδύσεων της Ευρωπαϊκής Ένωσης στο εξωτερικό.
Και αυτό αποτελεί παράδειγμα αυτού που θα μπορούσαμε να ονομάσουμε "τυφλή στρατηγική" του συστήματος Ευρώπη στο σύνολό του.
Συμπέρασμα: ένα νέο στάδιο είναι απαραίτητο, με την πορτογαλική και τη γαλλική Προεδρία, είναι απαραίτητη μια νέα αρχή, a brand new start, της ευρωμεσογειακής πολιτικής, η οποία να δώσει ώθηση σε έναν θετικό κύκλο στην τους στόχους που σωστά χάραξε η Ευρωμεσογειακή Διάσκεψη της Βαρκελώνης τον Νοέμβριο του 1995.
Ευχαριστώ κ. Obiols.
Το επιπλέον λεπτό σάς το παραχώρησα για την ιδιότητά σας ως Προέδρου της αντιπροσωπείας του Μαγκρέμπ.
Κύριε Πρόεδρε, κύριοι βουλευτές, το Συμβούλιο και η Επιτροπή θα έπρεπε να λάβουν υπόψη τους σοβαρά την σχεδόν ομόφωνη θέση αυτού του Κοινοβουλίου υπέρ της επανέναρξης της πολιτικής τής Ένωσης για τη Μεσόγειο, όπως θεσπίστηκε στην Ευρωμεσογειακή Διάσκεψη της Βαρκελώνης το 1995 υπό την ισπανική Προεδρία και τα χαρακτηριστικά της οποίας έχουν ήδη αναφερθεί εδώ.
Από την άλλη πλευρά, γνωρίζουμε ότι διάφορα εμπόδια, κυρίως πολιτικά, δεν επέτρεψαν τη σωστή της εφαρμογή.
Εγώ θα ήθελα απλώς να υπενθυμίσω στους συναδέλφους, κ. βουλευτές ότι, σε λίγα χρόνια ο πληθυσμός της νότιας ακτής της Μεσογείου θα είναι μεγαλύτερος από εκείνον της βόρειας, αλλά ότι ουσιαστικά, όλος ο πλούτος θα βρίσκεται στον Βορρά της Μεσογείου και όχι στον Νότο.
Αν η Ευρωπαϊκή Ένωση δεν δράσει γρήγορα προκειμένου να επαναφέρει την ισορροπία σε αυτή την κατάσταση, τόσο όσον αφορά τη δημογραφική άποψη όσο και την κοινωνική, οικονομική και πολιτική της πλευρά, θα κληροδοτήσουμε μια εκρηκτική κατάσταση στις επόμενες γενιές.
Επομένως, αποτελεί πολιτική προτεραιότητα να ασκήσουμε μια πολιτική ηγετική θέση, που θα συνοδεύεται, φυσικά, από μια οικονομική συνεργασία για να βελτιώσουμε τις προσδοκίες αυτών των πληθυσμών και να επιτύχουμε να κυριαρχεί η ευημερία και η σταθερότητα στο σύνολο της Μεσογείου, γιατί από αυτό εξαρτάται και η ευημερία και η σταθερότητα της Ευρωπαϊκής Ένωσης.
FR) Κύριε Πρόεδρε, κυρίες και κύριοι, υπογράψαμε στη Βαρκελώνη, με μεγάλη επισημότητα, το Χάρτη για τη Μεσόγειο και θέσαμε στο επίκεντρο αυτού του Χάρτη το κράτος δικαίου και τα ανθρώπινα δικαιώματα.
Είμαι πολύ χαρούμενος που, στο κοινό ψήφισμα, επαναλάβαμε την ιδέα που είχαμε διατυπώσει, να ζητήσουμε από την Επιτροπή και το Συμβούλιο να δημοσιεύουν κάθε χρόνο έναν απολογισμό της κατάστασης των δικαιωμάτων του ανθρώπου και του κράτους δικαίου στις χώρες της Μεσογείου.
Πράγματι, νομίζω ότι δεν αρκεί να χρησιμοποιούμε τα ανθρώπινα δικαιώματα και το κράτος δικαίου ως επιχείρημα πριν πάμε στην εκκλησία την Κυριακή και να το ξεχνάμε βγαίνοντας - όπως ξεχνάμε πολλά πράγματα - αλλά πιστεύω ότι πρέπει να αναγάγουμε αυτή την πολιτική σε σημαντικό στοιχείο των διμερών σχέσεων.
Για αυτό το λόγο, πρέπει να πούμε στις χώρες που δεν σέβονται τα δικαιώματα του ανθρώπου ότι οι διμερείς σχέσεις μπορούν να πισωγυρίσουν και στις χώρες όπου σημειώνεται πράγματι εξέλιξη, όπως στο Μαρόκο, ή σε άλλες χώρες, ότι οι διμερείς σχέσεις μπορούν να προχωρήσουν.
Αναφέρομαι, για παράδειγμα, στην Τυνησία, μία από τις πρώτες χώρες με τις οποίες υπογράψαμε συμφωνία εταιρικής σχέσης.
Η κατάσταση του κράτους δικαίου και των ανθρωπίνων δικαιωμάτων είναι σκανδαλώδης.
Υπάρχουν άνθρωποι, σήμερα, που βρίσκονται στη φυλακή για λόγω των φρονημάτων τους.
Η κυβέρνηση της Τυνησίας λέει ότι υποστηρίζει το άνοιγμα των οικονομικών σχέσεων, ποιος όμως έχει δικαίωμα να κατέχει διαβατήριο για να βγαίνει από την Τυνησία; Ποιος έχει το δικαίωμα να ταξιδεύει, να χρησιμοποιεί συνεπώς το μεσογειακό χώρο; Όχι πάντως οι αντιφρονούντες.
Υπάρχουν αυτή τη στιγμή δύο άτομα που κάνουν απεργία πείνας στην Τυνησία γιατί θέλουν διαβατήριο για να μπορέσουν να ταξιδέψουν, εκ των οποίων μία εκδότρια, η σύζυγος του κ. Ksila ο οποίος είχε προταθεί για το βραβείο Ζαχάρωφ.
Εάν εκθέτω αυτές τις ιδέες, είναι επειδή πιστεύω ότι δεν πρέπει να σταματήσουμε να θέτουμε τα μεσογειακά κράτη έναντι των ευθυνών τους, όσον αφορά το κράτος δικαίου και τα δικαιώματα του ανθρώπου.
Δεν αρκεί ένας καλός οικονομικός απολογισμός.
Δεν αρκούν τα καλά αποτελέσματα στη γεωργία ή σε άλλους τομείς.
Ο σεβασμός των δικαιωμάτων του ανθρώπου πρέπει να έχει προέχουσα θέση στην πολιτική μας και δεν συμβαίνει κάτι τέτοιο προς το παρόν.
Δεν συμβαίνει και σε αυτό το θέμα πρέπει να επιφέρουμε αλλαγές, τόσο το Κοινοβούλιο, όσο η Επιτροπή ή το Συμβούλιο.
FR) Κύριε Πρόεδρε, η ευρωμεσογειακή εταιρική σχέση που ξεκίνησε το 1995 παρουσιάζει προβλήματα λειτουργίας, το έχουμε πει.
Η ανάκαμψη της που εξηγγέλθη με τη μελλοντική γαλλική Προεδρία της Ευρωπαϊκής Ένωσης είναι καλός οιωνός, όσο και οι προκλήσεις στις οποίες πρέπει να ανταποκριθούν οι χώρες αυτής της περιοχής είναι μεγάλες και επείγουσες.
Για να ανταποκριθούμε αποτελεσματικά σε αυτές, έχει καθοριστική σημασία να ληφθούν πραγματικά υπόψη τα συμφέροντα των λαών της κοινής μας θάλασσας, όπως και η ενεργή συμμετοχή τους στην εταιρική σχέση.
Το λέω ευθύς εξαρχής, έφθασε η στιγμή να δώσουμε έναν νέο προσανατολισμό στην ευρωμεσογειακή πολιτική.
Καταρχάς, ο στόχος μίας τέτοιας πολιτικής πρέπει να είναι η καταπολέμηση των κραυγαλέων ανισοτήτων μεταξύ των βορείων και νοτίων ακτών της Μεσογείου, που κρατούν τους πληθυσμούς του Νότου σε μία εκρηκτική οικονομική και κοινωνική κατάσταση.
Φτώχια, υψηλό ποσοστό αναλφαβητισμού, μαζική ανεργία που πλήττει κυρίως τους νέους, πολύ μεγάλες ανισότητες, αυξημένη τεχνολογική απόκλιση με τις δυτικές χώρες.
Οι ανάγκες σε υποδομές είναι σημαντικές, χωρίς να ξεχνάμε τις προκλήσεις όσον αφορά το περιβάλλον.
Η διεύρυνση του χάσματος αυτού δεν μπορεί παρά να ευνοεί όλο και περισσότερο τον πιο βίαιο εθνικισμό και θρησκευτικό φανατισμό, τους πολέμους.
Όμως, το βάρος του εξωτερικού χρέους, η πτώση των τιμών των πρώτων υλών, τα σχέδια διαρθρωτικής ρύθμισης, έχουν ήδη αναγκάσει αυτές τις χώρες να ακολουθήσουν καταστροφικές πολιτικές λιτότητας και έχουν εκμηδενίσει την ικανότητά τους για ανάπτυξη.
Η προοπτική μίας ζώνης ελευθέρων συναλλαγών, σαν ένα είδος περιφερειακού ΠΣΕ, ενδέχεται να οξύνει επικίνδυνα αυτές τις σχέσεις κυριαρχίας.
Έτσι, σύμφωνα με μελέτες, τα δύο τρίτα της βιομηχανίας της Τυνησίας δεν θα επιβιώσουν στο άνοιγμα των συνόρων.
Η επιβράδυνση της διαδικασίας οφείλεται άλλωστε τόσο στην αναχαίτιση της ειρηνευτικής διαδικασίας στη Μέση Ανατολή, όσο και στις πολυάριθμες ανησυχίες που εκφράζονται ολοένα και πιο ανοιχτά· όπως, για παράδειγμα, η πρώτη ευρωμεσογειακή συνδικαλιστική διάσκεψη που διεξήχθη πέρυσι, κατά την οποία υπογραμμίστηκε η απουσία κοινωνικής διάστασης.
Ωστόσο, υπάρχουν καλές πιθανότητες για τη δημιουργία νέων καταστάσεων.
Πολίτες, μη κυβερνητικές οργανώσεις, σωματεία, δημιουργούν δεσμούς μεταξύ τους καθημερινώς για τη δημιουργία αλληλεγγύης μεταξύ των πληθυσμών, για την υλοποίηση διαφόρων τοπικών σχεδίων συνεργασίας.
Η ευρωμεσογειακή διαδικασία μάς καλεί συνεπώς να αφιερώσουμε τις προσπάθειές μας σε έναν κοινό σκοπό, πράγμα που θα είναι ωφέλιμο για όλους, για να προχωρήσουμε σε μία ζώνη ευημερίας στην οποία θα συμμετέχουν όλοι, πράγμα που αποτελεί τον στόχο που υπεδείχθη στη Βαρκελώνη.
Πρέπει να εξετάσουμε πολλές διεξόδους για να βγούμε από τις ελεύθερες συναλλαγές που έχουν αναχθεί σε δόγμα και οι οποίες αμφισβητήθηκαν στο Σηάτλ.
Είναι όντως καιρός να ακυρώσουμε το χρέος των χωρών του Νότου, να μεταφέρουμε τις τεχνολογίες, να καθιερώσουμε συνεργασίες στους τομείς της κατάρτισης μεταξύ δημοσίων υπηρεσιών.
Τέλος, θα ήθελα να πω ότι εκτός από την ειρήνη στη Μέση Ανατολή, για την οποία η Ευρωπαϊκή Ένωση θα πρέπει να συνεχίσει να εργάζεται, επιθυμώ επίσης διακαώς να διαδραματίσει η Ευρώπη έναν πολύ πιο ενεργό ρόλο, ούτως ώστε το δημοψήφισμα για την αυτοδιάθεση στη Δυτική Σαχάρα, που δέχεται σοβαρές απειλές, να διεξαχθεί στις συνθήκες που έχουν οριστεί υπό την αιγίδα του ΟΗΕ.
Από αυτό εξαρτάται η αξιοπιστία μιας ευρωπαϊκής εξωτερικής πολιτικής.
FR) Κύριε Πρόεδρε, ενώ το Κοινοβούλιο αυτό χρονοτριβεί με τις λεπτομέρειες, είμαστε υποχρεωμένοι να πραγματευτούμε στα γρήγορα ένα από τα θέματα που απασχολούν ουσιαστικά την Ευρώπη: τη Μεσόγειο.
Μέσα από τον συμπληρωματικό χαρακτήρα που υπάρχει πράγματι ανάμεσα στα συμφέροντα των δύο ηπείρων, της ευρωπαϊκής και της αφρικανικής, αυτού το αχανούς ευρωαφρικανικού συνόλου, του οποίου η Μεσόγειος είναι αναγκαστικά ο άξονας, η μεσογειακή πολιτική μας περιβάλλεται από σπουδαιότητα, από βαρύτητα θα έλεγα, η οποία αντανακλάται πολύ λίγο, δυστυχώς, στα προγράμματα που εφαρμόζονται ως σήμερα από τα ευρωπαϊκά θεσμικά όργανα και στο γεγονός ότι, όπως συμβαίνει με το MEDA, τα τρία τέταρτα των προγραμμάτων που έχουν εγκριθεί δεν έχουν εφαρμοστεί ακόμη.
Όλα υποδεικνύουν πράγματι ότι δεν έχουμε, ως προς το θέμα αυτό, συνειδητοποιήσει καθόλου τι διακυβεύεται.
Διακυβεύονται πάρα πολλά. Το είπαμε, ας το επαναλάβουμε.
Σε περίπτωση που καταφέρουμε να δημιουργήσουμε ένα ενοποιημένο και αδελφικό σύνολο ανάμεσα στο βόρειο και νότιο τμήμα αυτής της θάλασσας που περικλείεται από γη, τότε θα παραμείνουμε στο κέντρο των ισορροπιών του κόσμου, αντί να περιοριστούμε στην περιφέρεια των παγκοσμίων ισορροπιών, προς όφελος, αυτό είναι αυτονόητο, άλλων γεωστρατηγικών συνόλων που είναι: πρώτον ο Ατλαντικός, ο Ινδικός ωκεανός, ή κυρίως ο Ειρηνικός, παράκτιες περιοχές στις οποίες είμαστε ολοένα και περισσότερο κομπάρσοι.
Εδώ, δεν υπάρχει σωτηρία, πέρα από τη βουλησιαρχία που προϋποθέτει - το λέω ξεκάθαρα - να θεωρήσουμε δευτερεύουσα την ατλαντική αλληλεγγύη ή τις σχέσεις με την ασιατική ήπειρο, για να επικεντρωθούμε σε προνομιακές σχέσεις - "προνομιακές" με την ακριβή έννοια του όρου - με τον αραβικό κόσμο.
Στο πλαίσιο αυτό για παράδειγμα, θα έπρεπε να δεχθούμε στην Ένωση, με την ιδιότητα των κρατών μελών που χαίρουν όλων των προνομίων, χώρες όπως το Μαρόκο, την Τυνησία ή την Αλγερία.
Δίχως αυτή τη βουλησιαρχία, δεν θα είχαμε καμία πιθανότητα να ελέγξουμε τις ισορροπίες, ή μάλλον τις αυξανόμενες ανισορροπίες του κόσμου, κανέναν έλεγχο των οικονομικών ροών - αναφέρομαι ιδιαίτερα στις πρώτες ύλες, αλλά και στα γεωργικά προϊόντα - κανέναν έλεγχο των δημογραφικών ροών, οι ισορροπίες των οποίων ανατρέπονται ταχύτητα και εις βάρος μας, όλοι το γνωρίζουμε, αλλά και κανένα έλεγχο των πολιτιστικών ροών, γιατί σίγουρα δεν έχουμε καλύτερους συμμάχους από τους άραβες και αφρικανούς εταίρους μας για να αντισταθούμε σε αυτό που αποκαλούμε βιαστικά παγκοσμιοποίηση και που νομίζω ότι είναι σε πολύ μεγάλο βαθμό αμερικανοποίηση του κόσμου.
Το αν τα κράτη μας θα παραμείνουν στον επόμενο αιώνα μεγάλες δυνάμεις θα εξαρτηθεί από το αν θα έχουν αντιμετωπίσει ή όχι τη δοκιμασία της μεσογειακής εταιρικής σχέσης.
Δεν χρειάζεται να αναφέρω την απαισιοδοξία μας ως προς αυτό.
Καταρχάς, γιατί αυτή η ουσιαστική διάσταση φυτοζωεί στο λήθαργο και στις ανεκπλήρωτες προθέσεις που αρκούνται στους λόγους, όπως μαρτυρά η άτονη - τόσο άτονη - διαδικασία της Βαρκελώνης, ένα άθλιο άλλοθι της βαθύτερης αδιαφορίας μας.
Απαισιοδοξία επίσης γιατί ο εταίρος που έχουμε στον Ατλαντικό, οι Ηνωμένες Πολιτείες της Αμερικής, έχει καταλάβει απολύτως ότι δεν υπάρχει καλύτερο μέσο για να υποβάλει την Ευρώπη στην αυτοκρατορία του από το να κόψει τους γόνιμους δεσμούς που μπορεί να διατηρεί με τους γείτονές της στη Μεσόγειο και ο οποίος μηχανεύεται τα πάντα για να ορθώσει και από τη μία και από την άλλη πλευρά αυτής της λεκάνης ένα σκοτεινό, αλλά αποτελεσματικό τείχος.
Επεισόδια όπως ο πόλεμος του Κόλπου, ο καταλογισμός ευθυνών στη Λιβύη, ακόμη και στη Συρία, χώρες που τα έθνη έθεσαν στο εδώλιο, που η Ουάσινγκτον μας επέβαλε επιδέξια, είναι μόνο κάποια από τα πιο πρόσφατα παραδείγματα.
Απαισιοδοξία τέλος γιατί η Ευρώπη παραμένει πολύ διαιρεμένη ως προς αυτό το σημείο, πάρα πολλά κράτη, ιδιαίτερα τα κράτη της Βόρειας Ευρώπης, προτιμούν την ατλαντική σχέση από τον ευρωαραβική ή ευρωαφρικανική, όπως μαρτυρά η σταδιακή εγκατάλειψη της αποκαλούμενης πολιτικής του Λομέ και η αδυναμία της μεσογειακής πολιτικής.
Τελικά, σε αυτό το θέμα όπως και σε άλλα, υπάρχουν μόνο τα έθνη, στην πρώτη γραμμή των οποίων είναι η Γαλλία, που παραμένει η πρώτη παράκτια δύναμη της Μεσογείου, για να προσπαθήσει να ανταποκριθεί, με την αραβική της πολιτική και την πολιτική της για τις γαλλόφωνες χώρες, σε αυτή την τεράστια πρόκληση.
Θα το κάνει μάλλον μόνη της, θα το κάνει όμως προς όφελος όλης της Ευρώπης.
Κύριε Πρόεδρε, καταρχήν πρέπει να επικροτηθεί το γεγονός ότι ο μεσογειακός χώρος θεωρείται και πάλι περισσότερο ως εταίρος της Ευρωπαϊκής Ένωσης.
Θεωρώ αποφασιστικής σημασίας τη συμπερίληψη της Λιβύης.
Ειδικά εδώ, μετά την λήξη του εμπάργκο υπάρχουν πολλά που πρέπει να αναπληρωθούν στον τομέα της επικοινωνίας.
Είχα την ευκαιρία να επισκεφθώ τη χώρα αυτή πριν από έναν μήνα και διαπίστωσα ότι υπάρχει εκεί, ειδικά ανάμεσα στους νέους, μια πολύ ανοιχτή διάθεση και μεγάλο ενδιαφέρον για την Ευρώπη.
Σε συνομιλίες με τον πρύτανη του πανεπιστημίου και με φοιτητές εκφράσθηκε το παράπονο ότι το πολύχρονο εμπάργκο άφησε σε πολλούς νέους ανθρώπους ένα είδος τραυματικής εμπειρίας αδυναμίας και μια αίσθηση απόστασης από τον Βορρά.
Θεωρώ ότι τώρα απαιτείται από όλους μας να κάνουμε τα πάντα για να αποδείξουμε στους ανθρώπους όλων των μεσογειακών χωρών πως τους αναγνωρίζουμε ως ισότιμους και ισάξιους εταίρους και να τους προσφέρουμε βοήθεια τόσο για να δημιουργήσουμε μαζί με αυτούς εμπιστοσύνη όσο και για να λύσουμε τα κοινωνικά και οικονομικά τους προβλήματα.
Ασφαλώς αυτό θα είναι επωφελές και για τις δύο πλευρές.
Κύριε Πρόεδρε, πιστεύω ότι αυτή η συζήτηση είναι επίκαιρη στο τέλος της περιόδου των πέντε ετών για τα οποία προγραμματίστηκε το MEDA, αλλά πιστεύω επίσης ότι θα έχουμε χρόνο για να συζητήσουμε αυτόν τον νέο κανονισμό, ο οποίος αυτή τη στιγμή βρίσκεται στο στάδιο της συζήτησης σε αυτό το Σώμα.
Θέλω να πω ότι συμμερίζομαι απόλυτα την ανησυχία της Επιτροπής και ότι μου φαίνεται θετική η πρότασή της για απλοποίηση των διαδικασιών.
Ελπίζω να επιτύχει την στήριξη του Κοινοβουλίου σχετικά με το θέμα αυτό.
Θα αναφερθώ στα μερικά δευτερόλεπτα που διαθέτω μόνο σε δύο απόψεις που πιστεύω ότι πρέπει να προσεγγίσουμε επειγόντως σε σχέση με τα προγράμματα MEDA.
Πρώτον, η αποκεντρωμένη συνεργασία και οι δραστηριότητες που έχουν δημιουργηθεί από τη διαδικασία της Βαρκελώνης ανάμεσα στους πιο ενεργούς κοινωνικούς παράγοντες των μη κοινοτικών μεσογειακών χωρών και την Ευρωπαϊκή Ένωση, σχέδια που εκτός από την ίδια αξία τους, χρησιμεύουν για την ανάπτυξη αυτών των κοινωνικών τομέων σε αυτές τις χώρες.
Μου φαίνεται απαραίτητο, δεδομένου ότι επιθυμούμε μια περιοχή ελεύθερων συναλλαγών και ευημερίας, καθώς και να δώσουμε αποφασιστική ώθηση στον εκδημοκρατισμό αυτού του χώρου στον νότο της Μεσογείου, να στηρίξουμε αυτούς τους άνδρες και αυτές τις γυναίκες που προσπαθούν να εργαστούν σε αυτό το πλαίσιο.
Πρέπει να σταματήσουμε την κακή πίστη που τώρα έχει η Ευρωπαϊκή Ένωση απέναντί τους και πρέπει να επιτύχουμε, για μια ακόμη φορά, οι προσδοκίες και οι φιλοδοξίες τους να στηριχτούν από την Ένωση.
Πιστεύω ότι, επιπλέον, η Επιτροπή πρέπει να έχει επαρκείς ανθρώπινους και υλικούς πόρους για να το πετύχει.
Το δεύτερο θέμα που με απασχολεί είναι η συμπερίληψη της μετανάστευσης στον κανονισμό.
Με απασχολεί πώς προσεγγίζεται αυτό το θέμα στο πλαίσιο της Μεσογείου.
Πρέπει να δημιουργούμε όχι μόνο συμφωνίες σε σχέση με τις ρήτρες επανεισδοχής, όχι μόνο να προορίζουμε πόρους για τον έλεγχο των συνόρων αλλά και να δημιουργούμε τις δυνατότητες, με φαντασία και με νέες προτάσεις συνδιαχείρισης με αυτές τις χώρες, προκειμένου να τοποθετήσουμε το ζήτημα της μετανάστευσης στο πλαίσιο της νομιμότητας και προκειμένου να μην νιώθουν μόνο ότι τους κλείνουμε τα σύνορα, αλλά και ότι στο πλαίσιο αυτού του χώρου ελεύθερων συναλλαγών, τα πρόσωπα θα μπορούν επίσης να κυκλοφορούν ελεύθερα.
Κύριε Πρόεδρε, κύριε Επίτροπε, κύριε Προεδρεύοντα του Συμβουλίου, σήμερα φαίνεται ότι πρέπει να τεθούν στο τραπέζι μια σειρά ευρωμεσογειακών σκέψεων, από τη στιγμή που λαμβάνουν χώρα μια σειρά γεγονότα πολιτιστικού, κοινωνικού, θρησκευτικού και πολιτικού χαρακτήρα που δεν μπορούν να περάσουν απαρατήρητα από εκείνους, που, από την πλεονεκτική ευρωπαϊκή θέση, επιθυμούμε το καλύτερο για τις κοινωνίες και τις χώρες που βρέχονται από τη Μεσόγειο και που επιπλέον, σε διάφορες ιστορικές περιόδους είχαν κοινά βιώματα με ορισμένους ευρωπαϊκούς λαούς.
Επίσης, αυτή η συζήτηση είναι επίκαιρη, δεδομένου ότι η Αντιπροσωπεία αυτού του Σώματος για τις Σχέσεις με τις Χώρες του Μαγκρέμπ επισκέφτηκε την προηγούμενη εβδομάδα, το Μαρόκο και την Τυνησία, με ένα πιεσμένο πρόγραμμα εργασίας.
Είναι βέβαιο, ότι η κατάσταση είναι διαφορετική από εκείνη που επικρατούσε πριν από μερικά χρόνια, δεδομένου ότι παρατηρούνται ορισμένες βελτιώσεις σε συγκεκριμένους τομείς όπως στα ανθρώπινα δικαιώματα και - όπως συμβαίνει στον οικονομικό τομέα - παρά διάφορες δυσλειτουργίες.
Σε γενικές γραμμές, εκτιμάται μια κοινή επιθυμία για σύνδεση με τους γείτονες του Βορρά, που αποτελούν την Ευρωπαϊκή Ένωση, δεδομένου ότι βλέπουν σε μας τη σανίδα σωτηρίας για την επίλυση των προβλημάτων της καθημερινής τους ζωής.
Για τον λόγο αυτόν, πρέπει όλοι, από τα διαφορετικά ευρωπαϊκά θεσμικά όργανα, το Κοινοβούλιο, την Επιτροπή και το Συμβούλιο, να κάνουμε μια προσπάθεια έτσι ώστε αυτοί οι λαοί της περιοχής της Μεσογείου να κατορθώσουν να βελτιώσουν την κατάστασή τους.
Αλλά γι' αυτό χρειάζεται από την πλευρά μας, η εφαρμογή μιας πολιτικής αποφασιστικής και θαρραλέας, που να επιτρέπει την επιτυχή αντιμετώπιση των ευρωμεσογειακών στοιχημάτων που έχουν τεθεί σε αυτόν τον τόσο διεθνοποιημένο κόσμο.
Η Μεσόγειος και οι λαοί της μας χρειάζονται.
Δεν μπορούμε να τους παραβλέψουμε.
. (FR) Κύριε Πρόεδρε, το βασικό οικονομικό εργαλείο για την εφαρμογή της μεσογειακής μας πολιτικής, που προέρχεται από τη διαδικασία της Βαρκελώνης, είναι αδιαμφισβήτητα το πρόγραμμα MEDA, για το οποίο είμαι εισηγητής των δραστηριοτήτων και αυτή τη στιγμή, μαζί με το συνάδελφό μας, κ. Valdivielso de Cuι, προβαίνουμε σε τροποποίηση του κανονισμού του.
Ζητώ την προσοχή των συναδέλφων μας για αυτές τις εκθέσεις που συζητούνται στην επιτροπή και που θα υποβληθούν στο Σώμα μας τον Ιούνιο.
Θα ήθελα να υπογραμμίσω εδώ δύο σημαντικά σημεία: πρώτον, το MEDA είναι ένα καλό πρόγραμμα, ένα νέο πρόγραμμα, η εφαρμογή του οποίου παρουσιάζει μέχρι τώρα λειτουργικά προβλήματα.
Σε ένα κονδύλι της τάξης των 3.500 εκατομμυρίων ευρώ για τα τέσσερα τελευταία χρόνια, έχει καταβληθεί σήμερα λιγότερο από το 30%: καθυστερήσεις πληρωμών, παρατηρήσεις του Ελεγκτικού Συνεδρίου για την εξέταση των φακέλων, πολύ μεγάλες προθεσμίες.
Πρέπει συνεπώς να τροποποιήσουμε τον κανονισμό, να αυξήσουμε το προσωπικό της Επιτροπής.
Θα έχουμε προτάσεις να υποβάλουμε στο Κοινοβούλιο προς αυτή την κατεύθυνση για μία καλύτερη εξέταση των φακέλλων.
Έπειτα, το 90% των πιστώσεων διατίθενται για τη διμερή συνεργασία, μόνο όμως το 10% για την περιφερειακή συνεργασία, που μας ενδιαφέρει πάρα πολύ.
Πρέπει συνεπώς να αυξήσουμε τις πιστώσεις αυτές, να ενισχύσουμε την αποκεντρωμένη συνεργασία και να χρησιμοποιήσουμε τη συμμετοχή της κοινωνίας των πολιτών.
Δεύτερον, το πρόγραμμα αυτό δεν αποτελείται μόνο από μία οικονομική πτυχή η οποία έχει ως στόχο τις ελεύθερες συναλλαγές.
Υπάρχει επίσης ο ορισμός ενός κοινού χώρου ειρήνης και σταθερότητας και η φροντίδα για προσέγγιση των λαών μέσω μίας κοινωνικής και πολιτιστικής εταιρικής σχέσης.
Στοχεύει, τέλος, στην ισοβάθμηση των τρίτων χωρών όσον αφορά το σεβασμό των δικαιωμάτων του ανθρώπου, και προς αυτή την κατεύθυνση, η κατάσταση πολλών κρατών δεν παρουσιάζει βελτίωση.
Ζητάμε συνεπώς από το Συμβούλιο και την Επιτροπή τη δημοσίευση μίας ετήσιας, ή διετούς, έκθεσης για τα δικαιώματα του ανθρώπου στις χώρες που συμμετέχουν στη διαδικασία της Βαρκελώνης, η οποία θα αποτελούσε τη βάση για την εφαρμογή των επιχειρήσεων συνεργασίας της Ευρωπαϊκής Ένωσης με τις τρίτες χώρες.
Η Τυνησία μόνο, για την οποία μίλησε ο Daniel Cohn-Bendit πριν λίγο, έλαβε το 10% των πιστώσεων του MEDA και έχει καταβληθεί σχεδόν ολόκληρο το ποσό.
Πρέπει να το λάβουμε υπόψη μας, ούτως ώστε ακριβώς η Ευρωπαϊκή Ένωση να είναι αυτή που κατευθύνει τα σχέδια και όχι μόνο αυτά να αποφασίζονται σύμφωνα·
(Ο Πρόεδρος αφαιρεί τον λόγο από τον ομιλητή)
Κύριε Πρόεδρε, θέλω να πω ότι η συζήτηση είναι σημαντική, αλλά εγώ νοιώθω μια κόπωση και μια αμηχανία, ειδικά από τις απαντήσεις που έδωσε ο προεδρεύων, ο οποίος είναι σαφές ότι έχει καλές προθέσεις.
Και νομίζω ότι από την όλη ανησυχία που υπάρχει απα όλες τις πλευρές, μπορούμε να κάνουμε μερικές διαπιστώσεις.
Μέσα στο ένα λεπτό, να πω ότι από την μεσογειακή πολιτική της Ευρωπαϊκής Ένωσης λείπει η στρατηγική, λείπει το χρονοδιάγραμμα και το στοχοδιάγραμμα, σε αντιπαράθεση, αν θέλετε, με την πολιτική της Ευρωπαϊκής Ένωσης προς την Ανατολική Ευρώπη.
Αν προσπαθήσει κάποιος να συνοψίσει σε 5 σειρές την απάντηση του κ. Υπουργού, δεν μπορεί να τη συνοψίσει. Δεν μπορεί διότι απάντησε σε όλα τα θέματα, αλλά έλειπε η απάντηση στα ζητήματα κλειδιά.
Δεύτερον, κατά τη γνώμη μου, λείπει η γενναιότητα.
Η Ευρωπαϊκή Ένωση έχει κολλήσει στις ελεύθερες συναλλαγές, ενώ έχουμε αρνητικά οικονομικά και κοινωνικά αποτελέσματα για αυτές τις περιοχές από ζώνες ελευθέρων συναλλαγών, ενώ θα μπορούσε να πάρει άμεσα, συγκεκριμένα και αποτελεσματικά μέτρα σε ζητήματα όπως είναι το χρέος, όπως είναι η μεταφορά τεχνολογίας, όπου βλέπουμε ένα δισταγμό και μια αναποτελεσματικότητα.
Το τρίτο σημείο είναι ότι, κατά τη γνώμη μου, η Ευρωπαϊκή Ένωση δεν έχει αυτονομία.
Το βλέπουμε και στη Μέση Ανατολή απέναντι στις ΗΠΑ, το βλέπουμε και γενικότερα.
Κύριοι Πρόεδροι, κύριε Επίτροπε, θα ήθελα, επ' ευκαιρία αυτής της συζήτησης, να τονίσω τη σημασία και την επίδραση που είχε η επίσκεψη του Πάπα στους Αγιους Τόπους.
Όποια και αν είναι τα πιστεύω μας και οι θρησκευτικές μας πεποιθήσεις, πρέπει να αναγνωρίσουμε ότι το μήνυμα του Ιωάννη-Παύλου του 2ου συμβάλλει τα μέγιστα στην πρόοδο της ειρήνης στην περιοχή.
Βαδίζοντας σε ένα έδαφος σπαρμένο με παγίδες, σε ένα χώρο όπου η κάθε λέξη και η κάθε κίνηση μετράται βάσει του συμβολικού της νοήματος, ο Ύπατος Ποντίφικας κατάφερε, τόσο στην Ιορδανία όσο και στο Ισραήλ και στα παλαιστινιακά εδάφη, να προσεγγίσει με το σωστό τρόπο τα επίμονα προβλήματα που υπάρχουν μεταξύ των κοινοτήτων.
Ο Αγιος Πατέρας μάς έδειξε ότι η θρησκευτική διάσταση των συγκρούσεων δεν μπορεί να αγνοηθεί και ότι ο διαθρησκευτικός όπως και ο πολιτικός διάλογος αποτελούν παράγοντες σταθερότητας.
Αυτό το ταξίδι απέδειξε με εξαιρετικό τρόπο ότι η συνεννόηση είναι δυνατή μεταξύ όλων των πλευρών.
Έκρινα, επ' ευκαιρία αυτής της συζήτησης, ότι οφείλαμε να χαιρετίσουμε την ενέργεια αυτού του σπουδαίου ειρηνιστή, αυτού του ακούραστου προσκυνητή.
Θα ήθελα επίσης να θέσω δύο ερωτήματα στο Συμβούλιο και στην Επιτροπή. Το πρώτο αφορά την περιφερειακή συνεργασία μεταξύ των χωρών της νότιας ακτής της Μεσογείου, και το δεύτερο, τον ρόλο του Ευρωπαϊκού Κοινοβουλίου μας στη διαδικασία της Βαρκελώνης.
Όσον αφορά καταρχάς την περιφερειακή συνεργασία - και η Προεδρία απάντησε εν μέρει πριν από λίγο - η Ένωση στηρίζει τη μεσογειακή πολιτική της στη διαδικασία της Βαρκελώνης.
Αυτή η προσέγγιση επιθυμεί να είναι σφαιρική και περιφερειακή και θεωρεί τη Λεκάνη της Μεσογείου ως μια περιφερειακή οντότητα.
Είναι λογικό να σκεφτούμε ότι μια συνεργασία μεταξύ των κρατών αυτής της λεκάνης θα έπρεπε να είναι πολύ πιο ισχυρή.
Το δεύτερο ερώτημα αφορά το ρόλο του Ευρωπαϊκού Κοινοβουλίου, και πρέπει να παρατηρήσουμε ότι σήμερα είναι εξαιρετικά περιορισμένος.
Όμως, όπως τόνισα, η μεσογειακή πολιτική της Ένωσης επιθυμεί να είναι σφαιρική.
Το Ευρωπαϊκό Κοινοβούλιο στην πραγματικότητα δεν καλείται να συμμετάσχει παρά σε περιπτώσεις διμερών συμφωνιών.
Θα έπρεπε λοιπόν είτε να προσεγγίσουμε το Ευρωπαϊκό Κοινοβούλιο με το Φόρουμ, κατά το πρότυπο της Συνέλευσης Ίσης Εκπροσώπησης ΕΕ-ΑΚΕ, είτε να οργανώσουμε μια πιο ενεργή και τακτική συμμετοχή του Ευρωπαϊκού Κοινοβουλίου στις υπουργικές συνόδους.
Κύριε Πρόεδρε, η μεσογειακή πολιτική της Ένωσης πρέπει να πάρει όχι μόνο μορφή αλλά και ουσία.
Πρέπει να γεμίσει με περιεχόμενο όχι να αδειάσει.
Είναι απαραίτητο, κύριοι βουλευτές, να συσφίξουμε τους πολιτικούς, οικονομικούς και κοινωνικούς δεσμούς και να συνεχίσουμε να κάνουμε βήματα προς τα εμπρός.
Έχουμε μια Συμφωνία σύνδεσης με το Μαρόκο, που τέθηκε σε ισχύ από τις 2 Μαρτίου, η οποία μετατρέπει αυτή τη χώρα σε προνομιακό εταίρο μας.
Αλλά δεν νοείται στενή συνεργασία με το Μαρόκο χωρίς τη θεώρηση μιας δραστηριότητας - της αλιείας - από την οποία εξαρτάται η οικονομία πολλών ευρωπαϊκών περιφερειών.
Θα ήθελα να αναφερθώ στη συμφωνία για την αλιεία μεταξύ της Ευρωπαϊκής Κοινότητας και του Μαρόκου που έληξε στις 30 του περασμένου Νοεμβρίου.
Τέσσερις μήνες αργότερα, λοιπόν, βρισκόμαστε στο κενό.
Δεν έχουμε ακόμη την ημερομηνία έναρξης των διαπραγματεύσεων.
Η μη ανανέωση της εν λόγω συμφωνίας συνεπάγεται μια οπισθοχώρηση στην μεσογειακή μας πολιτική, γιατί αν δεν θέλουμε αυτή η πολιτική να περιορίζεται μόνο στη ρητορική, είναι απαραίτητο να προχωρήσουμε στις συγκεκριμένες περιπτώσεις.
Η μεσογειακή πολιτική παίρνει το όνομά της από τη θάλασσα στην οποία εδώ και αιώνες, ψαρεύουν μαζί οι ευρωπαίοι ψαράδες και οι ψαράδες της Βορείου Αφρικής.
Ας ανταποκριθεί η Επιτροπή στα καθήκοντά της και ας κατορθώσει να ξεκινήσει μια για πάντα τις διαπραγματεύσεις.
Κύριε Πρόεδρε, αν με αυτή τη συζήτηση κατορθώσουμε να εξισορροπήσουμε την προσοχή του Συμβουλίου και της Επιτροπής σχετικά με τη σημασία της νότιας όχθης της Μεσογείου για την ευρωπαϊκή πολιτική, θα έχουμε επιτύχει, εν μέρει τον στόχο μας.
Όπως ειπώθηκε εδώ, μια αντιπροσωπεία αυτού του Σώματος μόλις ολοκλήρωσε την επίσκεψή της στο Μαρόκο και την Τυνησία.
Τα ανθρώπινα δικαιώματα, η δυτική Σαχάρα, η αλιεία, η γεωργία, οι επενδύσεις, το MEDA, η μετανάστευση αποτέλεσαν αντικείμενο της προσοχής των βουλευτών, των αρχών και των εκπροσώπων της κοινωνίας.
Το αποτέλεσμα ήταν ότι μας ζητήθηκε μεγαλύτερη πολιτική ανάμιξη της Ευρωπαϊκής Ένωσης στη Μεσόγειο.
Υπάρχει ένας φόβος απέναντι στη διεύρυνση και υπάρχει η αίσθηση ότι η ζυγαριά κλίνει περισσότερο προς το βορά και προς τα ανατολικά από ό,τι στο νότο.
Καλό θα ήταν να απαντούσαν σε αυτό το ερώτημα οι εκπρόσωποι της Επιτροπής του Συμβουλίου που είναι παρόντες.
Από την άλλη πλευρά, πρέπει να ενισχυθούν οι επενδύσεις στην περιοχή, και με σεβασμό στην ιδιοσυγκρασία του πληθυσμού, πρέπει να συνεργαστούμε με αυτές τις χώρες προκειμένου να προχωρήσουν στις δημοκρατικές τους διαδικασίες και όσον αφορά τα ανθρώπινα δικαιώματα, αποδεχόμενοι το ρυθμό τους αλλά και δίνοντάς τους να καταλάβουν ότι η Ευρωπαϊκή Ένωση δεν επιθυμεί μόνο να επενδύσει στην οικονομική ανάπτυξη, αλλά να επενδύσει στην ειρήνη και τη σταθερότητα βασιζόμενη στο σεβασμό των θεμελειωδών δικαιωμάτων των ατόμων και στη δημοκρατική άσκηση των ελευθεριών τους.
Δεν είναι εύκολο, αλλά μόνο ο διάλογος και όχι η αντιπαράθεση μπορεί να το κατορθώσει.
Οι δράσεις της Ευρωπαϊκής Ένωσης είναι ακόμη πολύ διάσπαρτες και περίπλοκες σε αυτόν τον τομέα.
Η Διάσκεψη της Βαρκελώνης αντοαποκρίνεται περισσότερο σε μια πολιτική βούληση παρά σε μια πραγματική στρατηγική με σκοπό τη δημιουργία ενός ευρωμεσογειακού χώρου, όπου το οικονομικό θα ήταν ένα σημαντικό μέρος, αλλά ένα μέρος μόνο, ενός μόνιμου διαλόγου και μιας πολιτικής συνεργασίας στον κοινωνικό τομέα, στον πολιτιστικό ακόμη και σε αυτόν της υπεράσπισης των κοινών συμφερόντων για τη διασφάλιση της ειρήνης και της σταθερότητας που όλοι επιθυμούμε για αυτή την περιοχή.
Κύριε Πρόεδρε, δεν θέλησα να παρέμβω προηγουμένως, για να μην διακόψω τη συζήτηση.
Απλώς, ήθελα να σας μεταφέρω την απόλυτη διαφωνία μου με τον προηγούμενο Πρόεδρο όσον αφορά τον χρόνο ομιλίας, δηλαδή το ότι δεν τήρησε τον χρόνο που είχε δοθεί στις Ομάδες και που είχε φυσικά, κατανεμηθεί στους βουλευτές.
Ο προηγούμενος Πρόεδρος έκανε μια σαφή διάκριση υπέρ άλλων βουλευτών στους οποίους επέτρεψε να εκφραστούν για περισσότερο χρόνο από αυτόν που τους αντιστοιχούσε.
Από τη στιγμή που καθόμαστε εδώ, όλοι οι βουλευτές είμαστε ίσοι και όλοι πρέπει να σεβόμαστε τους κανόνες.
Με αυτή την έννοια, παρ' όλο που ο ομιλών βουλευτής δεν εκπροσωπεί κάποια πολυεθνική ψήφων, ζητά να τηρηθεί ο χρόνος που του παραχώρησε η Ομάδα του.
Κύριε Bautista Ojeda, οι παρατηρήσεις σας θα καταγραφούν στα συνοπτικά πρακτικά και θα διαβιβαστούν στο Προεδρείο.
Κύριε Πρόεδρε, αυτόματα πάει το μυαλό μου στην συζήτηση που είχαμε εδώ πριν από πέντε περίπου χρόνια, όταν εξαγγέλθηκε πομπωδώς από την τότε Επιτροπή η καινούργια μεσογειακή πολιτική της Ευρωπαϊκής Ένωσης.
Σήμερα, όλοι συμφωνούμε ότι αυτά τα οποία εξαγγέλθηκαν τότε δεν έχουν πραγματοποιηθεί, στην πλειονότητά τους τουλάχιστον.
Και νομίζω ότι εκείνο που εξηγεί γιατί έχουμε αυτά τα φτωχά αποτελέσματα είναι ένας συνδυασμός έλλειψης πολιτικής βούλησης από τη μια και έλλειψης χρημάτων από την άλλη.
Νομίζω ότι θα πρέπει να δώσουμε μεγαλύτερη έμφαση στην μεσογειακή πολιτική, στηριζόμενοι στο δίπτυχο δημοκρατία και ανάπτυξη.
Δημοκρατία στις χώρες της Νότιας και Ανατολικής Μεσογείου γιατί αυτό θα βοηθήσει την κατανόηση μεταξύ μας και ανάπτυξη διότι η ανάπτυξη θα μειώσει, εκτός όλων των άλλων, και τον όγκο του μεταναστευτικού κύματος που έχουμε και θα έχουμε τα επόμενα χρόνια.
Το Συμβούλιο και η Επιτροπή, λοιπόν, θα πρέπει να καταβάλουν κάθε δυνατή προσπάθεια, έτσι ώστε να προωθήσουν εκ νέου την ευρωμεσογειακή εταιρική σχέση που συμφωνήθηκε στα πλαίσια της διάσκεψης της Βαρκελώνης.
Σημαντικό είναι επίσης να δοθεί νέα ώθηση στα προγράμματα MEDA, αλλά και παράλληλα να ενισχυθούν προγράμματα όπως το MEDA-Δημοκρατία, το EUROMED-Audiovisual, αλλά και περιφερειακά προγράμματα κατάρτισης δημοσιογράφων.
Αποτελεί επίσης παλαιά πρόταση του Κοινοβουλίου να εφαρμοστεί ένα πρόγραμμα διαπεριφερειακής και διακρατικής συνεργασίας που θα στοχεύει, μέσω του αποτελεσματικού χρηματοδοτικού και οργανωτικού συντονισμού των προγραμμάτων INTERREG και MEDA, στην αποτελεσματική οικονομική και κοινωνική ολοκλήρωση των συμμετεχόντων κρατών και περιφερειών στις δύο πλευρές της Μεσογείου.
Θα ήθελα επίσης να σταθώ σε ένα άλλο θέμα, το οποίο μπορεί να μην σας φανεί σημαντικό, για μένα όμως προσωπικά είναι.
Νομίζω ότι σπουδαίο και καταλυτικό ρόλο στην επιτυχή έκβαση της ευρωμεσογειακής συνεργασίας πρέπει να παίξουν τα νησιά της Μεσογείου, όπως είναι η Μάλτα, η Κύπρος, η Κρήτη, ως οι μεσοχώροι ανάμεσα στις δύο πλευρές της Μεσογείου.
Έχοντας τα νησιά αυτά παραδοσιακούς δεσμούς και με την μια πλευρά της Μεσογείου και με την άλλη, μπορούν να αποτελέσουν τα κέντρα της συνεργασίας αυτής και νομίζω ότι προς τα εκεί θα πρέπει να κατευθύνουμε και πολλά προγράμματα μέσα στα πλαίσια του MEDA.
Έλαβα έξι προτάσεις ψηφίσματος, σύμφωνα με το άρθρο 42, παράγραφος 5, του Κανονισμού.
Η συζήτηση έληξε.
Η ψηφοφορία θα διεξαχθεί αύριο το πρωί στις 11.00.
Δράττομαι της ευκαιρίας για να σας πω ότι ο κ. υπουργός ζήτησε επίσημα συγνώμη επειδή δεν μπορούσε να παραμείνει μαζί μας για τη συνέχεια της συζήτησης.
Ομάδα Υψηλού Επιπέδου "Ασυλο και Μετανάστευση
Κύριε Πρόεδρε, καταρχάς θα ήθελα να εκφράσω τις ευχαριστίες μου στις πολιτικές Ομάδες αυτού του Σώματος που υποστήριξαν την έκθεση της Επιτροπής Ελευθεριών και Δικαιωμάτων των Πολιτών, και οι οποίες την εμπλούτισαν με τη συμμετοχή τους στις έντονες συζητήσεις που είχαμε.
Επιλέον, θα ήθελα να επισημάνω και τη θετική στάση και στάση συνεργασίας που διαπίστωσα όσον αφορά την Επιτροπή, στην οποία θα ήθελα να εκφράσω, κύριε Επίτροπε, τις προσωπικές μου ευχαριστίες.
Τα σχέδια δράσης σχετικά με τις χώρες που επιλέχθηκαν από την ομάδα υψηλού επιπέδου για το άσυλο και τη μετανάστευση ανταποκρίνονται - και πιστεύω ότι αυτό είναι σημαντικό - στην πρώτη εξωτερική δράση της Ευρωπαϊκής Ένωσης σε θέματα ασύλου και μετανάστευσης και που αποτελούν, όπως σωστά είπε ο Επίτροπος κ. Vitorino στο Στρασβούργο, στόχους προτεραιότητας των κρατών μελών, και ελπίζω ότι θα συνεχίσουν να είναι.
Η έκθεσή μου, κύριε Πρόεδρε, από τη μια πλευρά, συγκεντρώνει την κριτική αντιμετώπιση εκ μέρους όλων των πολιτικών Ομάδων σχετικά με τυπικές και ουσιαστικές πλευρές της υποβολής και της εκπόνησης των σχεδίων.
Δεν μπορέσαμε να εξετάσουμε μεμονωμένα το καθένα από αυτά και ήμασταν υποχρεωμένοι να περιοριστούμε σε θεωρήσεις πολύ γενικού χαρακτήρα. Βάσει αυτών, θα προβούμε σε ορισμένες προτάσεις σχετικά με αυτά τα σχέδια δράσης, καθώς και με τα μελλοντικά, οι οποίες ευελπιστώ ότι θα ληφθούν σοβαρά υπόψη από την Επιτροπή και το Συμβούλιο.
Κύριε Προεδρεύων του Συμβουλίου, κύριε Επίτροπε, μόνο και μόνο η δρομολόγηση αυτών των σχεδίων δράσης είναι ήδη ένα θετικό γεγονός.
Είναι επίσης θετικός ο συνδυασμός δράσεων στο πλαίσιο της εξωτερικής πολιτικής και της πολιτικής για την αναπτυξιακή συνεργασία και στο πλαίσιο της προώθησης μέτρων για τη ρύθμιση της μεταναστευτικής ροής.
Αλλά από ό,τι κατάλαβα, ο τρόπος με τον οποίο το Συμβούλιο παρουσίασε τα εν λόγω σχέδια στο Κοινοβούλιο δεν ήταν θετικός, και το θεσμικό μας όργανο ήταν αμέτοχο στη διαδικασία επιλογής και κατάρτισής τους.
Η βασική ανησυχία μας συνίσταται στην αποτελεσματικότητα που μπορεί να έχουν οι προβλεπόμενες δράσεις σε χώρες όπως το Αφγανιστάν, η Σομαλία, το Ιράκ, όπου στην πολιτική αστάθεια προστίθενται οι μόνιμες παραβιάσεις των στοιχειωδέστερων ανθρωπίνων δικαιωμάτων.
Ξεχωριστή είναι η περίπτωση του Μαρόκου, ακόμη και της Αλβανίας ή της Σρι Λάνκα, οι οποίες παρουσιάζουν περισσότερες δυνατότητες συνεργασίας σε πολλούς τομείς, και ακόμη, υπάρχουν προνομιακές καταστάσεις όπως στην περίπτωση του Μαρόκου, με το οποίο μόλις τέθηκε σε εφαρμογή μια συμφωνία σύνδεσης.
Στην αδυναμία τήρησης των προβλεπόμενων προθεσμιών για την πλειονότητα των δράσεων, προστίθεται η έλλειψη χρηματοδότησης από τον προϋπολογισμό για κάποια από τα προβλεπόμενα μέτρα, δεδομένου ότι περισσότερα από το 50% από αυτά δεν έχουν χρηματοδοτικούς πόρους.
Γι' αυτό ακριβώς μια από τις προτάσεις μας είναι να δημιουργηθεί για το 2001 ένα κονδύλιο του προϋπολογισμού που να καλύπτει αυτές τις ανάγκες.
Επίσης, θα ήθελα να επιστήσω την προσοχή σας στην έλλειψη ισορροπίας ανάμεσα στα μέτρα για τον έλεγχο της μεταναστευτικής ροής και σε εκείνα που ενισχύουν μια πραγματική συνεργασία για την ανάπτυξη των χωρών που έχουν επιλεγεί, συμπεριλαμβανομένων των μέτρων ολοκλήρωσης.
Δεν μπορούμε να χαρακτηρίζουμε ως εγκληματική τη μετανάστευση, είτε για πολιτικούς, είτε για οικονομικούς λόγους.
Κατά συνέπεια, καταλαβαίνετε ότι είναι επείγον να εφαρμοστούν οι διατάξεις της Συνθήκης του Αμστερνταμ και της συνόδου κορυφής του Τάμπερε σχετικά με την "κοινοτικοποίηση" των πολιτικών ασύλου και της δίκαιης και ανθρωπιστικής αντιμετώπισης των προσφύγων και των μεταναστών.
Πρέπει να δοθεί έμφαση στις ανθρωπιστικές συνθήκες των κέντρων φιλοξενίας, καθώς και στην εκμετάλλευση της πείρας ορισμένων χωρών ανάλογα με τη γεωγραφική εγγύτητα.
Όσον αφορά την οικονομική μετανάστευση, στη συνεργασία με τις χώρες προέλευσης, πρέπει να προστεθεί η κανονικοποίηση της αγοράς εργασίας στα ίδια τα κράτη μέλη, η κοινωνική ένταξη των μεταναστών και η δράση κατά των μαφιόζων που κάνουν λαθρεμπόριο με τα ανθρώπινα όντα.
Παρ' όλο που αυτά είναι απαραίτητα, δεν επιλύεται το πρόβλημα μόνον με τις συμφωνίες επανεισόδου και τον συνοριακό έλεγχο.
Χρειάζονται τέτοια μέτρα που να ενισχύουν τα σχέδια, εκτός από τα προηγούμενα.
Επίσης, θεωρώ απαραίτητη τη δημιουργία ενός παρατηρητηρίου της μετανάστευσης, γιατί αυτό θα καταστήσει δυνατό, εκτός από τον συντονισμό των στατιστικών στοιχείων, την πραγματοποίηση κοινωνιολογικών μελετών σχετικά με το φαινόμενο της μετανάστευσης, στοιχεία που συμβάλλουν κατά τη λήψη αποφάσεων.
Όσον αφορά τον σεβασμό των ανθρωπίνων δικαιωμάτων, θα ήταν σημαντική μια μεγαλύτερη συνεργασία για τον εκσυγχρονισμό των διοικητικών δομών ορισμένων από τις χώρες που έχουν επιλεγεί, τη συνεργασία στην εκπαίδευση των αστυνομικών δυνάμεων και ειδικότερα, το άνοιγμα στησυνεργασία με τις ΜΚΟ που διαδραματίζουν έναν κοινωνικό ρόλο σε αυτόν τον τομέα.
Τέλος, κύριε Πρόεδρε, ελπίζω ότι όσον αφορά αυτά και τα επόμενα σχέδια, να διορθωθούν οι ελλείψεις που εκτίθενται σε αυτό το ψήφισμα, η συνεργασία να είναι πιο στενή, ειδικότερα από μέρους της ομάδας υψηλού επιπέδου και του Συμβουλίου με το Κοινοβούλιο, και φυσικά, να δοθούν στην Επιτροπή τα απαραίτητα μέσα για τη εκτέλεσή τους.
Από την επιτυχία αυτών των σχεδίων εξαρτάται η επιτυχία ή η αποτυχία της ίδιας της Ευρωπαϊκής Ένωσης στην πρώτη εξωτερική της δράση σε έναν τόσο ευαίσθητο τομέα για την ευρωπαϊκή κοινωνία, σήμερα, όπως είναι αυτός της μετανάστευσης και του ασύλου.
Κύριε Πρόεδρε, κύριε Επίτροπε, αγαπητοί συνάδελφοι, κατ' αρχάς θα ήθελα να συγχαρώ τον συνάδελφό μας κύριο Hernαndez Mollar για την έξοχη εργασία που πραγματοποιήθηκε και για την εξαιρετική έκθεση που μας παρουσίασε.
Τόνισε, και ορθώς το έπραξε, ότι η μετανάστευση και το άσυλο, ενώ πρόκειται για ζητήματα τα οποία είναι στενά συνδεδεμένα μεταξύ τους, ωστόσο παρουσιάζουν διαφορές όσον αφορά το χαρακτήρα τους και τις απαντήσεις που πρέπει να δώσει η Ευρωπαϊκή Ένωση, παρότι υπάρχει η πεποίθηση και η παραδοχή ότι και στις δύο περιπτώσεις θα υπήρχαν πλεονεκτήματα αν αυτές αντιμετωπίζονταν σφαιρικά και ανάμεσα στους διάφορους πυλώνες.
Γνωρίζουμε ότι ολοένα και περισσότεροι άνθρωποι αναζητούν καλύτερες ευκαιρίες ή προστασία μέσω της αποδημίας προκειμένου να διαφύγουν από κάποιον πόλεμο, από την καταπίεση, την φτώχια, την ανεργία ή τις παραβιάσεις των ανθρωπίνων δικαιωμάτων.
Γνωρίζουμε πως υπάρχει αύξηση των περιπτώσεων λαθρομετανάστευσης, οι οποίες στην πλειοψηφία τους οφείλονται σε παράνομα δίκτυα που συχνά δημιουργούν καταστάσεις κραυγαλέας εκμετάλλευσης ή παραβίασης των ανθρωπίνων δικαιωμάτων.
Σαφώς υποστηρίζουμε μια σφαιρική αντιμετώπιση στην οποία θα πρέπει να ληφθούν υπόψη η υποστήριξη προς τον εκδημοκρατισμό και την προώθηση του κράτους δικαίου, την πρόληψη συγκρούσεων και την συμφιλίωση, τον σεβασμό των ανθρωπίνων δικαιωμάτων και της παραπέρα καταπολέμησης της φτώχειας εντός των χωρών και των περιφερειών προέλευσης και διέλευσης, για τη βελτίωση των συνθηκών διαβίωσης και για περισσότερες ευκαιρίες απασχόλησης.
Για όλους αυτούς τους λόγους, και πέρα από τις κριτικές που μόλις έκανε ο συνάδελφος κύριος Hernαndez Mollar ενώπιον του Σώματος, και συγκεκριμένα σχετικά με την άποψη περί της δράσης του Κοινοβουλίου και της αποφασιστικότητας αυτής της δράσης σε κάποιες από αυτές τις χώρες, οι προσπάθειες του Κοινοβουλίου πρέπει να είναι σοβαρές και συνεκτικές.
Δεν μπορούμε να ισχυριζόμαστε ότι έχουμε καλές προθέσεις και να μην τις συγκεκριμενοποιούμε λόγω έλλειψης οικονομικών μέσων.
Θα πρέπει να διεξαχθούν εκστρατείες ενημέρωσης σε στενή συνεργασία με τις χώρες προέλευσης και διέλευσης σχετικά με τις πραγματικές πιθανότητες νόμιμης μετανάστευσης, προσπαθώντας κατ' αυτόν τον τρόπο να μειώσουμε ή να χτυπήσουμε το πρόβλημα στη ρίζα του.
Είναι αναγκαία η ενίσχυση της καταπολέμησης της λαθρομετανάστευσης, της εξασφάλισης της προστασίας των δικαιωμάτων των θυμάτων των παράνομων δικτύων, η εντατικοποίηση των προσπαθειών πρόληψης κάθε μορφής παράνομης διακίνησης ανθρώπων, δίνοντας ιδιαίτερη προσοχή στις γυναίκες και τα παιδιά, και ο εντοπισμός και η εξάρθρωση των παρανόμων δικτύων που εμπλέκονται σε αυτές τις δραστηριότητες.
Εντός της Ευρωπαϊκής Ένωσης πρέπει να προχωρήσουμε σε μια εκ βαθέων αξιολόγηση της κατάστασης στα διάφορα κράτη μέλη και σε μια προσέγγιση των εθνικών νομοθεσιών σχετικά με τις συνθήκες άδειας εισόδου και παροχής άδειας παραμονής, λαμβάνοντας υπόψη τις οικονομικές και δημογραφικές επιπτώσεις που αυτό θα έχει στην Ένωση, τις δυνατότητες κάθε κράτους μέλους για την υποδοχή μεταναστών και τους ιστορικούς και πολιτισμικούς δεσμούς που το εκάστοτε κράτος μέλος έχει με το κράτος προέλευσης των μεταναστών.
Εν κατακλείδι, συμφωνούμε με μια κοινή ευρωπαϊκή πολιτική σχετικά με το άσυλο και τη μετανάστευση βασιζόμενη σε τέσσερις πυλώνες: μια εταιρική σχέση με τις χώρες προέλευσης των μεταναστών, ένα κοινό ευρωπαϊκό καθεστώς ασυλίας, μια ίση αντιμετώπιση για τους προερχόμενους από τρίτες χώρες και μια αποτελεσματικότερη διαχείριση των μεταναστευτικών κυμάτων.
Κύριε Πρόεδρε, θέλω κατ' αρχάς να εκφράσω, εξ ονόματος της Ομάδας μου, την έκπληξη που μας προκαλεί αυτή η πρόταση του Συμβουλίου σε μια χρονική στιγμή που στον χώρο της Ένωσης εργαζόμαστε αναφορικά με - κάτι τέτοιο δείχνουν άλλωστε οι πρωτοβουλίες που ανέλαβε και αναλαμβάνει η Επιτροπή - την κοινοτικοποίηση αυτού που έχουμε ονομάσει "τρίτο πυλώνα" και την ανάπτυξη μιας πολιτικής για τη μετανάστευση και την υποδοχή πολιτών που προέρχονται από τρίτες χώρες.
Η έκπληξη γεννάται από το γεγονός ότι δεν καταλαβαίνουμε πολύ καλά από πού έρχεται και για ποιο λόγο διατηρείται αυτή η ομάδα υψηλού επιπέδου, για ποιο λόγο το Συμβούλιο κάνει μια πρόταση αυτής της μορφής και η πρόταση περιλαμβάνεται στο Τάμπερε, τι θα πράξει η Επιτροπή σε αυτά τα σχέδια δράσης και ποια είναι η συνάφεια μεταξύ αυτής της πρότασης και του έργου που αναπτύσσει η ομάδα υψηλού επιπέδου του Συμβουλίου και οι λοιπές προτάσεις της Επιτροπής για προς ανάπτυξη πολιτικές στην Ένωση.
Πιστεύω πως αυτό είναι αρκετά σημαντικό και θα ήθελα να λάβω μια απάντηση από το Συμβούλιο.
Δεύτερο, θέλω να εκφράσω αντιφατικά αισθήματα αναφορικά με τα σχέδια δράσης.
Από τη μια, φαίνεται λογικό αυτό που λένε· φαίνεται λογικό να θεσπιστούν διμερείς πολιτικές μεταξύ της Ευρωπαϊκής Ένωσης και κάποιων από τις χώρες όπου το πρόβλημα εξόδου μεταναστών και προσφύγων είναι πολύ μεγάλο· φαίνεται χρήσιμο.
Αυτή είναι για παράδειγμα η περίπτωση του Μαρόκου, με το οποίο πιστεύω ότι πρέπει να συνάψουμε μια σοβαρή και σημαντική διμερή σχέση προκειμένου να διατηρήσουμε εντός του πλαισίου νομιμότητας τη μετανάστευση που προέρχεται από αυτή την χώρα.
Ίδια περίπτωση μπορεί να είναι και εκείνη των βαλκανικών χωρών, όπου υπάρχουν ξεκάθαροι συνομιλητές.
Από την άλλη όμως, υπάρχουν χώρες σε αυτή τη λίστα οι κυβερνήσεις των οποίων δεν αξίζουν καν να φέρουν αυτό το όνομα, και χώρες με τις οποίες πιστεύω ότι δεν μπορούμε καν να συνομιλούμε, όπως είναι η περίπτωση του Αφγανιστάν.
Θα ήθελα να μου πει το Συμβούλιο εάν θα πάει στο Αφγανιστάν να τους πει: "Καλησπέρα.
Ερχόμαστε να σας πούμε να σέβεστε τα ανθρώπινα δικαιώματα διότι μας στέλνετε υπερβολικά πολλούς πρόσφυγες."
Μου φαίνεται ή πολύ αφελές, ή μάλλον απίθανο.
Πέραν αυτού, νομίζω ότι η προσέγγιση σε αυτό το θέμα με τις συγκεκριμένες χώρες είναι δύσκολη και επικίνδυνη.
Πιστεύω πως, για λόγους αρχής, υπάρχουν άνθρωποι με τους οποίους δεν πρέπει καν να συνομιλούμε.
Συνεπώς, και επειδή μια διαπυλωνική προσέγγιση - δηλαδή, μεταξύ τρίτου και πρώτου πυλώνα - δεν μπορεί να γίνει μέσω της πιο σύντομης οδού, πιστεύω πως το Συμβούλιο θα έπρεπε να διαβουλευτεί εκ νέου το Κοινοβούλιο αναφορικά με όλα και με καθένα χωριστά από τα σχέδια δράσης που θα θεσπιστούν, σύμφωνα με τα όσα ορίζει ο πρώτος πυλώνας.
Επεσήμανα δύο προβλήματα: ποιος θα αναλάβει την ευθύνη αυτών των σχεδίων δράσης; Και με ποιους;
Υπάρχει ένα τρίτο πρόβλημα: πώς θα τα χρηματοδοτήσουμε; Δεν υπάρχει για τον σκοπό αυτό χρηματοδότηση που να προβλέπεται από τον προϋπολογισμό και τα μέτρα που προβλέπουν κάποιο βαθμό χρηματοδότησης μιλούν για άντληση χρημάτων π.χ. από προγράμματα συνεργασίας όπως το MEDA.
Νομίζω πως η ιδέα της από κοινού ανάπτυξης και η ιδέα της συνεργασίας με αυτές τις χώρες προκειμένου να αντιμετωπιστεί η μετανάστευση στη ρίζα της είναι δύσκολα συμβατή με την ιδέα αφαίρεσης, προκειμένου για τον έλεγχο των εξωτερικών συνόρων, πόρων συνεργασίας για την ανάπτυξη.
Πιστεύω ότι αυτό χρήζει μελέτης.
Τέλος, η ανάπτυξη των σχεδίων δράσης είναι στον πίνακα επιδόσεων.
Αυτό είναι θετικό, θέλω όμως να υπενθυμίσω ότι υπάρχει ένα εξελιγμένο σχέδιο δράσης, αυτό για το Ιράκ, για το οποίο κανείς δεν μας έχει ενημερώσει ποτέ.
Κύριε Πρόεδρε, θα ήθελα να ξεκινήσω συγχαίροντας τον κύριο Hernαndez Molar για το εξαιρετικό έργο που επιτέλεσε με την παρούσα έκθεση και το πνεύμα συνεργασίας που επέδειξε προκειμένου να επιτευχθεί ομοφωνία μεταξύ όλων των ομάδων σε σχέση με τις συστάσεις του.
Θα ήθελα επίσης να αποτίνω φόρο τιμής στο έργο που επιτέλεσε η Επιτροπή στον συγκεκριμένο τομέα.
Αντιμετωπίζουμε πολλές προκλήσεις σε έναν κόσμο όπου η ανάγκη για αποδημία και μετανάστευση προς την Ευρώπη παραμένει μεγάλη.
Είναι πασίδηλο πως υπάρχουν πιεστικοί παράγοντες εκπατρισμού στις χώρες καταγωγής ενώ παράλληλα οι δικές μας χώρες λειτουργούν ως πόλοι έλξης.
Είναι σημαντικό να προσεγγίσουμε τη συγκεκριμένη συζήτηση καθορίζοντας με μεγάλη σαφήνεια τη διάκριση μεταξύ ασύλου και λαθρομετανάστευσης.
Είναι σημαντικό να διατηρήσουμε τη δέσμευση που θεσπίστηκε με τη Σύμβαση της Γενεύης, όπως επίσης και μια ανθρωπιστική προσέγγιση.
Εάν επρόκειτο να στείλω ένα μόνο μήνυμα στις κυβερνήσεις των κρατών μελών είναι πως πάρα πολύ συχνά ενδίδουν στον πειρασμό να επιζητούν εύκολους πηχυαίους τίτλους εφημερίδων, υιοθετώντας λαϊκιστικές προσεγγίσεις στα αποκαλούμενα προβλήματα των αιτούντων άσυλο και των λαθρομεταναστών.
Πολύ σπάνια λαμβάνουν υπόψη τους τις αρχές που έχουν προσυπογράψει ή καταβάλλουν προσπάθειες να καταπιαστούν με το πρόβλημα σοβαρά.
Η εν λόγω έκθεση περιλαμβάνει μια σειρά προτάσεων για δράση, οι οποίες κατά τη γνώμη μου είναι ευπρόσδεκτες.
Συγκεκριμένα ασχολείται με τη μετανάστευση και την έλλειψη τρεχόντων στοιχείων.
Ασχολείται με τα προβλήματα των σχεδίων δράσης που έχουν εκπονηθεί, τα οποία αδυνατούν να πετύχουν τη χρυσή τομή μεταξύ ασφάλειας και μετανάστευσης.
Ασχολείται με την αστυνόμευση της λαθρομετανάστευσης και καλεί να επικεντρωθούμε στην καταπολέμηση της διακίνησης μεταναστών και την καταπολέμηση της παράνομης εργασίας.
Με τέτοια πράγματα θα έπρεπε να ασχολούνται τα κράτη μέλη.
Και φυσικά αυτό που είναι σημαντικότερο η ανάλυση των προϋπολογισμών και του γεγονότος ότι για λιγότερα από τα μισά προτεινόμενα μέτρα προβλέπονται ποσά από τον προϋπολογισμό, οπότε εάν θέλουμε να είμαστε σοβαροί σε αυτό το θέμα θα χρειαστεί να προσεγγίσουμε το Συμβούλιο προκειμένου να παρασχεθεί νομική βάση για τους προτεινόμενους προϋπολογισμούς.
Συμπερασματικά λοιπόν, κύριε Πρόεδρε, και εξ ονόματος της Ομάδας των Φιλελευθέρων, χαιρετίζω αυτή την έκθεση την οποία πρόκειται να ψηφίσουμε αύριο.
Κύριε Πρόεδρε, τα σχέδια δράσης της Ομάδας Υψηλού Επιπέδου "Ασυλο και Μετανάστευση" δυστυχώς δεν ανταποκρίνονται σχεδόν καθόλου στον σκοπό τους.
Η προσεκτική ανάγνωση των σχεδίων δράσης καθιστά φανερό ότι τα μέτρα καταπολέμησης της παράνομης μετανάστευσης καταλαμβάνουν το μεγαλύτερο μέρος τους.
Όμως δεν πρέπει να είναι αυτό το μόνο ζητούμενο.
Τα σχέδια δράσης δεν πραγματεύονται ούτε μέτρα αναπτυξιακής πολιτικής ούτε μέτρα εξωτερικής πολιτικής, που θα αντιμετώπιζαν τα αίτια της μετανάστευσης και της εγκατάλειψης των περιοχών αυτών.
Μολονότι η ίδια η ομάδα εργασίας διαπίστωσε ότι οι παραβιάσεις των ανθρωπίνων δικαιωμάτων συνιστούν έναν βασικό λόγο φυγής, αυτό δεν λαμβάνεται επαρκώς υπόψη στα σχέδια δράσης.
Ας εξετάσουμε την κατάσταση στο Ιράκ.
Ασφαλώς, αυτόν τον καιρό δεν είναι εύκολο να υποβάλει κανείς κατάλληλες προτάσεις που θα είχαν κάποια δυνατότητα υλοποίησης με την πολιτική κατάσταση που επικρατεί εκεί σήμερα.
Παρόμοια ισχύουν για το Αφγανιστάν. Εκεί ήδη δεν ξέρει κανείς με ποιόν θα έπρεπε τελικά να αρχίσει συνομιλίες.
Ποιον να πιέσει κανείς να σέβεται τα ανθρώπινα δικαιώματα; Επίσης, πρέπει να ασκηθεί κριτική στη σύσταση και τον τρόπο εργασίας της Ομάδας Υψηλού Επιπέδου.
Δεν έγινε διαβούλευση με το Ευρωπαϊκό Κοινοβούλιο ούτε για την χρησιμοποίηση της ομάδας ούτε κατά την επιλογή των περιοχών όπου υπάρχει κρίση.
Αυτή η προσέγγιση είναι απαράδεκτη.
Η παρούσα έκθεση του συναδέλφου Hernαndez Mollar αντιμετωπίζει με πολύ κριτικό πνεύμα την εργασία της Ομάδας Υψηλού Επιπέδου και καθιστά τώρα δυνατή την δημιουργία μιας νέας αφετηρίας για την αξιολόγηση της εργασίας της.
Για τον λόγο αυτόν, η Ομάδα μου υποστηρίζει τον εισηγητή.
Κύριε Πρόεδρε, ελπίζω ότι τα αξιότιμα μέλη του Κοινοβουλίου θα με συγχωρέσουν εάν αποστασιοποιηθώ λιγάκι και θέσω την ακόλουθη θεμελιώδη ερώτηση: γιατί χρειάζεται η Ευρωπαϊκή Ένωση κοινή πολιτική ασύλου; Κανείς δεν θα αρνηθεί φυσικά ότι πρόκειται για έναν τομέα όπου οι χώρες έχουν πολλά να αποκομίσουν μέσω μιας αμοιβαίας συνεργασίας, αλλά φυσικά δεν υπάρχει τίποτα το καινούργιο όσον αφορά τη συνεργασία μεταξύ των πατρίδων μας στον τομέα του ασύλου.
Πολύ πριν από την υπογραφή της Συνθήκης της Ρώμης, τα κράτη μέλη της Ένωσης αλληλοδεσμεύονται από έναν πολυσύνθετο ιστό συμφωνιών που καλύπτουν το δικαίωμα του ασύλου, τη μεταχείριση των προσφύγων, την αρχή της μη επαναπροώθησης και άλλα πολλά.
Δεν πρέπει να διαπράξουμε το σφάλμα, όπως τόσο συχνά συμβαίνει σε αυτή την Αίθουσα, να πιστέψουμε πως η μόνη εναλλακτική πραγματικότητα μιας κοινοτικής δράσης είναι η πλήρης αναρχία όπου κανένα κράτος δεν συμβουλεύεται τα υπόλοιπα.
Αντιθέτως, η εναλλακτική πραγματικότητα μιας δράσης κοινοτικού επιπέδου είναι η διαπραγμάτευση διμερών και πολυμερών συμφωνιών μεταξύ ανεξάρτητων κρατών.
Τέτοιες συμφωνίες παρέχουν δύο ισχυρά προτερήματα έναντι της κοινοτικής δράσης, κατά την προσωπική μου γνώμη.
Κατ' αρχάς είναι επιτυχώς δοκιμασμένα, μπορούμε να βασιστούμε πάνω τους και έχουν επίσης καθιερωθεί. Δεύτερον, μπορούν φυσικά να εφαρμοστούν και σε κράτη εκτός Ευρωπαϊκής Ένωσης.
Στη δική μου εκλογική περιφέρεια της Νοτιοανατολικής Αγγλίας, η τοπική αστυνομία και οι μεταναστευτικές αρχές από καιρό έχουν έξοχες σχέσεις συνεργασίας με τις αντίστοιχες αρχές της Γαλλίας και του Βελγίου.
Για την ακρίβεια, μπορεί κανείς να ισχυριστεί πως αν μη τι άλλο πριν από μια δεκαετία συνεργαζόμασταν πιο στενά με άλλα κράτη μέλη παρά σήμερα αφότου τέθηκε σε ισχύ η Σύμβαση του Δουβλίνου και οι παρελκόμενες συμφωνίες της.
Πώς είναι δυνατόν, θα μου πείτε.
Ο Αριστοτέλης ήταν ο πρώτος που κατέστησε προφανή την αρχή σύμφωνα με την οποία όσα δεν ανήκουν σε κανέναν κανένας δεν τα φροντίζει.
Το κήρυγμά του σαφώς ισχύει τόσο για τα έθνη όσο και για τα μεμονωμένα άτομα.
Για να το πούμε με απλά λόγια, ένας φύλακας των συνόρων που βλέπει έναν ταξιδιώτη να οδεύει προς μια κατεύθυνση έξω από τα δικά του σύνορα θα έχει ελάχιστα κίνητρα να τον κρατήσει και με αυτόν τον τρόπο να προκαλέσει μια αίτηση ασύλου εκ μέρους του εντός της δικής του δικαιοδοσίας.
Σύμφωνα με τον Ύπατο Αρμοστή των Ηνωμένων Εθνών για τους Πρόσφυγες, 93.000 άτομα έκαναν αίτηση για άσυλο στο Ηνωμένο Βασίλειο τη χρονιά που μας πέρασε.
Αυτό καθιστά τη Βρετανία τον πιο κοινό προορισμό μεταξύ των αιτούντων άσυλο στην Ευρώπη, θέση που κατέχουμε από κοινού με τη Γερμανία.
Αυτό όμως που είναι ακόμη πιο εκπληκτικό είναι ότι ο αριθμός αυτός έχει αυξηθεί κατά περίπου 49% από τα μέσα της δεκαετίας του ' 90 ενώ στην Ευρωπαϊκή Ένωση εν συνόλω έχει παραμείνει σχετικά σταθερός.
Λέω 'εκπληκτικό' επειδή ο τεράστιος αριθμός αιτούντων στην περιφέρειά μου έχει περάσει από πολλές ασφαλείς χώρες προτού καταφτάσει εκεί.
Μα φυσικά η γνήσια προτεραιότητα ενός πρόσφυγα είναι να φύγει από τη συγκεκριμένη χώρα του όχι να πάει σε κάποια συγκεκριμένη.
Εκτός εξαιρετικών περιπτώσεων, δεν είναι παράλογο να διαταθούμε ότι κάποιος που προσπαθεί να δραπετεύσει από καταπιεστικά καθεστώτα θα υπέβαλε αίτηση για άσυλο μόλις έφτανε σε ένα ασφαλές κράτος.
Είμαι περήφανος για τον ρόλο της Βρετανίας διαμέσω των αιώνων ως ασφαλούς καταφυγίου για όσους δραπετεύουν από την αδικία και τη μισαλλοδοξία και ξέρω πως άπαξ άπαντες οι βουλευτές στην Αίθουσα αισθάνονται παρόμοια υπερηφάνεια για το αξιέπαινο ρόλο που έχουν παίξει οι χώρες τους.
Ο ρόλος αυτός εξαρτάται από την ικανότητά μας να διακρίνουμε μεταξύ οικονομικών μεταναστών και γνήσιων προσφύγων, εξαρτάται κρίσιμα από τη δική μας αποφασιστικότητα να διασφαλίσουμε τα σύνορά μας από τους ψευδείς αιτούντες.
Ως συνεργαζόμενα κράτη έχουμε τη δυνατότητα να το πράξουμε, ως ενιαίος χώρος όμως τα στοιχεία δείχνουν πως δεν μπορούμε.
Κύριε Πρόεδρε, αγαπητοί συνάδελφοι, αυτή η έκθεση σημειώνει τις πολυάριθμες ανεπάρκειες και αντιφάσεις που περιέχουν τα προγράμματα δράσης.
Καταρχήν, μπορούμε να θέσουμε το ζήτημα της εταιρικής σχέσης, και κυρίως της θέσης που δίδεται στους ΜΚΟ.
Η γνώμη τους δεν ζητήθηκε ή δεν λήφθηκε υπόψη.
Ένα άλλο λάθος είναι ότι χειριζόμαστε με τον ίδιο τρόπο τα ζητήματα που σχετίζονται με το άσυλο και εκείνα που αφορούν τη μετανάστευση.
Είναι αλήθεια ότι δεν μπορούμε να αντιμετωπίσουμε τις αιτίες των μεταναστευτικών ρευμάτων χωρίς να κάνουμε λόγο για ανθρώπινα δικαιώματα.
Θα μιλήσω και για το άσυλο.
Η Ευρώπη υπογράφει με ορισμένες χώρες συμφωνίες που περιλαμβάνουν ρήτρες επανυποδοχής οι οποίες επιτρέπουν την απέλαση ενός υπηκόου τρίτης χώρας χωρίς να λαμβάνεται υπόψη η πολιτική, οικονομική και κοινωνική κατάσταση του υπηκόου ή της χώρας.
Αυτή η ρήτρα παραβιάζει το διεθνές δίκαιο.
Αμφισβητεί την αρχή της μη-απέλασης, χωρίς να ενδιαφέρεται για το αν η χώρα είναι ή όχι ασφαλής.
Πώς μπορούμε να πιστέψουμε ότι τα πρόσωπα που απελαύνονται σε ορισμένες χώρες θα γίνουν δεκτά χωρίς κίνδυνο, τη στιγμή που στις χώρες αυτές τα ανθρώπινα δικαιώματα, και ιδιαίτερα αυτά των γυναικών, παραβιάζονται κάθε μέρα; Πώς είναι δυνατό να εξαρτηθεί η βοήθεια στην ανάπτυξη από την υπογραφή αυτών των συμφωνιών;
Η Ευρώπη πρέπει να πάψει να κλείνει τα μάτια.
Η καλύτερη λύση για να μειώσουμε τα μεταναστευτικά ρεύματα, συνίσταται στο να βοηθήσουμε την ανάπτυξη αυτών των χωρών και την ευημερία αυτών των πληθυσμών.
Είναι το να παραγράψουμε το χρέος των αναπτυσσόμενων χωρών.
Αυτή η παραγραφή του χρέους θα επέτρεπε την ανάπτυξη των εκπαιδευτικών, κοινωνικών, ιατρικών υποδομών, προς άμεσο όφελος του πληθυσμού.
Εξάλλου, είναι προτιμότερο να βελτιώσουμε τις δομές υποδοχής για τους πρόσφυγες και τους αιτούντες άσυλο, οι οποίοι αντιμετωπίζονται σήμερα ως εγκληματίες που θέλουν να καταχραστούν τη διαδικασία.
Πρέπει να εξασφαλιστεί η προστασία τους, και ιδιαίτερα η δυνατότητα πρόσβασής τους στην περίθαλψη, στα κοινωνικά δικαιώματα και στη μόρφωση των παιδιών.
Εν κατακλείδι, μήπως επείγει περισσότερο η εναρμόνιση των πολιτικών μας που αφορούν το άσυλο και τη μετανάστευση και η οικοδόμηση μιας πραγματικά κοινοτικής πολιτικής στο θέμα αυτό;
Κύριε Πρόεδρε, η καθεμία από τις χώρες που αναφέρονται στην παρούσα έκθεση διαφέρει, όπως επίσης διαφέρει το καθένα από τα σχέδια.
Θα μιλήσω μόνο για τη Σρι Λάνκα, μια χώρα που έχω επισκεφθεί, μια χώρα της οποίας οι πολίτες αναζητούν καταφύγιο στο Λονδίνο και σε άλλα μέρη της Ευρωπαϊκής Ένωσης.
Πρόκειται για μια χώρα, κύριε Πρόεδρε, όπου μαίνεται ένας εμφύλιος πόλεμος εδώ και 18 χρόνια - 18 χρόνια κατά τα οποία η αναλογία των αμυντικών δαπανών της κυβέρνησης της Σρι Λάνκα αυξάνει σταθερά.
Αυτά τα χρήματα δαπανώνται για τη διεξαγωγή ενός πολέμου τον οποίο δεν μπορεί να κερδίσει η κυβέρνηση της Σρι Λάνκα, ενός πολέμου που ούτε και οι Ταμίλ μπορούν να κερδίσουν.
Η μόνη λύση πρέπει να είναι η επίτευξη ενός συμβιβασμού για ειρήνευση.
Πιθανώς η Ευρωπαϊκή Ένωση, χάρη στους ιστορικούς δεσμούς της, να μπορέσει να δράσει ως μεσολαβητής.
Η συνάδερφός μου, κυρία Ana Terrσn, είπε ότι τούτη η έκθεση είναι αφελής.
Προσωπικά θεωρώ πως η έκθεση αποφεύγει το πραγματικό ζήτημα και αποτελεί υπεκφυγή ώστε να μη συζητήσουμε όπως θα έπρεπε για τη Σρι Λάνκα και τις υπόλοιπες χώρες.
Η έκθεση λέει ότι δεν υπάρχει τέλος στις εθνοτικές συρράξεις στη Σρι Λάνκα.
Μιλά για παραβιάσεις των ανθρώπινων δικαιωμάτων, για περιπτώσεις που οι ενισχύσεις δεν έφτασαν στις πιο απελπισμένες περιοχές και για οικονομική εξαθλίωση.
Αυτές είναι οι επιπτώσεις του πολέμου και λέει πως πρέπει να συνεργαστούμε στενότερα με την κυβέρνηση της Σρι Λάνκα.
Ωστόσο οι κυβερνώντες είναι αυτοί που ελέγχουν τις πληροφορίες που φτάνουν ως εμάς, αυτοί είναι που ελέγχουν τι είδους ειδήσεις μαθαίνουμε, και για αυτό πρέπει να επιδείξουμε μεγάλη προσοχή.
Γνωρίζουμε όλοι μας τις πασίγνωστες περιπτώσεις δράσης των Ταμίλ κατά των κυβερνητικών δυνάμεων.
Έχουμε όμως ακούσει λιγότερα για τα νοσοκομεία και τα σχολεία που έχουν καταστραφεί ή για τα βασανιστήρια για τα οποία ευθύνεται ο στρατός της κυβέρνησης της Σρι Λάνκα.
Ως εκ τούτου, όταν, κύριε Πρόεδρε, η έκθεση λέει ότι πρέπει να αναζητήσουμε τρόπους προκειμένου να βρεθεί πολιτική λύση στις συγκρούσεις συμφωνώ.
Τίποτα άλλο δεν έχει σημασία.
Τίποτα άλλο δεν θα λύσει τα προβλήματα ούτε θα μειώσει τις παραβιάσεις των ανθρώπινων δικαιωμάτων.
Τίποτα άλλο εκτός από διακοπή των συρράξεων θα βάλει τέλος στη δυστυχία των Ταμίλ στη Σρι Λάνκα και τίποτα άλλο δεν θα βάλει τέλος στους αριθμούς ανθρώπων που αναζητούν καταφύγιο στην Ευρωπαϊκή Ένωση.
Τίποτα άλλο δεν θα εμποδίσει τους ανθρώπους να ψάχνουν τρόπο εξόδου από τη χώρα τους.
Ένα σχέδιο υψηλής δράσης, κύριε Πρόεδρε, που δεν αναγνωρίζει αυτές τις θεμελιώδεις αναφορές αξίζει - κατά τη γνώμη μου - λιγότερο κι από το χαρτί πάνω στο οποίο είναι γραμμένο.
Κύριε Πρόεδρε, τα συγχαρητήριά μου στον εισηγητή, όχι όμως και σε αυτή την Ευρωπαϊκή Ένωση γιατί, όταν αντιμετωπίζει το πρόβλημα των δημοσίων ελευθεριών, το κάνει εξετάζοντας μόνο την κατασταλτική όψη των προβλημάτων και καμία άλλη.
Είμαι λοιπόν, ως επί το πλείστον, ικανοποιημένος που συμπεριλήφθη στην έκθεση η αναφορά στη σημαντική μελέτη των Ηνωμένων Εθνών, που μόλις δημοσιεύτηκε, για τη μετανάστευση υποκατάστασης, γιατί αυτή η μελέτη παρουσιάζει στοιχεία που δεν μπορούν να μην μας ανησυχούν και που καταδεικνύουν την αμείλικτη διαδικασία γήρανσης και δημογραφικής παρακμής που βρίσκεται σε εξέλιξη: στην Ευρώπη ο πληθυσμός θα μειωθεί κατά 12% σε 50 χρόνια, σε περίπτωση που οι μεταναστευτικές ροές παραμείνουν οι ίδιες με τις σημερινές.
Συνέπεια της μείωσης του επιπέδου γονιμότητας και θνησιμότητας είναι η μείωση κατά το ήμισυ της αναλογίας εργαζομένων/συνταξιούχων: από τέσσερις εργαζομένους ανά συνταξιούχο σε λιγότερους από δύο το 2050 στην Ευρωπαϊκή Ένωση, γεγονός που θα έχει ως αποτέλεσμα την εξαφάνιση των συνταξιοδοτικών και κοινωνικών δαπανών λόγω της κατακόρυφης πτώσης των φορολογικών εσόδων.
Οι εκτιμήσεις αυτές δεν μπορούν να μην λαμβάνονται υπόψη σε μια σοβαρή μεταναστευτική πολιτική, γιατί ενόψει αυτής της δημογραφικής και σύντομα οικονομικής εκατόμβης χρειάζεται να προταθούν φιλελεύθερες, αντιαπαγορευτικές μεταναστευτικές πολιτικές που θα δίνουν προσοχή στις οικονομικές ανάγκες και στη ζήτηση της αγοράς εργασίας, σε αντίθεση με την απαγορευτική και προστατευτική, εθνικιστική, εθνοτική, απάνθρωπη πολιτική που εφαρμόζεται σήμερα στην Ευρώπη, που το μοναδικό της αποτέλεσμα μέχρι τώρα ήταν η εγκληματοποίηση των απαραίτητων στην αγορά εργασίας μεταναστών και η παράδοση των παράνομων μεταναστών στα χέρια της εγκληματικότητας, αρχίζοντας από την οργάνωση της εισόδου τους στο ευρωπαϊκό έδαφος έως τη συμμετοχή τους στην αδήλωτη εργασία και στις παράνομες δραστηριότητες.
Εν κατακλείδι, κύριε Πρόεδρε, ενώ οι Ηνωμένες Πολιτείες διαπραγματεύονται με τα ινδικά πανεπιστήμια για να έχουν τους καλύτερους πτυχιούχους στις νέες τεχνολογίες, η Ευρώπη προτιμά αντίθετα να διαπραγματεύεται με το καθεστώς των Ταλιμπάν για να δει πώς θα βοηθήσει μερικές γυναίκες που διώκονται από αυτό το είδος καθεστώτος.
Κύριε Πρόεδρε, κύριοι συνάδελφοι, θα ήθελα να πω ευθύς εξαρχής ότι δεν συμφωνώ με τα συμπεράσματα του αξιότιμου συναδέλφου που μίλησε πριν από μένα και που είναι από τη χώρα μου.
Θέλω όμως, όπως και αυτός, να συγχαρώ τον εισηγητή καθώς και την επιτροπή για την εις βάθος μελέτη.
Τι προκύπτει από την έκθεση αυτή; Ουσιαστικά ότι το Συμβούλιο και το Κοινοβούλιο έχουν σημαντική διαφορά απόψεων.
Πρόκειται για μια θέση που θα μπορούσαμε μάλιστα να χαρακτηρίσουμε ιστορική, την οποία διαπιστώνουμε όμως σήμερα επισήμως, μέσω ενός εγγράφου: από τη μία πλευρά το Συμβούλιο που ακολουθεί μια συγκεκριμένη γραμμή μέσω των μεμονωμένων κρατών που αποτελούν αυτό το θεσμικό όργανο και που κάνει υποδείξεις οι οποίες είναι το αποτέλεσμα κρατικών επιλογών· από την άλλη, η Κοινότητα, και ιδίως το Κοινοβούλιο, που θα ήθελε μια διαφορετική επιλογή, πιο εναρμονισμένη, πιο ενωμένη, πιο ομοιογενή.
Κατά τη γνώμη μου, αυτός ο διαχωρισμός είναι σημαντικός: το Κοινοβούλιο έχει μεγαλύτερο ποσοστό ιδεαλισμού, ελπίδας, ουτοπίας· τα εθνικά κράτη έχουν μεγαλύτερα απτά προβλήματα, πρέπει να απαντήσουν και στους πολίτες, που δεν πείθονται εύκολα από τις ελπίδες, από τις αυταπάτες, αλλά από μια δύσκολη πραγματικότητα που είναι αυτή που οδήγησε σε πολλές περιπτώσεις - στη χώρα μου όπως και σε πολλές άλλες ευρωπαϊκές χώρες - σε ένα φαινόμενο που δύσκολα μπορεί να γίνει ανεκτό: μια άναρχη μετανάστευση.
Πιστεύω λοιπόν πως είναι σημαντικό, λαμβάνοντας υπόψη τόσο το πρόβλημα της ασφάλειας όσο και το πρόβλημα της μετανάστευσης - φαινόμενο που πηγάζει από φτωχές χώρες που χρειάζονται να λύσουν πολλά προβλήματα, όπου άτομα, πρόσωπα, πλήθη προσώπων, οικογενειών χρειάζονται να βρουν όχι μόνο μια διέξοδο αλλά και μια διαφορετική πραγματικότητα και μια ασφάλεια - η κοινοτική πολιτική να είναι μια πολιτική σύνθεσης.
Κύριε Πρόεδρε, όπως όλοι γνωρίζουμε τα εν εξελίξει σχέδια δράσης της ομάδας υψηλού επιπέδου του Συμβουλίου αποτελούν ένα αβέβαιο μέσο για την κοινή αντιμετώπιση ενός προβλήματος που για κάποιους αφορά μόνο την ασφάλεια, για άλλους μόνο την ένταξη, και τις περισσότερες φορές είναι αδύνατον να καθορίσουμε που ξεκινά και που τελειώνει η διαχωριστική γραμμή μεταξύ του δικαιώματος ασυλίας και του δικαιώματος για οικονομική επιβίωση.
Και λεω πως αποτελούν αβέβαιο μέσο γιατί κατά τη γνώμη μου οι αναλύσεις, στις οποίες βασίζονται τα σχέδια δράσεις, δεν παρουσιάζουν νέα χρήσιμα στοιχεία τα οποία να δικαιολογούν αποτελεσματικά μέτρα πολιτικής, ενώ τις περισσότερες φορές πρόκειται για γενικές προτάσεις κλασσικής εξωτερικής πολιτικής ή αναπτυξιακής βοήθειας, οι οποίες θα είχαν αποτέλεσμα μόνο στις νόμιμες και σταθερές αρχές των χωρών στόχο, κάτι που δυστυχώς δεν ισχύει στην πλειοψηφία των περιπτώσεων.
Για αυτόν τον λόγο στα σχέδια δράσεις, και σχετικά με τα προτεινόμενα μέτρα, υπάρχει η τάση να δίδεται μεγαλύτερη έμφαση στη διαχείριση των λαθρομεταναστών παρά στην ένταξη των πολιτών, στην καταστολή και τον έλεγχο μιας ευρωπαϊκής πολιτικής ασυλίας και ενός πραγματικού συστήματος προσωρινής προστασίας αυτών που χτυπάνε την πόρτα μας για οποιοδήποτε λόγο, και που πάντα βρίσκονται σε πραγματική ανάγκη.
Τα σχέδια δράσης που έγιναν δεκτά στο Τάμπερε και όπου δόθηκε εντολή να συνεχιστούν, παρά την ανικανότητά τους να αντιμετωπίσουν την πολυπλοκότητα του προβλήματος μπορούν εν τω μεταξύ να βελτιωθούν όσο η Ευρωπαϊκή Ένωση δεν διαθέτει τη δική της πολιτική ασυλίας και μετανάστευσης.
Αυτό όμως που δεν μπορούν να επιτύχουν είναι η ισορροπία μεταξύ της σχετικής αχρηστίας και της επιδείνωσης της κατάστασης ως προς τα ανθρώπινα δικαιώματα, ακόμη όταν κάτω από τη μάσκα της αίτησης ασύλου, οι μετανάστες δεν μπορούν να θεωρηθούν πιθανοί εγκληματίες, και θα ήταν ακόμη καλύτερο αντί να θεωρούνται "περιπτώσεις αστυνομικού δελτίου" να αντιμετωπίζονταν κανονικά ως περιπτώσεις καθολικού αποκλεισμού.
Η εν λόγω έκθεση, κυρίες και κύριοι βουλευτές, είναι εξαιρετική, και αγγίζει όλες τις πληγές αυτού του δράματος, αλλά θα ήταν καλό να αναλύαμε εδώ προτάσεις της Επιτροπής παρά εκθέσεις των εμπειρογνωμόνων των κυβερνήσεων.
Δεν παύουμε λοιπόν να ελπίζουμε ότι σύντομα θα συζητηθούν εδώ αυτά τα ζητήματα μαζί με τον Επίτροπο, κύριο Antσnio Vitorino.
Αυτό θα αποτελέσει το σημάδι ότι η Ευρώπη προχωρεί σε κοινές πολιτικές που θεμελιώνονται στην ισορροπία μεταξύ ασφάλειας και ένταξης και ότι έχει επιλέξει να θέσει τέρμα στην ανασφάλεια και την αβεβαιότητα.
Κύριε Πρόεδρε, η Επιτροπή θα ήθελε να ευχαριστήσει το Κοινοβούλιο για την ευκαιρία διεξαγωγής αυτής της συζήτησης και θα ήθελα προσωπικά να συγχαρώ θερμά τον εισηγητή, κύριο Hernαndez Mollar, για την εξαιρετική έκθεσή του και την εξαιρετική του πρόταση ψηφίσματος.
Εκτιμώ το γεγονός ότι το Κοινοβούλιο είναι σε θέση να υποστηρίξει την προτεινόμενη ολοκληρωμένη και διαπυλωνική προσέγγιση η οποία, κι εδώ χρησιμοποιώ αυτολεξεί τη διατύπωση της έκθεσης 'μπορεί να αποφέρει θετικά αποτελέσματα' .
Κατανοώ ότι το Κοινοβούλιο παίρνει μια επιφυλακτική στάση απέναντι στα εν λόγω σχέδια δράσης και να πω ότι και η Επιτροπή θα ήθελε να ακολουθήσει την ίδια γραμμή.
Από τη μία πλευρά, η Επιτροπή χαίρεται που βλέπει ότι εν γένει η προσέγγιση του Συμβουλίου, όσον αφορά την ανάπτυξη αυτών των σχεδίων δράσης σε μεγάλο βαθμό, συνταυτίζεται με την προσέγγιση που πρεσβεύει η Επιτροπή στην ανακοίνωσή της για τη μετανάστευση το 1994, η οποία έχαιρε μεγάλης αποδοχής στο Κοινοβούλιο.
Από την άλλη πλευρά, πρέπει να έχουμε υπόψη μας ότι προς το παρόν τα συγκεκριμένα σχέδια υπάρχουν μόνο επί χάρτου.
Η εφαρμογή των σχεδίων θα απαιτήσει, όπως ήδη τονίστηκε από πολλά μέλη του Σώματος, συνδυασμό πολύ διαφορετικών πολιτικών: πολιτική συνεργασία, ανθρώπινα δικαιώματα, εφαρμογή του νόμου και της δημοκρατίας, εμπορικές, κοινωνικές πολιτικές και αναπτυξιακές πολιτικές, οικονομική αρωγή, πρέπει όλα να συνδυαστούν παράλληλα με μέτρα που θα στοχεύουν στην καλύτερη διαχείριση του μεταναστευτικού κύματος που προέρχεται από αυτές τις χώρες και περιοχές.
Προφανώς δεν είναι εύκολο εγχείρημα.
Παρακαλώ επιτρέψτε μου να επισημάνω και να προσυπογράψω μια σειρά σημαντικών στοιχείων του σχεδίου πρότασης.
Η συνεργασία με τις τρίτες χώρες θα είναι πάντα κομβικό στοιχείο για την ευόδωση της πολιτικής μας με στόχο την προώθηση της από κοινού ανάπτυξης.
Κατά συνέπεια, στηρίζω την άποψή σας ότι θα χρειαστεί να ξεκινήσουμε πολιτικό διάλογο για την εφαρμογή του σχεδίου δράσης σε μια συμφωνημένη βάση που θα είναι προς όφελος τόσο των κρατών μελών της Ένωσης όσο και τρίτων κρατών.
Πρέπει να αναγνωρίσουμε ότι ο εν λόγω πολιτικός διάλογος θα πρέπει να λάβει υπόψη του την πολύ διαφορετική πολιτική κατάσταση που βασιλεύει σε καθεμία από τις πέντε χώρες.
Ως εκ τούτου, θα ήθελα να δώσω έμφαση στον σημαντικό ρόλο που θα κληθούν να παίξουν οι μη κυβερνητικές οργανώσεις κατά την υλοποίηση των σχεδίων δράσης.
Έχουμε όλοι μας βαθιά επίγνωση ότι τα προβλήματα μετακίνησης πληθυσμών δεν θα λυθούν από τη μια μέρα στην άλλη.
Πρέπει να έχουμε συνεχώς υπόψη μας αυτόν τον σοβαρότατο περιορισμό όταν τον ερχόμενο Δεκέμβριο, το Ευρωπαϊκό Συμβούλιο λάβει την πρώτη αξιολόγηση των σχεδίων δράσης.
Θα ήθελα πραγματικά να συμφωνήσω με την παρατήρησή σας ότι η Ευρωπαϊκή Ένωση θα έπρεπε να υιοθετήσει μια μακρόπνοη διαρθρωτική πολιτική για την αντιμετώπιση των αιτιών της μετακίνησης πληθυσμών και συνεπώς συμφωνώ ότι οι προθεσμίες που καθορίζονται στα σχέδια δράσης είναι μάλλον υπερβολικά αισιόδοξες.
Μολαταύτα, τα σχέδια δράσης μπορούν να ιδωθούν ως ένα πρώτο βήμα στη δημιουργία εξωτερικής πολιτικής της Ευρωπαϊκής Ένωσης σε θέματα μετακίνησης πληθυσμών και γι' αυτό πρέπει να τους δώσουμε μια ευκαιρία.
Συμφωνώ επίσης με την άποψή σας ότι η υποδοχή στην περιοχή δεν απαλλάσσει τα κράτη μέλη των υποχρεώσεων που έχουν αναλάβει στο πλαίσιο της Σύμβασης της Γενεύης ως χώρες υποδοχής για τους αιτούντες άσυλο.
Κατά την εφαρμογή των σχεδίων δράσης, είναι άκρως σημαντικό να διατηρήσουμε την ισορροπία μεταξύ των διάφορων μέτρων, ούτως ώστε να μην επικεντρωθούν οι προσπάθειες αποκλειστικά σε βραχυπρόθεσμες δράσεις άμυνας.
Η Επιτροπή υπογραμμίζει ότι θα παίξει ενεργό ρόλο στη διατήρηση της εν λόγω ισορροπίας.
Η εφαρμογή θα απαιτήσει στενή συνεργασία μεταξύ του Συμβουλίου και των αρμόδιων σωμάτων του, της Επιτροπής και των κρατών μελών σύμφωνα με τις ευθύνες που τους αντιστοιχούν βάσει της συνθήκης.
Ο σημαντικός ρόλος που θα κληθούν να παίξουν τα κράτη μέλη ας σημειωθεί πως αναγνωρίστηκε από το Συμβούλιο Δικαιοσύνης και Εσωτερικών Υποθέσεων την περασμένη Δευτέρα, 27 Μαρτίου.
Η προεδρία έχει καλέσει τα κράτη μέλη να μετατρέψουν τις πολιτικές δεσμεύσεις τους σε πραγματικές δράσεις, παράκληση που έχει τη στήριξη και της Επιτροπής.
Η Επιτροπή είναι φυσικά έτοιμη να παίξει τον ενεργό ρόλο που πρέπει να παίξει, ειδικά σε τομείς όπως η ανάπτυξη και η οικονομική βοήθεια, τα ανθρώπινα δικαιώματα, η σωστή διοίκηση και η εδραίωση των θεσμών.
Προκειμένου να παίξει παρόμοιο ρόλο και σε άλλα μέτρα, η Επιτροπή αυτόν τον καιρό στερείται οικονομικούς πόρους.
Κατά συνέπεια καλωσορίζω ιδιαίτερα τη σύστασή σας για τη δυνατότητα πρόβλεψης επιπρόσθετων πόρων που θα καλύψουν τη συνεργασία με τρίτες χώρες στους τομείς της δικαιοσύνης και των εσωτερικών υποθέσεων με ειδική μνεία στη μετανάστευση.
Οι εν λόγω γραμμές του προϋπολογισμού θα έπρεπε πρωτίστως να στοχεύσουν όχι μόνο στην παροχή ανθρωπιστικής βοήθειας, συμπεριλαμβανόμενης και της βελτίωσης των βασικών συνθηκών διαβίωσης, όπως ήδη κάνουμε χρησιμοποιώντας τους πόρους του ECHO, αλλά επίσης και σε διαφορετικές πρωτοβουλίες που αποσκοπούν στην οικονομική ανάπτυξη, τη βελτίωση του σεβασμού των ανθρώπινων δικαιωμάτων, τη βελτίωση της ανεξαρτησίας της δικαιοσύνης, τη βελτίωση των ίσων ευκαιριών για άντρες και γυναίκες, καθώς επίσης και στην παροχή στήριξης προς τις τρίτες χώρες ώστε να δημιουργήσουν νομικούς και πρακτικούς μηχανισμούς που θα ασχολούνται με τους αιτούντες άσυλο και τους πρόσφυγες.
Κύριε Πρόεδρε, κλείνοντας σημειώνω την άποψή σας ότι τα σχέδια δράσης δίνουν πολύ μικρή σημασία στις εσωτερικές πολιτικές.
Εντούτοις, κατά τη δική μου αντίληψη πρωτεύων στόχος του σχεδίου δράσης είναι να συνεισφέρει στην ανάπτυξη μιας εξωτερικής πολιτικής της Ένωσης όσον αφορά τη μετακίνηση πληθυσμών.
Επιτρέψτε μου πάντως να σας διαβεβαιώσω ότι η Επιτροπή αναλαμβάνει τις δικές της ευθύνες στην ανάπτυξη μιας κοινής εσωτερικής κοινοτικής πολιτικής ως προς την πολιτική μετανάστευσης και ασύλου όπως προβλέπεται από τα συμπεράσματα του Τάμπερε.
Μια λεπτομερής ανάλυση των προθέσεών μας παρουσιάζεται ήδη στον πίνακα αποτελεσμάτων που ενέκρινε το Συμβούλιο Δικαιοσύνης και Εσωτερικών Υποθέσεων τον Μάιο που μας πέρασε και ο οποίος ανακοινώθηκε στο Κοινοβούλιο νωρίτερα.
Εφέτος το φθινόπωρο θα μας δοθεί μια νέα ευκαιρία να συζητήσουμε για τις προτεραιότητες μιας περιεκτικής κοινοτικής πολιτικής για τη μετανάστευση όταν η Επιτροπή παρουσιάσει στο Συμβούλιο και στο Κοινοβούλιο την επιθεώρηση της ανακοίνωσης του 1994 προκειμένου να λάβουμε υπόψη μας τη νέα δυναμική, τις νέες κοινωνικές, πολιτικές και οικονομικές πραγματικότητες του κόσμου στον οποίο ζούμε όσον αφορά την πολιτική για τη μετανάστευση.
Σας ευχαριστώ πολύ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Κατευθυντήριες γραμμές του προϋπολογισμού του 2001
Κύριε Πρόεδρε, κυρίες και κύριοι, αγαπητοί συνάδελφοι, ο προϋπολογισμός του έτους 2001 μάς θέτει αντιμέτωπους με μεγάλες προκλήσεις.
Αυτός ο πρώτος προϋπολογισμός της νέας χιλιετίας σκοπεύει στην ενίσχυση της κοινωνικής και πολιτιστικής διάστασης της Ευρώπης και στην αντιμετώπιση των υποχρεώσεων που προκύπτουν για την Ευρωπαϊκή Ένωση απέναντι στους πολίτες της και απέναντι στη διεθνή κοινότητα.
Τι σημαίνει αυτό συγκεκριμένα και τι περιμένουμε από την Επιτροπή κατά την κατάρτιση του σχεδίου προϋπολογισμού, αγαπητή κυρία Επίτροπε;
Φυσικά, θεωρούμε δεδομένο ότι οι νέες ή οι ενισχυμένες πολιτικές που καθιερώθηκαν από τη Συνθήκη του Αμστερνταμ θα ληφθούν ανάλογα υπόψη στον προϋπολογισμό.
Ακόμη κι αν συνειδητά δεν συμπεριλάβαμε στην Επιτροπή Προϋπολογισμών αναλυτικά στοιχεία και αναφορές για καθέναν από αυτούς τους τομείς της πολιτικής, αυτό δεν σημαίνει ότι θεωρούμε πως έχουν μικρότερη προτεραιότητα, αλλά απλά συνιστά μία απαραίτητη μείωση της συνολικής έκτασης του κειμένου. Επομένως, περιμένουμε ότι αυτά θα ληφθούν δεόντως υπόψη.
Πέραν τούτου, η υλοποίηση της αρχής των ίσων ευκαιριών, της ισότητας και της συμβατότητας με το περιβάλλον παραμένουν για μάς προτεραιότητες που θέλουμε να ξέρουμε πως θα είναι θεμελιωμένες και στον προϋπολογισμό.
Κεντρική προτεραιότητα του προϋπολογισμού 2001 πρέπει να είναι, όπως ήταν έως σήμερα, να εξακολουθήσουμε να δραστηριοποιούμαστε για την καταπολέμηση της ανεργίας.
Επαναλαμβάνω για άλλη μια φορά με έμφαση ότι αυτό δεν σημαίνει τη χρηματοδότηση μεγάλων προγραμμάτων για την απασχόληση σε ευρωπαϊκό επίπεδο - κανείς δεν θέλει κάτι τέτοιο!
Αυτό όμως που θέλουμε είναι μία στρατηγική ώθηση που θα καταστήσει σύντομα ικανές τις ΜΜΕ να επωφεληθούν από τις δομές των νέων τεχνολογιών της πληροφορίας και της επικοινωνίας και να συμμετάσχουν στην κοινωνία της πληροφορίας.
Μία τέτοια στρατηγική πρωτοβουλία διασφαλίζει την ανταγωνιστικότητα και δυνατότητα ανάπτυξης σε διεθνές επίπεδο και ενισχύει έτσι τις επιχειρήσεις, στις οποίες εξακολουθούν να υπάρχουν οι περισσότερες θέσεις εργασίας και να δημιουργούνται οι περισσότερες νέες θέσεις εργασίας στην Ευρωπαϊκή Ένωση.
Χαίρομαι που στο σημείο αυτό είμαστε επίσης σύμφωνοι με το Συμβούλιο και είμαι βέβαιη ότι θα μπορέσουμε πραγματικά στον επόμενο προϋπολογισμό να υλοποιήσουμε από κοινού και με συνέπεια μέρος των υποχρεώσεων και των στόχων που διατυπώθηκαν στη Λισαβόνα.
Παράλληλα με την κύρια αυτή πρωτοβουλία του προϋπολογισμού 2001, όμως, δεν θα πρέπει να ξεχνάμε λόγω της ποιότητας της οικονομικής και πολιτικής ολοκλήρωσης που έχουμε στο μεταξύ επιτύχει την πολιτιστική μας ταυτότητα ως Ευρωπαίων.
Αυτό σε καμία περίπτωση δεν ισοδυναμεί με συγκέντρωση και ενοποίηση, παρά αντίθετα σημαίνει την ενίσχυση της πολιτιστικής πολυμορφίας.
Με την υποστήριξη της περιφερειακής πολιτιστικής βιομηχανίας διασφαλίζουμε την οικονομική βάση και τη δυνατότητα ανάπτυξης της πολυμορφίας αυτής.
Ακόμη, με τον επόμενο προϋπολογισμό θέλουμε να ανταποκριθούμε στις προκλήσεις μιας αποτελεσματικής διοίκησης και να διασφαλίσουμε την απαραίτητη διαφάνεια ως προς τα οικονομικά της Κοινότητας.
Υποστηρίζουμε τις προσπάθειες της Επιτροπής για την καθιέρωση ενός προϋπολογισμού βάσει δραστηριοτήτων (activity based budgeting, ΑΒΒ), καθώς και για έναν σαφή και εύληπτο για το κοινό καταμερισμό των διοικητικών δαπανών και των δαπανών για το προσωπικό για τους επιμέρους τομείς του προϋπολογισμού. Πρέπει παράλληλα να επιδιωχθεί η βελτίωση της πολιτικής καθοδήγησης του προϋπολογισμού και η βελτίωση της υλοποίησης των πολιτικών προτεραιοτήτων.
Αυτό είναι ιδιαίτερα σημαντικό για το Κοινοβούλιο.
Τους συγκεκριμένους στόχους θα τους παρακολουθήσουμε εν συνεχεία προσεκτικά στο πλαίσιο της μεταρρυθμιστικής διαδικασίας, πρέπει δε να είναι σαφές ότι δεν θα ανεχθούμε εδώ απόπειρες περιορισμού του κοινοβουλευτικού ελέγχου και της καθοδήγησης του προϋπολογισμού.
Ωστόσο, η μεγαλύτερη πρόκληση που αντιμετωπίζουμε είναι εκείνη που αφορά τις δεσμεύσεις μας για την ανοικοδόμηση και τη διασφάλιση της ειρήνης και της σταθερότητας στην περιοχή των Βαλκανίων.
Τονίζω ξεκάθαρα ότι δεν υπάρχει εδώ καμία διαφωνία ως προς τους στόχους, καθώς και την ανάγκη να διατεθούν τα απαραίτητα κονδύλια.
Το Ευρωπαϊκό Κοινοβούλιο συμφωνεί επίσης για τις δεσμεύσεις αυτές.
Γνωρίζουμε ότι το ίδιο ισχύει και για το Συμβούλιο. Ήδη σήμερα, στη διάσκεψη δωρητών, ο Πορτογάλος Υπουργός Εξωτερικών δήλωσε ως Προεδρεύων του Συμβουλίου ότι το Συμβούλιο θέλει να διασφαλίσει μακροπρόθεσμα τη σταθερότητα στα Βαλκάνια και ότι αυτό απαιτεί πολυετείς προσπάθειες.
Αυτό σημαίνει συνεπώς ότι το Συμβούλιο αναγνωρίζει αυτές τις απαιτήσεις, αυτές τις δεσμεύσεις.
Ωστόσο περιμένουμε επίσης από το Συμβούλιο να αντιμετωπίσει τις νέες αυτές προκλήσεις και να ενεργήσει ανάλογα.
Αυτό που δεν μπορούμε να δεχθούμε είναι να αποκτήσουμε μεγαλύτερη ικανότητα δράσης στο σημαντικό αυτό πεδίο της εξωτερικής πολιτικής και ταυτόχρονα να χάσουμε εξ αιτίας υπερβολικών περικοπών την ικανότητα δράσης μας σε άλλους τομείς της εξωτερικής πολιτικής.
Επιτρέψτε μου να το διασαφηνίσω αυτό έτσι, ώστε να μην επιδέχεται παρερμηνείας.
Η διοργανική συμφωνία και ο προϋπολογισμός 2001 είναι βέβαια δύο διαφορετικά πράγματα, πρέπει όμως και τα δύο να λειτουργούν, γιατί διαφορετικά δεν θα μπορούμε να προχωρήσουμε.
Τονίζω ότι δεν αμφισβητούμε κατ' αρχήν τη διοργανική συμφωνία, αλλά την υποστηρίζουμε. Όμως ζητούμε να γίνει σε έναν συγκεκριμένο τομέα, δηλαδή στις πρόσθετες επιβαρύνσεις που απορρέουν από τη βοήθεια προς τα Βαλκάνια και από ορισμένες άλλες δράσεις στον τομέα της εξωτερικής πολιτικής, έλεγχος που θα ανταποκρίνεται πραγματικά στις υφιστάμενες απαιτήσεις.
Το αίτημα αυτό είναι σαφές ότι το απευθύνουμε στην Επιτροπή, και η Επιτροπή θα υποβάλει μια ανάλογη πρόταση, ωστόσο το μήνυμα αυτό απευθύνεται επίσης προς το Συμβούλιο, κυρίως προς το Συμβούλιο.
Διότι έχω την εντύπωση ότι όταν στον κύκλο των Υπουργών Οικονομικών ακούγεται η έκφραση "αναθεώρηση της διοργανικής συμφωνίας" , στον νου τους έρχεται αμέσως η σπατάλη χρημάτων και τα βλέπουν όλα μαύρα.
Μία αναθεώρηση όμως δεν αποτελεί καταστροφή, αλλά είναι μια εντελώς φυσιολογική διαδικασία που σε καμία περίπτωση δεν θέτει υπό αμφισβήτηση το πνεύμα της διοργανικής συμφωνίας.
Η σχετική δραματοποίηση δεν βοηθάει και το μόνο που κάνει είναι να δημιουργεί άχρηστα μέτωπα.
Όμως αυτό που χρειάζεται για τη χρηματοδότηση των δράσεων που αναφέρθηκαν είναι η ευελιξία.
Χωρίς αυτήν δεν γίνεται.
Συνεπώς απευθύνω έκκληση στο Συμβούλιο: σταματήστε να ρίχνετε λάδι στη φωτιά!
Μην εμμένετε κατά τη μεταρρύθμιση σε μια στάση μπλοκαρίσματος!
Δεχθείτε τα μηνύματά μας και εργασθείτε μαζί με εμάς για να βρεθεί μία εποικοδομητική λύση που θα μπορέσει να ξεπεράσει τις υπερβολικές θέσεις και των δύο πλευρών!
Τις τελευταίες ημέρες στη Σύνοδο Κορυφής της Λισσαβόνας τέθηκαν σημαντικά κέντρα βάρους για την ανάπτυξη και τη βιωσιμότητα της Ευρώπης, τα οποία αξίζει να υποστηριχθούν.
Σκοπεύουμε να τα υποστηρίξουμε με τον προσεχή προϋπολογισμό και να επικεντρώσουμε τις προσπάθειές μας στους ανάλογους τομείς.
Παράλληλα αναγνωρίζουμε ως Κοινοβούλιο ότι είναι αναγκαία μία λιτή και αποτελεσματική δημοσιονομική διαχείριση.
Οι στοχοθεσίες που ανέφερα και για τις οποίες σε πολλές περιπτώσεις έχουμε κοινό ενδιαφέρον εμείς, το Συμβούλιο και η Επιτροπή, μπορούν να πραγματοποιηθούν μόνον εάν διαμορφώσουμε τη διαδικασία προϋπολογισμού μέσα σε ένα κλίμα συντροφικότητας και εμπιστοσύνης.
Για να γίνει αυτό, πρέπει να αποφευχθεί οπωσδήποτε η κλιμάκωση της αντιπαράθεσης για τη χρηματοδότηση των εξωτερικών δράσεων.
Ας επωφεληθούμε λοιπόν στις επόμενες εβδομάδες από τις επικείμενες συζητήσεις και συνομιλίες για τη μελλοντική πρόταση της Επιτροπής σχετικά με το πολυετές πρόγραμμα, προκειμένου να βρούμε μία βιώσιμη λύση που θα διασφαλίζει την ικανότητα δράσης μας στον τομέα της εξωτερικής πολιτικής και δεν θα μπλοκάρει τις εσωτερικές μας προτεραιότητες!
Κύριε Πρόεδρε, αγαπητοί συνάδελφοι, αξιότιμη κυρία Επίτροπε, σε σύγκριση με όσα είχε να παρουσιάσει η συνάδελφος Haug, ο προϋπολογισμός των άλλων θεσμικών οργάνων αποτελείται από ψίχουλα - έτσι θα έλεγε ίσως ένας τραπεζικός. Πρόκειται για μικρούς προϋπολογισμούς που δεν έχουν τόση σημασία, ούτε από την άποψη της πολιτικής κατεύθυνσης, αλλά δεν είναι βέβαια λιγότερο σημαντικοί, διότι με αυτούς τα υπόλοιπα θεσμικά όργανα μπορούν να προσδώσουν διαφάνεια στην εργασία τους και έτσι - όπως πιστεύω - να αποδείξουν την αξία τους και στους πολίτες.
Ποιές είναι οι προκλήσεις του επόμενου χρόνου, τις οποίες πρέπει να λάβουμε υπόψη στους μικρούς προϋπολογισμούς; Πρώτον, που ισχύει για όλους τους προϋπολογισμούς, η λιτή δημοσιονομική διαχείριση.
Όταν βλέπει κανείς ότι στον προϋπολογισμό για το Ευρωπαϊκό Κοινοβούλιο και μόνο η αύξηση συγκριτικά με το 2000 είναι της τάξεως του 0,07%, διαπιστώνει ότι ασφαλώς υπάρχει η λιτότητα αυτή και θεωρώ ότι το αποτέλεσμα αυτό είναι ευπρόσωπο.
Εφ' όσον ο γενικός προϋπολογισμός είναι 965 εκατ. ευρώ, θεωρώ ότι δεν παίρνουμε πολλά από όσα μας είναι διαθέσιμα.
Ποιες είναι οι προκλήσεις του προϋπολογισμού βάσει δραστηριοτήτων; Φυσικά, αυτήν την ερώτηση πρέπει να την θέσουμε και σε σχέση με τα άλλα θεσμικά όργανα, στο μέτρο που αυτό έχει νόημα.
Θα μπορούσε να θέσει κανείς εδώ το ερώτημα ποιο είναι το ύψος των δαπανών σε σχέση με τους παρευρισκομένους βουλευτές.
Δεν είναι αυτές οι ερωτήσεις που θεωρούμε ότι πρέπει να τεθούν, αντίθετα, το ζητούμενο είναι και εδώ η διαφάνεια ως προς τις δαπάνες των γραμμών του προϋπολογισμού, προκειμένου να είναι όλα εύκολα κατανοητά.
Πρέπει φυσικά να προβούμε σε μεσοπρόθεσμο σχεδιασμό του προσωπικού, επειδή αντιμετωπίζουμε τη μεγάλη πρόκληση της διεύρυνσης της Ευρωπαϊκής Ένωσης.
Η διεύρυνση φέρνει αντιμέτωπους ειδικά εμάς στο Κοινοβούλιο και στα άλλα θεσμικά όργανα με μεγάλες προκλήσεις στον τομέα της μεταφραστικής υπηρεσίας.
Τα τελευταία χρόνια προετοιμαζόμασταν γι' αυτό και πρέπει να αρχίσουμε ήδη από το 2110 να δεχόμαστε τις προκλήσεις και να δημιουργήσουμε το ανάλογο προσωπικό.
Από αυτό προκύπτει και ένας άλλος συλλογισμός που πρέπει να εξετάσουμε.
Πώς μπορούμε να συνεργαστούμε με άλλα θεσμικά όργανα στον τομέα της πρόσληψης προσωπικού, της εύρεσης προσωπικού; Τα επόμενα χρόνια θα έχουμε ως γνωστόν τα ίδια καθήκοντα που θα πρέπει να καλυφθούν στους επιμέρους τομείς και έτσι ασφαλώς είναι εύλογο να σκεφθούμε να οργανώσουμε από κοινού τις παρόμοιες ενέργειες και να τις συγκεντρώσουμε ανάλογα.
Πρέπει να μην ξεχνάμε ότι με την έναρξη ισχύος της Συνθήκης του Αμστερνταμ εμφανίστηκαν νέες προκλήσεις και στον τομέα της νομοθετικής εργασίας.
Το πρόγραμμα εργασίας της Επιτροπής που προβλέπει 108 διαδικασίες συναπόφασης είναι μια πρόκληση που δεν υπήρχε με την ίδια μορφή στο παρελθόν.
Ακόμη και στα έτη με τον μεγαλύτερο φόρτο εργασίας, στην αρχή της δεκαετίας του 90, όταν το ζητούμενο ήταν η εφαρμογή του προγράμματος για την εσωτερική αγορά, δεν είχαμε παρά το ένα τρίτο ή τον μισό φόρτο εργασίας από εκείνον που προτείνει τώρα η Επιτροπή. Έτσι, τώρα πρέπει να διαμορφώσουμε την εργασία μας έτσι ώστε να είναι πιο αποτελεσματική και επίσης να διαθέσουμε τους πόρους που χρειάζονται για να εκτελέσουμε όπως πρέπει τις εργασίες μας.
Εδώ ανήκει και η επιστημονική συνεργασία, θέλω να το πω και αυτό ξεκάθαρα.
Έχουμε μπροστά μας μια Επιτροπή που διαθέτει μία κοινή υπηρεσία έρευνας.
Έχουμε 15 κράτη μέλη που διαθέτουν τους δικούς τους εθνικούς πόρους και στο σημείο αυτό πρέπει φυσικά το Κοινοβούλιο ως ισότιμος νομοθέτης να εκμεταλλευθεί τις ευκαιρίες που του δίδονται.
Προτείνω, και στο σημείο αυτό συντάχθηκε μαζί μου η Επιτροπή Προϋπολογισμών, να θεσπίσουμε μια βελτίωση στον τομέα της εργασίας ενημέρωσης της δημοσιότητας, ώστε να έχουμε ένα κέντρο ενημέρωσης όπου οι πολίτες που το επιθυμούν θα μπορούν να ενημερώνονται για τις εργασίες του Κοινοβουλίου χωρίς να είναι αναγκασμένοι να συμμετέχουν σε μια επίσημη ομάδα επισκεπτών.
Προτείνουμε να υπάρξουν μεν σε ορισμένους τομείς νέες θέσεις εργασίας, αλλά μόνον όπου αυτό είναι απολύτως απαραίτητο.
Αυτό θα πρέπει να το εξετάσουμε πολύ εντατικά στις επόμενες εβδομάδες και στους επόμενους μήνες, επειδή υπάρχουν κάποια περιθώρια.
Ακολουθήσαμε μία πολύ λογική πολιτική στο θέμα των δαπανών των κτιριακών εγκαταστάσεων του Ευρωπαϊκού Κοινοβουλίου, όμως δεν έχει νόημα να καταστρέψουμε ήδη μέσα στο 2001 τα περιθώρια αυτά που μόλις αποκτήσαμε.
Για τα άλλα θεσμικά όργανα θα κάνω λίγες μόνο παρατηρήσεις.
Πιστεύω ότι πρέπει να προσπαθήσουμε από τώρα να συνεργαστούμε στενότερα με την Οικονομική και Κοινωνική Επιτροπή και την Επιτροπή των Περιφερειών στο ζήτημα της υπηρεσίας διερμηνείας.
Υπάρχουν εδώ δυνατότητες συνεργασίας.
Θα πρέπει να παρακολουθήσουμε με μεγάλη προσοχή το Ευρωπαϊκό Δικαστήριο.
Ελπίζω ότι θα μπορέσουν να δημιουργηθούν εδώ στο πλαίσιο της αναθεώρησης της Συνθήκης νέοι κανόνες για το Ευρωπαϊκό Δικαστήριο, οι οποίοι θα καταστήσουν δυνατή μια πιο αποτελεσματική εργασία και παράλληλα μια βιώσιμη χρηματοδότηση του προγραμματισμού του προσωπικού.
Θέλω να επαινέσω ιδιαίτερα το Ελεγκτικό Συνέδριο που όχι μόνο μας υποβάλλει σε αυστηρό έλεγχο, αλλά τηρεί και το ίδιο απαρέγκλιτα τις υποσχέσεις του και θεωρώ ότι πρέπει επίσης να προσέξουμε να γίνεται λιτή χρήση πόρων και ως προς τον Διαμεσολαβητή, ιδιαίτερα όσον αφορά τις νέες θέσεις προσωπικού.
Θέλω να ευχαριστήσω όλους εκείνους που συνεργάσθηκαν, ιδιαίτερα τη διοίκησή μας για τη σωστή και πολύ θετική συνεργασία της, όλους τους συναδέλφους που κατέστησαν δυνατόν να μπορέσουμε παρά την πίεση χρόνου να παρουσιάσουμε πολύ γρήγορα ένα ικανοποιητικό αποτέλεσμα στην Ολομέλεια.
των Καταναλωτών. (ΕΝ) Κύριε Πρόεδρε, καλωσορίζω τούτη τη διαδικασία εφέτος, διότι είναι η πρώτη φορά που ξεκινάμε τόσο νωρίς και αυτό ελπίζω να μας επιτρέψει να ασχοληθούμε με το θέμα με μεγαλύτερη προσοχή και λεπτομέρεια καθώς εξελίσσεται η διαδικασία.
Κατά συνέπεια, θεωρώ τη σημερινή μέρα αρχή και όχι τέλος.
Εισαγωγικά θα έλεγα πως η Επιτροπή Περιβάλλοντος θα ήθελε να επαναλάβει τις απαιτήσεις που έθεσε πέρυσι όσον αφορά τον προϋπολογισμό.
Παραμένει η αδήριτη και σαφέστατη ανάγκη να καταβάλλουμε συνεχείς προσπάθειες ώστε ο προϋπολογισμός να γίνει πιο πράσινος σε όλους τους τομείς και τις πολιτικές, γι' αυτό και θέλω να δω περισσότερη δουλειά εφέτος.
Επίσης δαπανούμε πολλά χρήματα στις εξωτερικές μας πολιτικές, ειδικά μέσω των προγραμμάτων PHARE και TACIS, σε τρόπους ανάπτυξης του σημαντικού ρόλου του περιβάλλοντος και της βιώσιμης ανάπτυξης στις περιοχές που γειτνιάζουν με τα σύνορά μας.
Θέλω να δω περισσότερη δουλειά από την Επιτροπή για το πώς χρησιμοποιούνται αυτά τα χρήματα σωστά και συνετά και ποια είναι τα θετικά αποτελέσματα.
Θέλω επίσης να ασχοληθούμε περισσότερο με το τι κάνουν οι φορείς και να αναπτύξουμε μια πιο διαφοροποιημένη προσέγγιση προς αυτούς, βάσει του ιδιαίτερου ρόλου και δραστηριοτήτων του καθενός, πράγμα που δεν έχουμε κάνει στο παρελθόν.
Ειδικότερα, θέλουμε να ασχοληθούμε με τα προβλήματα που προκύπτουν από τη Συνθήκη του Αμστερνταμ και με το γεγονός ότι οι πλήρεις δημοσιονομικές επιπτώσεις της Συνθήκης του Αμστερνταμ μόλις εφέτος έχουν αρχίσει να διαφαίνονται, πράγμα που πρέπει επίσης να λάβουμε υπόψη μας.
Η Επιτροπή Περιβάλλοντος θέλει επίσης να επαναλάβει τη στήριξή της για τη συνεχιζόμενη χρηματοπιστωτική βοήθεια για συμμετοχή ΜΚΟ σε μεγάλο τμήμα των εργασιών της τεχνικής επιτροπής του Κοινοβουλίου και της Επιτροπής.
Κλείνοντας, κύριε Πρόεδρε, θα έλεγα ότι συνεχίζουμε να αντιτιθέμεθα στις ενισχύσεις προς τους καπνοπαραγωγούς, τις οποίες συνεχίζει να εκταμιεύει η Επιτροπή. Όσο πιο γρήγορα κάνουμε κάτι γι' αυτό τόσο το καλύτερο.
Αυτή είναι η γνώμη τούτου του Κοινοβουλίου.
Κύριε Πρόεδρε, η Επιτροπή για τα Δικαιώματα της Γυναίκας και τις Ίσες Ευκαιρίες ζητεί από την Επιτροπή Προϋπολογισμών να συμπεριλάβει στην πρόταση ψηφίσματος που εγκρίνει, τα ακόλουθα συμπεράσματα:
Υπογραμμίζει τη σημασία κατάλληλης κατάρτισης των γυναικών, πέρα από τα παραδοσιακά σχήματα, ενθαρρύνοντας τη συνεχή κατάρτιση, την εξειδίκευση και την ενσωμάτωση των γυναικών στο φαινόμενο των νέων τεχνολογιών, κατά τρόπο που να αναλογεί στην κοινωνία ένας υψηλό ποσοστό γυναικών με υψηλή κατάρτιση των οποίων η συμμετοχή σε όλα τα επίπεδα - επιχειρηματικό, πολιτικό και κοινωνικό - να οφείλεται σε ποιοτικά και ποσοτικά κριτήρια, ζητεί δε, λαμβάνοντας υπόψη ότι η κοινωνία της πληροφορίας έχει για τη γυναίκα τεράστιο δυναμικό, όχι μόνο σε σχέση με την κατάρτιση ή την πρόσβαση στις γνώσεις, αλλά και λόγω της δυνατότητας εμφάνισης νέων θέσεων απασχόλησης ή νέων μορφών εργασίας που διευκολύνουν τη συνύπαρξη με την οικογενειακή ζωή, να προστεθεί μια νέα γραμμή προτεραιότητας στην πρωτοβουλία eEuropa.
Επισημαίνει την ανάγκη να χορηγηθούν οι αναγκαίες πιστώσεις και να προστεθούν τα δέοντα σχόλια στον προϋπολογισμό, προκειμένου για την αυστηρή εφαρμογή της αρχής του mainstreaming, που διασφαλίζει την ισότητα ευκαιριών μεταξύ ανδρών και γυναικών σε ό,τι αφορά τον προγραμματισμό, την εκτέλεση και αξιολόγηση όλων των σχεδίων και προγραμμάτων της Ευρωπαϊκής Ένωσης.
Αιτείται στην Επιτροπή να στηρίξει το πέμπτο πρόγραμμα δράσης για την ισότητα ευκαιριών που έχει σχεδιαστεί με στόχο να καλύψει τις ελλείψεις του προηγούμενου και ζητεί η αρχή της ισότητας ευκαιριών μεταξύ ανδρών και γυναικών να διέπει όλες τις πολιτικές της Κοινότητας.
Αιτείται τη δημιουργία ενός προγράμματος για την απασχόληση που να απευθύνεται ειδικά στις γυναίκες και κατά συνέπεια ζητεί τη δημιουργία μιας γραμμής στον προϋπολογισμό για τη χρηματοδότησή της με τελικό στόχο την επίτευξη αποτελεσματικής εδραίωσης της ισότητας μεταξύ ανδρών και γυναικών στον εργασιακό χώρο, όχι μόνο μέσω μέτρων που να προστατεύουν την εν λόγω ισότητα, αλλά επίσης μέσω ειδικών μορφών που επιτρέπουν στις γυναίκες πλήρη ενσωμάτωση στην αγορά εργασίας χωρίς αυτό να αποβαίνει σε βάρος άλλων πτυχών της ζωής τους.
Υπογραμμίζει τη σημασία που, προκειμένου να επιτευχθούν οι στόχοι της Ευρωπαϊκής Ένωσης σε ό,τι αφορά την ισότητα ευκαιριών μεταξύ ανδρών και γυναικών, έχει η συνεργασία εκείνων των μη κυβερνητικών οργανώσεων και συνδέσμων που με τις δραστηριότητές τους συμπληρώνουν τα κοινοτικά προγράμματα δράσης.
Κύριε Πρόεδρε, αγαπητοί συνάδελφοι, οι κατευθυντήριες γραμμές για τη διαδικασία του προϋπολογισμού του 2001 που αναφέρονται στην έκθεση Haug αποτελούν την αφετηρία μιας συζήτησης η οποία προβλέπεται να είναι έντονη και καυτή καθ' όλη τη διάρκεια του τρέχοντος έτους σχετικά με τον προϋπολογισμό της Ευρωπαϊκής Ένωσης για το 2001.
Τονίζω ότι η διαθεσιμότητα της εισηγήτριας, την οποία και συγχαίρω, επέτρεψε τη διεύρυνση της συμφωνίας.
Εξετάζοντας τις τέσσερις πρώτες παραγράφους της πρότασης ψηφίσματος, στις οποίες τίθενται οι πολιτικές προτεραιότητες του Ευρωπαϊκού Κοινοβουλίου, και έπειτα εκείνες τις παραγράφους που περιέχουν την ουσία της σχετικής θέσης, επισημαίνω τις εξής πτυχές: προωθείται η επαρκής χρηματοδότηση των νέων πολιτικών που έχουν εισαχθεί από τη Συνθήκη του Αμστερνταμ, καθώς και εκείνων των πολιτικών που η εν λόγω συνθήκη ενίσχυσε στους τομείς των εσωτερικών και εξωτερικών δράσεων.
Έχουμε λοιπόν έτσι ένα σαφές πολιτικό σημάδι.
Τα όσα λέγονται στη Συνθήκη είναι για να εφαρμοστούν και όχι μια απλή δήλωση προθέσεων, κάτι που θα αποτελούσε σοβαρή ένδειξη μιας απαράδεκτης πολιτικής υποκρισίας.
Τα όσα λέγονται στη Συνθήκη πρέπει να τηρηθούν.
Εξετάζεται το ζήτημα της απασχόλησης μέσα από το πρίσμα της προοπτικής δημιουργίας θέσεων εργασίας, που με τη σειρά της έχει σχέση με τις μικρομεσαίες επιχειρήσεις, καθώς επίσης και με τη χρήση των νέων τεχνολογιών.
Αυτή είναι η προοπτική που μας ενδιαφέρει.
Το ουσιαστικό είναι να δημιουργήσουμε νέες θέσεις εργασίας και αυτό εξαρτάται από την πρωτοβουλία και τη δημιουργικότητα των επιχειρηματιών.
Ας επενδύσουμε λοιπόν σε ένα κλίμα πρωτοβουλιών.
Επιβεβαιώνεται εκ νέου η ανάγκη μιας αειφόρου και πολυετούς συνεισφοράς προς την οικονομική ενίσχυση για το Κοσσυφοπέδιο και προς τη σταθεροποίηση των Βαλκανίων στο πλαίσιο μιας αναθεώρησης των δημοσιονομικών προοπτικών.
Εκφράζεται η άρνηση αυτή η χρηματοδότηση να γίνει εις βάρος των ήδη υπαρχουσών δεσμεύσεων, είτε αυτές έχουν αναληφθεί στα πλαίσια άλλων εξωτερικών δράσεων είτε μέσω περικοπών στην Κοινή Αγροτική Πολιτική ή σε άλλες πολιτικές.
Για τις νέες ανάγκες που προκύπτουν πρέπει να υπάρχει νέα χρηματοδότηση, και όπως πάντα η απαραίτητη προϋπόθεση θα πρέπει να είναι ο ορθολογικός καθορισμός των αναγκών, η αυστηρή χρήση των πόρων, και όσον αφορά το Κοσσυφοπέδιο, αυτή η ανησυχία φαίνεται να είναι ιδιαίτερα δικαιολογημένη.
Τονίζεται έντονα η μεταρρύθμιση του διοικητικού συστήματος της Ευρωπαϊκής Ένωσης, και απαιτείται αποτελεσματικότητα, υπευθυνότητα και διαφάνεια.
Με αυτήν τη συζήτηση ξεκινάει η διαδικασία. Στο τέλος του τρέχοντος έτους, κατά την τελική αξιολόγηση της πρότασης προϋπολογισμού για το 2001, αυτή θα πρέπει να περιέχει την ουσιαστική θέση αυτού του Κοινοβουλίου.
Αν δεν συμβεί αυτό, τότε η δημοκρατική νομιμότητα που αυτό το Κοινοβούλιο προσδίδει στις ενέργειες της Ευρωπαϊκής Ένωσης, ιδιαίτερα όσον αφορά τον προϋπολογισμό, θα αποτελεί τεράστια απάτη την οποία οι πολίτες θα μπορέσουν να αντιληφθούν και δεν θα μπορέσουν να μας συγχωρήσουν.
Κύριε Πρόεδρε, θα ήθελα κατ' αρχάς να συγχαρώ τον κ. Ferber για τις εξαίρετες κατευθυντήριες γραμμές.
Χαιρετίζω τον σαφή προσανατολισμό της έκθεσης προς τον σχεδιασμό για τη διεύρυνση.
Η επιδίωξη της αποδοτικότητας είναι ζωτικής σημασίας στα πλαίσια της διεύρυνσης.
Είναι σημαντικό, έστω και σε αυτό το προκαταρκτικό στάδιο, να έχουμε μια σαφή στρατηγική για τον τρόπο με τον οποίο θα ανταποκριθούν τα θεσμικά όργανα στην ένταξη νέων κρατών μελών.
Πρέπει να είμαστε ευφάνταστοι για τον τρόπο με τον οποίο θα αντιμετωπίσουμε τα ζητήματα της επάνδρωσης και των στεγαστικών απαιτήσεων.
Τα θεσμικά όργανα δεν μπορούν να ανταποκριθούν στη διεύρυνση μόνο με την προσθήκη μίας παραπάνω θέσης ή ενός γραφείου εδώ κι εκεί.
Δεν θέλουμε να προσεγγίσουμε τη διεύρυνση σαν να επρόκειτο για μια κατασκευή Lego.
Αυτό που χρειαζόμαστε είναι μια σημαντική επανεξέταση της διαχείρισης των δραστηριοτήτων, κάτι που απαιτεί τη διερεύνηση εναλλακτικών μεθόδων εκ μέρους όλων των θεσμικών οργάνων, καθώς και την ολόψυχη αποδοχή νέων τεχνολογιών των πληροφοριών.
Αυτό είναι ιδιαίτερα σημαντικό για τη γλωσσική υποστήριξη.
Συμμερίζομαι πλήρως την ιδέα που σκιαγράφησε ο κ. Ferber σχετικά με τη συγκρότηση μιας διοργανικής υπηρεσίας προσλήψεων, διότι πιστεύω ότι θα βοηθήσει στη μείωση του κόστους και του ανταγωνισμού μεταξύ των θεσμικών οργάνων για την προσέλκυση νέου προσωπικού.
Όλοι εδώ πρέπει να παραδεχθούμε πως υπάρχουν μεγάλοι περιορισμοί όσον αφορά στους διαθέσιμους πόρους ως αποτέλεσμα της διεύρυνσης, καθώς και συνέπειες για τις δημοσιονομικές προοπτικές αναφορικά με τις δαπάνες της κατηγορίας 5.
Εντούτοις, αυτές οι κατευθυντήριες γραμμές δεν αφορούν μόνο τη διεύρυνση, αλλά και τον προσανατολισμό της πολιτικής όλων των θεσμικών οργάνων για το επόμενο έτος.
Συνεπώς, ο μεγαλύτερος δημοκρατικός έλεγχος και η διαφάνεια πρέπει να αποτελούν την πρώτη προτεραιότητα, καθώς ο Ευρωπαίος πολίτης δεν κάνει διακρίσεις μεταξύ των διαφορετικών θεσμικών οργάνων.
Όλα τα άλλα θεσμικά όργανα πρέπει να προχωρήσουν σε μια εκ βάθρων αναθεώρηση με βάση κριτήρια παρόμοια με εκείνα που προτάθηκαν από το μεταρρυθμιστικό πρόγραμμα της Επιτροπής, διότι αυτό που επιθυμεί ο Ευρωπαίος φορολογούμενος είναι η διαβεβαίωση ότι τα λεφτά του πιάνουν τόπο, κι αυτό δεν περιλαμβάνει μόνο τα θεσμικά όργανα, αλλά και τις πολιτικές ομάδες, τους βουλευτές και τους υπαλλήλους.
Κάθε αλλαγή πρέπει να δικαιολογείται με σαφήνεια και να είναι διαφανής.
Κάθε θεσμικό όργανο πρέπει να πραγματοποιεί βελτιώσεις και να διασφαλίζει την αποτελεσματικότητα, κάτι που θεωρώ ότι μπορεί να επιτευχθεί μόνο μέσω εργαλείων όπως η κατάρτιση προϋπολογισμού βάσει των δραστηριοτήτων και η διεξοδική έρευνα των εφαρμοζόμενων πολιτικών, συστημάτων και διαδικασιών.
Μια από τις μεγαλύτερες ανεπάρκειές μας είναι ο τόπος εγκατάστασης των ευρωπαϊκών θεσμικών οργάνων, και, αν θέλουμε να δίνουμε μια σοβαρή εντύπωση, πρέπει να επικεντρώσουμε το έργο μας σε μία έδρα.
Καταλαβαίνω ότι έχουμε υποχρεώσεις λόγω των συνθηκών σε δύο διαφορετικές τοποθεσίες, αλλά πρέπει να εξασφαλίσουμε ότι αυτές δεν θα διευρυνθούν.
Πολλοί από σας γνωρίζετε τον δισταγμό του Ηνωμένου Βασιλείου να διευρύνει το πεδίο εφαρμογής της ειδικής πλειοψηφίας, αλλά γι' αυτό το ζήτημα το ΗΒ θα έβλεπε με θετικό μάτι τη διεξαγωγή ψηφοφορίας με ειδική πλειοψηφία.
Εν κατακλείδι, προτεραιότητα για την Ομάδα μας αποτελεί αυτές οι κατευθυντήριες γραμμές να είναι η δημοσιονομική σύνεση, η αύξηση της αποδοτικότητας, ο πιο αποτελεσματικός έλεγχος του προϋπολογισμού, η καλύτερη αξιοποίηση των πόρων και οι γενικές βελτιώσεις στις υπηρεσίες και τη διαχείριση. Καλώ, λοιπόν, όλα τα άλλα θεσμικά όργανα να υιοθετήσουν και να εφαρμόσουν αυτές τις βελτιώσεις με σθένος.
Αξιότιμε κύριε Πρόεδρε, αξιότιμη κυρία Επίτροπε, οι εισηγητές για τον προϋπολογισμό της ΕΕ του επόμενου έτους, η κυρία Haug και ο κ. Farber, εκπόνησαν την πρώτη τους έκθεση.
Εύχομαι καλή επιτυχία και στους δύο στο απαιτητικό έργο που έχουν αναλάβει.
Κατάρτιση του προϋπολογισμού σημαίνει χρήση των χρημάτων που προέρχονται από τους φορολογουμένους.
Για το λόγο αυτό, η προσπάθεια είναι επίπονη και απαιτεί αυστηρή δημοσιονομική πειθαρχία.
Υπάρχουν πολλοί καλοί χρηματοδοτικοί στόχοι, λίγοι όμως είναι απαραίτητοι.
Με τους δημόσιους πόρους μπορούν να χρηματοδοτηθούν μόνο οι απαραίτητοι στόχοι.
Εκτός από την αυστηρή δημοσιονομική πειθαρχία θα θέλαμε να επισημάνουμε τα ακόλουθα θέματα: η Ομάδα μας παρέχει την πλήρη υποστήριξή της στη μεταρρυθμιστική δέσμη μέτρων του Επιτρόπου Kinnock.
Η κατάρτιση και η διαχείριση του προϋπολογισμού βάσει δραστηριοτήτων αποτελούν τους ακρογωνιαίους λίθους της μεταρρύθμισης αυτής.
Τονίζουν την προσωπική ευθύνη, μειώνουν τη γραφειοκρατία και ενισχύουν την απασχόληση.
Όμως, η μεταρρύθμιση προϋποθέτει καλή συνεργασία με το προσωπικό.
Για το λόγο αυτό, θα πρέπει να προετοιμαστούμε προσεκτικά για τις προσεχείς διαβουλεύσεις σχετικά με τη μεταρρύθμιση του Κανονισμού Υπηρεσιακής Κατάστασης των Υπαλλήλων.
Η ισχύουσα διάρθρωση των υπηρεσιών θα πρέπει να καταστεί περισσότερο ευέλικτη και σαφής, προκειμένου να διευκολυνθεί μεταξύ άλλων η εκ νέου χορήγηση πόρων.
Για το μεταρρυθμιστικό έργο ενδέχεται επίσης να απαιτηθούν προτάσεις συμπληρωματικού προϋπολογισμού τις οποίες καλούμε την Επιτροπή να προετοιμάσει.
Στην έκθεση Haug επισημαίνεται η σημασία του πολιτισμού στη δημιουργία θέσεων απασχόλησης.
Ο τομέας του πολιτισμού αυτός καθεαυτός ανήκει στη δικαιοδοσία των κρατών μελών.
Ωστόσο, ο πολιτισμός ως επαγγελματική δραστηριότητα αποτελεί έναν δυναμικά αναπτυσσόμενο τομέα.
Γι' αυτό υποστηρίζουμε την έκθεση στο βαθμό που τονίζει την ανάπτυξη του συγκεκριμένου τομέα επαγγελματικής δραστηριότητας στο πλαίσιο των διαρθρωτικών δράσεων.
Στη μελλοντική εξέταση του προϋπολογισμού επιθυμούμε να επιστήσουμε την προσοχή στην επάρκεια των κονδυλίων για την έρευνα και την επιστήμη, καθώς και στη χρηματοδότηση που, βάσει του άρθρου 13 της ιδρυτικής Συνθήκης, αφορά την καταπολέμηση κάθε είδους διάκρισης.
Η Ομάδα μας θεωρεί επίσης ότι η Κατηγορία 1 των δημοσιονομικών προοπτικών - οι γεωργικές δαπάνες - δεν χρησιμοποιείται ως πρωταρχική πηγή χρηματοδότησης των αναγκών που εμφανίζονται στο πλαίσιο της εξωτερικής πολιτικής.
Όσον αφορά την έκθεση Ferber θα θέλαμε να παρατηρήσουμε ότι προς το παρόν δεν επιθυμούμε να λάβουμε θέση σχετικά με λεπτομέρειες, όπως τη δημιουργία νέων υπηρεσιακών θέσεων.
Αντιθέτως, θεωρούμε απαραίτητο να πραγματοποιηθεί ταχύτατα, στη βάση προηγουμένων συμφωνιών, η μεταρρύθμιση που αφορά το καθεστώς των βουλευτών.
Κύριε Πρόεδρε, κυρία Επίτροπε, πρέπει να πω ότι δεν αισθάνομαι και πολύ άνετα με αυτήν την έκθεση, και κυρίως μετά τις τροπολογίες της Επιτροπής Προϋπολογισμών.
Δεν αμφισβητούμε κατά συνέπεια την κυρία Haug.
Ξεχωριστά, ένας αριθμός από τα εδάφιά της είναι αποδεκτά και ορισμένα, μάλιστα, εξαιρετικά και η ομάδα μου φυσικά και θα τα ψηφίσει.
Αλλά συνολικά, χωρίς να μιλήσω για τη μια ή την άλλη παράγραφο την οποία ειλικρινά θεωρούμε απαράδεκτη, πιστεύω ότι λείπει από αυτήν την έκθεση η σαφής πολιτική βούληση, αυτή η ισχυρή φιλοδοξία, αυτές οι αποφασιστικές επιλογές, που το Κοινοβούλιο θα έπρεπε, κατά τη γνώμη μας, να εκφράσει ξεκινώντας από αυτό ακόμα το στάδιο της δημοσιονομικής μάχης, γιατί αυτή η μάχη προδιαγράφεται, και φέτος επίσης, πολύ δύσκολη.
Η καθεμιά και ο καθένας από εμάς θυμάται το σκληρό αγώνα που χρειάστηκε να διεξάγουμε τον περασμένο χρόνο με το Συμβούλιο γιατί ήθελε να εξισορροπήσει τη χρηματοδότηση της ανοικοδόμησης του Κοσσυφοπεδίου αντλώντας, συγκεκριμένα, από τις πιστώσεις για τη συνεργασία με το Νότο.
Η πλειοψηφία του Κοινοβουλίου είχε τελικά δεχτεί να ψηφίσει τον προϋπολογισμό, έπειτα από μια περιορισμένη παραχώρηση του Συμβουλίου, αλλά κυρίως μια δέσμευση από την πλευρά του, να δεχτεί, κατά το έτος 2000, μια αναθεώρηση των δημοσιονομικών προοπτικών εάν αποδεικνυόταν ότι η εξέλιξη της κατάστασης στα Βαλκάνια συνεπάγεται μια χρηματοδοτική προσπάθεια αισθητά ανώτερη από αυτήν που είχε προγραμματιστεί.
Αυτή είναι προφανώς η κατάσταση σήμερα. Όμως, ούτε η Επιτροπή ούτε το Συμβούλιο φαίνονται αποφασισμένοι να σεβαστούν το πνεύμα αυτής της δέσμευσης, να χρηματοδοτήσουν, με άλλα λόγια, τις νέες μας προτεραιότητες χωρίς να θέσουν σε κίνδυνο τις παραδοσιακές προτεραιότητές μας.
Έτσι, παρότι η έκθεση υπενθυμίζει πραγματικά αυτήν τη θέση στις αιτιολογικές της σκέψεις, και κυρίως στις αιτιολογικές σκέψεις Α, Β, Δ, συστήνει αντίθετα, στο εδάφιο 22 που ήδη ανέφερα, κατά λέξη: "δεν θεωρεί σκόπιμο να χρησιμοποιείται η κατηγορία 1 των δημοσιονομικών προοπτικών ως πρωταρχική χρηματοδοτική πηγή για τις δημοσιονομικές ανάγκες στον τομέα της εξωτερικής πολιτικής· είναι της άποψης ότι οι οικονομικές συνέπειες ειδικών δημοσιονομικών αναγκών πρέπει να κατανέμονται εξίσου σε όλες τις κατηγορίες του προϋπολογισμού" .
Για μια ακόμα φορά, επιδιώκουμε να δώσουμε στον ένα στερώντας από τον άλλο, βάσει αυτού του τόσο ιερού συμφώνου δημοσιονομικής σταθερότητας.
Προσωπικά, εξακολουθώ να πιστεύω ότι πρέπει αντίθετα να θέσουμε με σαφήνεια το εξής ερώτημα: θέλουμε ναι ή όχι να παίξουμε έναν ενεργό ρόλο στην ήπειρο και στον κόσμο; Εάν ναι, πρέπει με λογική, αλλά και αποφασιστικότητα, να αποκτήσουμε χρηματοδοτικά μέσα.
Ο ίδιος συλλογισμός ισχύει επίσης και για άλλες προτεραιότητες, που έχουν εξαγγελθεί αλλά δεν έχουν αναληφθεί, όπως η κοινωνική δέσμευση και αυτή που αφορά την απασχόληση ή τη συνεργασία με το Νότο.
Εύχομαι, πέρα από αυτήν τη ψήφο, ότι θα είμαστε πολλοί αυτοί που θα αναλάβουμε εγκαίρως την πρωτοβουλία, στο πνεύμα αυτό, και ότι αυτή τη φορά, θα αντέξουμε μέχρι το τέλος.
Κύριε Πρόεδρε, θα ήθελα καταρχάς να συγχαρώ την κ. Haug και τον κ. Ferber για τις εκθέσεις τους που ήταν αναμφίβολα διεξοδικές και πολύ ακριβείς όσον αφορά όλες τις προγραμματικές θέσεις.
Συγχρόνως, θα ήθελα να υπογραμμίσω πρώτα από όλα το σημαντικό ρόλο που μπορούν να παίξουν οι μικρομεσαίες επιχειρήσεις στην ανάκαμψη της απασχόλησης στην Ευρωπαϊκή Ένωση οι οποίες, σε τελευταία ανάλυση, αποτελούν τον πραγματικό πυρήνα του εγχειρήματός μας στην Ευρώπη· επίσης, η αναφορά στην πολιτιστική οικονομία και στις νέες τεχνολογίες: η ίδια αναφορά πρέπει να γίνει και σε σχέση με την έκθεση που θα γίνει στη Λισαβόνα και, στους τομείς αυτούς, κατά τη γνώμη μου, θα μπορέσουμε να επαναπροωθήσουμε σοβαρά την απασχόληση.
Θα ήθελα να προσθέσω ότι συχνά γίνεται λόγος για new economy, αν όμως στη συνέχεια εμείς, τελικά, από αυτή τη new economy δεν συγκεντρώνουμε αυτό που μπορεί πραγματικά να είναι ο κεντρικός πυρήνας - στην προκειμένη περίπτωση, ο πολιτισμός, η νέα τεχνολογία - τότε σίγουρα δεν θα καταφέρουμε να δώσουμε απαντήσεις.
Εκτός από αυτό, θα ήθελα να υπογραμμίσω την επανεγγραφή, όσον αφορά τις προγραμματικές θέσεις, της θέσης για τις φυσικές καταστροφές που συμβαίνουν στο εσωτερικό των εθνών μας.
Για ποιο λόγο; Γιατί μπορούμε με τον τρόπο αυτόν να βοηθήσουμε τις υποψήφιες χώρες στις οποίες μπορούν να συμβούν τέτοιες καταστροφές, όπως για παράδειγμα σεισμοί, διαφορετικά ο κόσμος δεν θα καταλάβει γιατί παρεμβαίνουμε σε χώρες όπως το Κοσσυφοπέδιο και δεν μπορούμε να παρέμβουμε στα ίδια μας τα έθνη.
Γι' αυτό, είναι σημαντικό, κατά τη γνώμη μου, να επανεγγραφεί αυτό το θέμα στον προϋπολογισμό.
Στα παραπάνω όμως θα προσθέσω ένα σχόλιο που εκφράζει την αντίθεσή μου στις περικοπές της γεωργίας. Κάτι τέτοιο δεν μπορεί, κατά τη γνώμη μου, να γίνεται πάντα θεωρητικά, δηλαδή από άποψη λογικής.
Είναι λογικό το ότι πρέπει να χρηματοδοτήσουμε την αποστολή στο Κοσσυφοπέδιο, ως θεμελιώδη πολιτικό στόχο, για να ξεχαστεί εκείνο το δράμα και να δείξουμε παράλληλα ότι υπάρχει ένας πολιτικός στόχος, δεν μπορούμε όμως να το κάνουμε μειώνοντας συνεχώς τις δαπάνες για τη γεωργία.
Υπογραμμίζω επίσης το γεγονός ότι το Συμβούλιο και η Επιτροπή μας διαβιβάζουν συνεχώς τις προγραμματικές θέσεις ακριβώς επειδή δεν μπορούμε να έχουμε τον ίδιο προϋπολογισμό που είχαμε πέρυσι και που, μόνο χάρη στην υπομονή και την επιμονή του ΠροέδρουWynn, καταφέραμε να φτάσουμε στο τέλος του: αυτό δεν μπορεί να επαναλαμβάνεται.
Τέλος, υπογραμμίζω την ανάγκη αναδιαμόρφωσης του προϋπολογισμού, διαγράφοντας για παράδειγμα τα ΓΤΒ: έτσι θα βρούμε, ίσως, νέους πόρους.
Κύριε Πρόεδρε, αγαπητοί συνάδελφοι, η Επιτροπή Απασχόλησης και Κοινωνικών Υποθέσεων υποστηρίζει την πρωτοβουλία της γενικής εισηγήτριας να δοθεί και εφέτος προτεραιότητα στην πολιτική για την απασχόληση και να παρασχεθεί κυρίως στις μικρές και μεσαίες επιχειρήσεις υποστήριξη στους τομείς της τεχνολογίας της πληροφορίας και της επικοινωνίας.
Πρέπει όμως ασφαλώς να δοθεί προσοχή και στις κοινωνικές πτυχές. Γι' αυτό, η επιτροπή μας ζητά μια ξεχωριστή πρωτοβουλία που θα διασφαλίσει πρώτα απ' όλα την ισότιμη συμμετοχή όλων στις νέες τεχνολογίες.
Γιατί ασφαλώς δεν είναι σωστό το ότι μέχρι σήμερα μόνο περίπου 30% των γυναικών έχουν πρόσβαση στο Internet και η πρόσβαση στο Internet ατόμων με υψηλό εισόδημα είναι τριπλάσια από την πρόσβαση ατόμων με χαμηλό εισόδημα.
Ένα ακόμη σημείο είναι για μας σημαντικό στον συγκεκριμένο προϋπολογισμό.
Αφορά τον κοινωνικό διάλογο.
Ζητάμε να βρεθεί μια βιώσιμη δυνατότητα χρηματοδότησης για τον κοινωνικό διάλογο και για τις ΜΚΟ που συμμετέχουν σε αυτόν, προκειμένου να υποστηριχθεί ο σημαντικός ρόλος τους ως φωνής των μειονεκτούντων.
Κύριε Πρόεδρε, κυρία Επίτροπε, κατά τη συζήτηση για τον προϋπολογισμό, το ζήτημα της απασχόλησης παίζει φυσικά αποφασιστικό ρόλο και στην Επιτροπή Αλιείας.
Η υγιής ανάπτυξη και η χαμηλή ανεργία είναι επιθυμία όλων μας!
Η Ευρώπη πρέπει να δημιουργήσει το σχετικό πλαίσιο, για τον λόγο αυτόν δημιούργησε άλλωστε τη Συνθήκη του Αμστερνταμ.
Ωστόσο η ουσιαστική ευθύνη για την απασχόληση ανήκει - δεν το τονίζω για πρώτη φορά - στα κράτη μέλη.
Μία πράσινη κάρτα - σαν αυτήν που προβλέπεται στη Γερμανία - δεν αρκεί για να λύσει το πρόβλημα.
Η πράξη στις χώρες μας είναι που αποκαλύπτει αν ένα κράτος μέλος είναι καινοτόμο ή κρύβεται με ύφος αθωότητας πίσω από τις πλάτες της ΕΕ.
Κάτι τέτοιο είναι φτηνή λύση και δεν είναι σωστό.
Στον χρόνο που έρχεται, πρέπει να διεκπεραιωθούν πλήθος διεθνών αλιευτικών συμφωνιών και συμβάσεων, που είναι όλες σημαντικές για τον προϋπολογισμό. Διότι αν θέλουμε να παραμείνουν τα προϊόντα μας στην παγκόσμια αγορά, χρειαζόμαστε τις πρώτες ύλες και την εισαγωγή, κι αυτό έχει το τίμημά του.
Όμως, αγαπητή κυρία Επίτροπε, εμείς στην Επιτροπή Αλιείας δεν μπορούμε ακόμη να βάλουμε τις φωνές, επειδή εξακολουθείτε να μην μας δίνετε τις αναλύσεις κόστους-ωφελείας για τις αλιευτικές συμφωνίες μας που εδώ και τόσον καιρό μας έχετε υποσχεθεί.
Πώς μπορούμε έτσι να αντικρούσουμε την πίεση της Επιτροπής Προϋπολογισμών για λιτότητα;
Από το 2002 θα υπάρχει στην ΕΕ μία νέα πολιτική για την αλιεία, ένα μεγάλο και γοητευτικό εγχείρημα παγκοσμίων διαστάσεων.
Εμείς κάνουμε ήδη τα αναγκαία βήματα για την προετοιμασία του. Γι' αυτό, χρειαζόμαστε και για τον τομέα της αλιείας ισχυρές κατευθυντήριες γραμμές όπως αυτές που προβλέπονται από τη γενική εισηγήτρια.
Αργότερα θα χρειαστούμε και τα ανάλογα χρήματα.
Ευχαριστώ πολύ, κυρία Langenhagen.
Σας συγχαίρω διότι μπορέσατε να τοποθετηθείτε σε χρόνο λιγότερο του προβλεπόμενου.
Αυτό δεν είθισται να δημιουργεί προηγούμενο.
Κύριε Πρόεδρε, κύριε Επίτροπε, αξιότιμοι συνάδελφοι, αρχικά εκφράζω τα θερμά μου συγχαρητήρια στον κ. Ferber και στην κ. Haug για την εργασία τους.
Ασφαλώς, τον πρώτο χρόνο που φέρει καρπούς η πλήρης διαδικασία του προϋπολογισμού, όλοι τον προσεγγίζουν ακόμη με τεράστιο ζήλο.
Ο καθένας θέλει να περιληφθούν τα δικά του ζητήματα και αυτό φαίνεται από τις εξαιρετικά θερμές και ζωηρές συζητήσεις των τελευταίων εβδομάδων.
Ο προϋπολογισμός της Ένωσης με τα 90 δισεκατ. ευρώ του εμπερικλείει πάρα πολλές ελπίδες, ελπίδες ανθρώπων που περιμένουν υποστήριξη.
Πρόκειται από τη μια για τους αγρότες της Ευρωπαϊκής Ένωσης που φυσικά θέλουν την ανάλογη αμοιβή για την παραγωγή υγιεινών προϊόντων, την οποία άλλωστε αξίζουν.
Αυτό ισχύει για τις περιοχές της Ευρώπης που μειονεκτούν ως προς την ανάπτυξη, οι οποίες επενδύουν πολλά στην αλληλεγγύη της Ευρωπαϊκής Ένωσης, και συγκεκριμένα ελπίζουν σε βοήθεια για να αναπτυχθούν προς την κατεύθυνση ενός ισόρροπου συστήματος συνοχής εντός της Ευρωπαϊκής Ένωσης σε ό,τι αφορά τις συνθήκες ζωής και εργασίας.
Υπάρχουν οι ελπίδες των ανέργων που περιμένουν την υποστήριξή μας για να επιστρέψουν στην εργασία, οι ελπίδες των νέων, οι ελπίδες παντού σε ολόκληρο τον κόσμο, όπου θα μπορούσαμε να προσφέρουμε βοήθεια ως η πλούσια ευρωπαϊκή ήπειρος που πραγματικά είμαστε.
Κι ακόμη οι ελπίδες μέσα στην ίδια την Ευρώπη, εκεί όπου έχουμε ένα καρκίνωμα με το όνομα "πόλεμος" , όπου κάποιοι άνθρωποι είναι αναγκασμένοι να ζουν και να κατοικούν υπό τις χειρότερες συνθήκες. Οι άνθρωποι αυτοί χρειάζονται μια προοπτική, χρειάζονται ελπίδα.
Όταν όμως το επόμενο διάστημα θα κατανεμηθούν τα χρήματα αυτά, δεν πρέπει να υπάρξουν περίεργες κατανομές δαπανών όπως αυτές που διαγράφονται σήμερα.
Διαφαίνεται ότι από τη μία υπάρχουν άνθρωποι που παντού δίνουν υποσχέσεις και αυξάνουν τα κονδύλια τους.
Αντίθετα με όσα επανειλημμένα λέγονται εδώ, ο γεωργικός τομέας δεν θα έχει τον επόμενο χρόνο μείωση, αλλά αύξηση σχεδόν 5% ή και παραπάνω.
Δεν πρέπει να δημιουργούμε υπερβολικούς φόβους στους αγρότες της Ένωσης!
Δεν είναι λοιπόν δυνατόν από τη μία κάποιοι άνθρωποι - και εννοώ εδώ το Συμβούλιο - να δίνουν υποσχέσεις, να παραχωρούν και να αυξάνουν κονδύλια κι ύστερα να έρχονται σ' εμάς στο Κοινοβούλιο και να μας λένε "πρέπει να φροντίσετε να παραμείνουν χαμηλές οι γενικές δαπάνες, επομένως εφαρμόστε λιτότητα σε όλους τους άλλους τομείς και πείτε σε όλους τους υπόλοιπους που ελπίζουν ότι δεν θα πάρουν τίποτα" !
Δεν είναι δυνατόν να γίνει τέτοια κατανομή!
Επίσης, δεν γίνεται να παρουσιάζεται η διεθνής κοινότητα στις διασκέψεις δωρητών και να υπόσχεται κονδύλια και να λέει σε όλους εκείνους που ζουν στο Κοσσυφοπέδιο και στα Βαλκάνια: "Θα σας υποστηρίξουμε, θα σας δώσουμε χρήματα για ό,τι χρειάζεστε.
Στο μέλλον, στην περιοχή σας θα ακούγονται οι αλυσίδες των εκσκαφέων κι όχι των τανκς.
Πρέπει να σας δοθεί η δυνατότητα ανοικοδόμησης και θέλουμε να σας βοηθήσουμε."
Δεν γίνεται να δίνουν εκεί τόσο πολλές υποσχέσεις κι ύστερα να έρχονται εδώ και να μας λένε να διαγράψουμε τώρα τα κονδύλια που προορίζονται για εκείνους που έχουν τη μεγαλύτερη ανάγκη, επειδή τα χρειάζονται για όλα αυτά.
Αυτό δεν μπορεί να γίνει!
Απλώσαμε το χέρι, η κυρία Haug το έκανε.
Είπε ότι είμαστε διατεθειμένοι να έχουμε μια πολύ ανοιχτή συνεργασία με το Συμβούλιο και την Επιτροπή.
Θέλουμε να τους δείξουμε ότι δεν είναι ανάγκη να καταντήσει όπως πέρυσι ολόκληρη η διαδικασία του προϋπολογισμού ένα αξιοθρήνητο θέαμα, μία αντιπαράθεση όπου όλοι βάλλουν εναντίον όλων.
Μπορούμε να συνεργαστούμε.
Θα έπρεπε να το γνωρίζετε.
Δεχθείτε το χέρι που σας απλώνουμε!
Στο σημείο αυτό λέω όμως ξεκάθαρα και το εξής: Αν δείξετε ότι δεν είσαστε πρόθυμοι να συνεργασθείτε μαζί μας και αφήσετε τη διαδικασία του προϋπολογισμού να εξελιχθεί σε αντιπαράθεση, θα δείτε ότι το Κοινοβούλιο μπορεί να αμυνθεί και έχει δύναμη! Θα χρησιμοποιήσουμε πραγματικά τις δυνάμεις μας προς όφελος των ανθρώπων που ελπίζουν σ' εμάς και ασφαλώς δεν θα τους απογοητεύσουμε!
Δεχθείτε το χέρι που σας απλώνουμε και μην επαναλάβετε τις περυσινές μικροπρέπειες, γιατί αυτό μας βλάπτει όλους στην Ευρώπη και βλάπτει τους ανθρώπους που ελπίζουν σ' εμάς!
Κύριε Πρόεδρε, η εξασφάλιση του μέλλοντος ήταν πάντοτε ένα δύσκολο ζήτημα, είτε αφορά τη Λευκή Βίβλο είτε την απορρύθμιση, την εταιρική σχέση ή τη διαρθρωτική προσαρμογή.
Η δημοσιονομική κατάσταση είναι πάντοτε ο αποφασιστικός παράγων για τη μελλοντική εξέλιξη.
Στην κυρίως έκθεση, τα μεγάλα ζητήματα έχουν τεθεί ορθά. Αυτό που λείπει από την έκθεση είναι η διαμόρφωση του περιεχομένου.
Η καταπολέμηση της ανεργίας μέσω της οικονομικής μεγέθυνσης είναι η μεγαλύτερη πρόκληση για την Ευρώπη.
Η διάσκεψη της Λισσαβόνας προσέφερε οριοθετήσεις μέχρι το 2010.
Επομένως, μπορούμε να περιμένουμε ότι οι μελλοντικές διακυβερνητικές διασκέψεις θα θεμελιώσουν τον τρόπο υλοποίησής τους.
Οι αγρότες και οι συνεταιρισμοί τους περιμένουν από την Ευρωπαϊκή Επιτροπή να απαλλάξει τη γεωργική οικονομία από τη γραφειοκρατία και να ψηφίσει κατευθυντήριες γραμμές για τη δημοσιονομική πολιτική που να προσανατολίζονται στη δυνατότητα υπολογισμού, την αξιοπιστία και σε προοδευτικές δομές.
Με τις αποφάσεις του Βερολίνου καθορίστηκε η γεωργική πολιτική μέχρι το 2006.
Υπήρξε για τη θέση αυτή μεγάλη διαμάχη μεταξύ των πολιτικών και της τάξης των επαγγελματιών.
Αν χρειαστεί πρόωρη αναθεώρηση επειδή η κοινωνική ανάλυση θα ορίσει διαφορετικά κριτήρια, αυτή θα γίνει μόνο με σύγκριση αριθμών και δεδομένων και θα πρέπει να διατηρηθεί ό,τι υπήρξε επιτυχές - αξιοπιστία και όχι κατακερματισμός της Ατζέντας 2000, που θα την κάνει μια σχεδόν αγνώριστη πια φόρμουλα επιβίωσης.
Δεν πρόλαβε καλά καλά να ψηφιστεί ο προϋπολογισμός 2000 και η κυρία Schreyer ζήτησε αναθεώρησή του και πρόβλεψη των προτεραιοτήτων και ταυτόχρονα την πρόσβαση σε αρνητικές δαπάνες.
Αν δεν επιστρέψουν τα συγκεκριμένα κονδύλια στον γεωργικό προϋπολογισμό, η Ατζέντα 2000 κινδυνεύει, εφ' όσον μάλιστα πρέπει να αναμένονται περαιτέρω τεχνικές αντιφάσεις.
Αυτή είναι μία πολιτική του περίπου, καθαρά θεμελιωμένη στην παρατήρηση.
Φυσικά πρέπει να γίνει ανοικοδόμηση στα Βαλκάνια, συνολικά όμως, ως κοινωνική αλληλεγγύη.
Τότε - το πιστεύω ακράδαντα - θα συμβάλουν και οι γεωργοί και οι συνεταιρισμοί τους.
Κύριε Πρόεδρε, η γενική οικονομία του ψηφίσματος σχετικά με τις κατευθύνσεις της διαδικασίας του προϋπολογισμού για το έτος 2001 δεν μπορεί να λάβει, με τη μορφή αυτή, τη συγκατάθεσή μας.
Διαμαρτυρόμαστε πράγματι για την πραγματική εκτροπή πιστώσεων που μας προτείνεται: την ακατάλληλη χρήση πόρων που προορίζονται για τις γεωργικές δαπάνες της κατηγορίας 1 των δημοσιονομικών προοπτικών ως πηγή χρηματοδότησης που καλείται να καλύψει τις ανάγκες σε πιστώσεις του τομέα της εξωτερικής πολιτικής.
Θεωρούμε απολύτως άδικο να θέλουμε να χρηματοδοτήσουμε την ανοικοδόμηση του Κοσσυφοπεδίου στις πλάτες των ευρωπαίων αγροτών και το να προσπαθούμε να πείσουμε ότι δεν υπάρχει καμία άλλη δημοσιονομική λύση εκτός από τη συγκεκριμένη, αποτελεί μια εντελώς σκανδαλώδη κοροϊδία.
Πρέπει, αντίθετα, να διατηρήσουμε τη γεωργική δαπάνη, τις υποχρεωτικές δαπάνες και να μετριάσουμε τις δαπάνες στις άλλες κατηγορίες, εκεί όπου υπάρχουν αδιαμφισβήτητα περιθώρια.
Χρειάζεται συνεπώς να απορρίψουμε κάθε ετήσια χρηματοδότηση των 5,5 δισεκατομμυρίων ευρώ που προορίζονται για τα Βαλκάνια, ποσό το οποίο δε γνωρίζουμε πάνω σε ποια βάση υπολόγισε η Ευρωπαϊκή Επιτροπή, με μια αύξηση του ανώτατου ορίου των εξωτερικών δαπανών και μια μείωση των ανώτατων ορίων των γεωργικών κατηγοριών, προφασιζόμενη ότι οι πιστώσεις δε θα αφαιρούνταν από τη γεωργία αλλά ότι θα έπρεπε να δημιουργηθούν περιθώρια για το 2001 και 2002.
Όμως, όπως όλοι γνωρίζουμε, το 2003 θα διεξαχθεί η ενδιάμεση αναθεώρηση που προβλέπεται από τη Σύνοδο του Βερολίνου.
Κανείς δεν αμφιβάλει ότι αυτό το γεγονός, στην περίπτωση που η αμφίβολη πρακτική που προτείνει η Επιτροπή, και την οποία καταγγέλλει έντονα η ομάδα μου, εγκριθεί από το Κοινοβούλιό μας, θα θεωρείται τότε από πολλούς ως κεκτημένο.
Αποτελεί συνεπώς ένα εξαιρετικά επικίνδυνο προηγούμενο για τους αγρότες μας.
Αυτό είναι εξάλλου το μήνυμα που εξέφρασε σαφώς το Ευρωπαϊκό Συμβούλιο στη Λισαβόνα το οποίο αρνήθηκε ξεκάθαρα να συμπεριλάβει στα συμπεράσματά του τη βούληση της Επιτροπής να μειώσει την ικανότητα του γεωργικού προϋπολογισμού κατά 300 εκατομμύρια ευρώ το 2001, και άλλα τόσα το 2002.
Ανεξάρτητα από την ουσία, δε δεχόμαστε την αμφισβήτηση των αποφάσεων της Συνόδου του Βερολίνου που εκφράζει αυτήν τη μόνιμη απαίτηση για αναθεώρηση των χρηματοδοτικών προοπτικών και των διαφόρων κατηγοριών.
Δεν την αποδεχόμαστε από τη στιγμή εξάλλου που, πρώτον, ο ποσοτικός υπολογισμός του φιλόδοξου προγράμματος της Ευρωπαϊκής Επιτροπής για τα Βαλκάνια δεν έγινε ούτε με αυστηρότητα ούτε με ακρίβεια, δεύτερον, οι υπάρχουσες πιστώσεις της Ένωσης που προορίζονται για το Κοσσυφοπέδιο δεν μπορούν να δαπανηθούν εξ ολοκλήρου, και οι υπόλοιπες δωρήτριες χώρες, τέλος, δε σέβονται τις χρηματοδοτικές τους δεσμεύσεις.
Το επαναλαμβάνω λοιπόν, κύριε Πρόεδρε, κανένας λόγος δε δικαιολογεί το αίτημα για αναθεώρηση των χρηματοδοτικών προοπτικών που μας προτάθηκε και για το λόγο αυτόν το απορρίπτουμε.
Κύριε Πρόεδρε, κυρίες και κύριοι συνάδελφοι, κατ' αρχάς θα ήθελα να εκφράσω τη συμφωνία μας σε ό,τι αφορά τις πολιτικές προτεραιότητες που έθεσε η κ. Haug.
Εντούτοις, θα επιθυμούσαμε μια ρητή υποστήριξη σε τομείς τόσο σχετικούς όπως η επιστημονική έρευνα, καθώς και η τεχνολογική ανάπτυξη και καινοτομία.
Η παράλειψή τους σε οποιοδήποτε γενικό σχέδιο προϋπολογισμού της Ένωσης θα ήταν σαν να βγαίναμε στο δρόμο χωρίς ομπρέλα μια βροχερή μέρα.
Χωρίς μια συνεχή και εντατική προσπάθεια σε αυτούς τους τομείς δεν υπάρχει ανταγωνισμός, και χωρίς ανταγωνισμό δεν υπάρχει δημιουργία θέσεων απασχόλησης.
Συνεπώς, καταθέσαμε μια τροπολογία σε αυτό το πνεύμα.
Μια άλλη τροποποίηση που προτείναμε, βάσει των όσων συμφωνήθηκαν στο Ευρωπαϊκό Συμβούλιο της Λισαβόνας, αναφέρεται στο γεγονός ότι η απασχόληση είναι μια από τις μεγάλες πολιτικές προτεραιότητες της Ένωσης για τα επόμενα έτη και ένας τέτοιος στόχος συναρτάται αναμφίβολα, όπως ορθά επεσήμανε η κ. Haug, από πολιτικές που ευνοούν τις μικρομεσαίες επιχειρήσεις.
Δεν μπορούμε όμως να αρκεστούμε στο να διευκολύνουμε την πρόσβασή τους στις νέες τεχνολογίες της επικοινωνίας και της πληροφορίας.
Το δίκτυο είναι ένα μέσο, δεν είναι μια μαγική ράβδος.
Χωρίς ένα αποφασιστικό πρόγραμμα βασικών διαρθρωτικών μεταρρυθμίσεων, που να βελτιώνουν την ικανότητα ανταγωνισμού του επιχειρηματικού μας ιστού, η ψηφιακή εποχή θα είναι για την Ευρώπη μια περίοδος απογοήτευσης. Εξ ου και η τροπολογία μας προκειμένου να υπενθυμίσουμε αυτό το τόσο προφανές αλλά ταυτόχρονα τόσο επίφοβο γεγονός.
Τέλος, αναφορικά με εκείνο που η κ. Haug ορίζει ως "πολιτιστική οικονομία" , προειδοποιήσαμε να το αναφέρει ανάμεσα στις πολιτικές προτεραιότητες, χωρίς να επανεμφανιστεί στο υπόλοιπο της έκθεσής της.
Με στόχο να θεραπεύσουμε αυτή τη μεθοδολογική ασυνέπεια, προτείναμε μια τροπολογία που αναπτύσσει αυτή την πλούσια σε περιεχόμενο έννοια.
Σε κάθε περίπτωση, η εισηγήτρια έθεσε κατά τη γνώμη μας ορθά τις βάσεις για τον προσανατολισμό του τμήματος ΙΙΙ του προϋπολογισμού της Ένωσης για το οικονομικό έτος 2001 και ευαρεστούμαστε να της εκφράσουμε τα ειλικρινή μας συγχαρητήρια για το έργο της.
. (ΕΝ) Κύριε Πρόεδρε, θέλω να επικεντρωθώ κυρίως στην αναθεώρηση και να πω απλώς σ' αυτούς που προβαίνουν σε καταδικαστικά σχόλια για την Επιτροπή όσον αφορά την πρόταση της λήψης χρημάτων από το 1Α: "Ας περιμένουμε να δούμε τι θα προτείνει το προσχέδιο του προϋπολογισμού" και ας μην απορρίπτουμε τα πάντα τώρα.
Ο Ralf Water έκανε το ορθότατο σχόλιο ότι οι γεωργικές δαπάνες στην πραγματικότητα θα αυξηθούν και ότι, αν τα χρήματα ληφθούν από το 1Α, αυτό θα γίνει από τα πλεονάσματα, ας περιμένουμε, όμως, μέχρι να έρθει το προσχέδιο του προϋπολογισμού.
Εργαζόμαστε βάσει υποθέσεων τη στιγμή που παρουσιάζουμε αυτήν την έκθεση της κ. Haug.
Αναφέρομαι απλώς στην έκθεση της κ. Haug και όχι του κ. Ferber.
Συγχαίρω και τους δύο, αλλά στην έκθεση της κ. Haug κάνουμε κάποιες υποθέσεις για την αναθεώρηση, για την αναδιάθεση της κατηγορίας 4 και για τις ανάγκες του Κοσσυφοπεδίου.
Εντούτοις, πρέπει να υπενθυμίσω στο Συμβούλιο - κι έχουμε εδώ τουλάχιστον ένα άτομο πρόθυμο να καταγράψει τα πάντα, αν δεν υπάρχει κανείς άλλος στη βραδινή βάρδια, ώστε να περάσει το μήνυμα στο Συμβούλιο - ότι πραγματικά, αν η Επιτροπή κάνει την πρόταση που αναμένουμε, τότε έχουν το καθήκον, λόγω της διοργανικής συμφωνίας, να συζητήσουν με το Κοινοβούλιο ποια πρέπει να είναι η αναθεώρηση αυτή πριν από την πρώτη ανάγνωση.
Έχω τη διαίσθηση ότι δεν θα υπάρξει συμφωνία με το Συμβούλιο για την αναθεώρηση των δημοσιονομικών προοπτικών.
Αν, λοιπόν, αυτό τελικά συμβεί, πρέπει τώρα να περάσει ξεκάθαρα το μήνυμα ότι πρόκειται να έχουμε και φέτος την ίδια ανώμαλη πορεία με τον προϋπολογισμό όπως και πέρυσι, κι ότι δεν θα κερδίσετε.
Θα είμαστε προετοιμασμένοι να κάνουμε ό,τι καλύτερο για τα Βαλκάνια και το Κοσσυφοπέδιο, αλλά ταυτόχρονα θα είμαστε ρεαλιστές για τις άλλες πολιτικές που το Κοινοβούλιο θεωρεί σημαντικές.
Το πρόβλημα με το Συμβούλιο είναι ότι τα πάντα περιστρέφονται γύρω απ' ό,τι αποφασίστηκε στο Βερολίνο.
Συνέχεια μας λένε ότι το Βερολίνο είναι γερά θεμελιωμένο.
Λοιπόν, χρησιμοποιώντας τα λόγια του Hugh McMahon, ο οποίος ήταν συνάδελφός μου μέχρι και την προηγούμενη κοινοβουλευτική περίοδο, και ο οποίος είπε κάποτε σε μια συζήτηση για τη ναυπηγική, "Δεν θέλουμε να είναι άκαμπτο, θέλουμε να έχει περιθώρια ελιγμού ·." , υποθέτω ότι αυτό που θέλουμε εδώ και τώρα είναι να δώσουμε στη Συμφωνία του Βερολίνου ένα περιθώριο ελιγμού, έτσι ώστε να είστε τουλάχιστον αρκετά ευέλικτοι για να συμφωνήσετε μαζί μας ότι τα πράγματα πρέπει να αλλάξουν.
Σημειώνω, κύριε Πρόεδρε, όπως κι εχθές στην Επιτροπή Προϋπολογισμών, ότι μέσα σε δώδεκα χρόνια, έχουν γίνει 38 αναθεωρήσεις της δημοσιονομικής προοπτικής, οι οποίες συνεπάγονταν ποσό άνω των 7000 δισεκατομμυρίων ευρώ.
Το Κοσσυφοπέδιο αποτελεί μία από τις περιπτώσεις όπου η δημοσιονομική προοπτική δεν είναι αρκετά ευέλικτη και όπου χρειάζονται αλλαγές· το μήνυμα αυτό πρέπει να μεταδοθεί, διαφορετικά θα υπάρξουν προβλήματα.
Κύριε Πρόεδρε, χρειάζεται κάποιο θράσος για να δηλώσει κανείς ότι η απασχόληση είναι, όπως αναφέρεται, μια μόνιμη προτεραιότητα των ευρωπαϊκών οργάνων όταν η Ευρωπαϊκή Ένωση απαριθμεί 18 εκατομμύρια ανέργους και αυτήν ακριβώς τη στιγμή πολλές μεγάλες ευρωπαϊκές επιχειρήσεις μεταξύ των πλουσιοτέρων εξαγγέλλουν ξαφνικές καταργήσεις θέσεων εργασίας, χωρίς τα εν λόγω όργανα να κινούν ούτε το μικρό τους δαχτυλάκι για να τις εμποδίσουν.
Υπάρχει η δυνατότητα να τεθεί άμεσα τέλος στην ανεργία. Αυτό όμως θα απαιτούσε μια βουλησιαρχική πολιτική που δε θα δίσταζε να αντλήσει από τα κέρδη των χρηματοοικονομικών και βιομηχανικών ομάδων και από την προσωπική περιουσία των μεγαλομετόχων.
Έπειτα, πώς να χαρακτηρίσουμε, εάν μη τι άλλο υποκριτική, την απαίτηση των θεσμικών οργάνων να θέλουν, όπως αναφέρεται κατά λέξη, να ξεριζώσουν από παντού τη φτώχεια όταν επιτρέπουν στους βιομηχανικούς ομίλους να επιδεινώνουν τη φτώχεια ακόμα και εδώ στις πλουσιότερες χώρες της Ευρώπης και χρησιμεύουν ως πολιτικά μέσα των ίδιων αυτών ομίλων για να ενισχύσουν την εγκληματική λεηλασία στην οποία επιδίδονται στις φτωχές χώρες.
Αντιλαμβανόμαστε πλήρως ότι θα ήταν μάταιο να ζητήσουμε από τα ευρωπαϊκά όργανα κάτι που δεν μπορούν να δώσουν, αφού και αυτά, όπως και τα εθνικά κράτη, δημιουργήθηκαν για να στηρίζουν τα κέρδη και να εκπροσωπούν τα συμφέροντα των πλουσίων.
Για τους λόγους αυτούς, οι βουλευτές της Εργατικής Πάλης θα ψηφίσουν κατά της έκθεσης Haug.
Κύριε Πρόεδρε, συγχαίρω αμφότερους τους εισηγητές για τις εκθέσεις τους, που πέτυχαν έναν υψηλό βαθμό συναίνεσης.
Η έκθεση Ferber συνιστά μια πολύ θαρραλέα παράθεση των υφιστάμενων και μελλοντικών αναγκών του Κοινοβουλίου.
Ενός Ευρωπαϊκού Κοινοβουλίου που ενδιαφέρεται για τις νέες τεχνολογίες της πληροφορίας, ενός Ευρωπαϊκού Κοινοβουλίου που έχει επίγνωση ότι η οργάνωσή του πρέπει κατά προτεραιότητα να περιστρέφεται γύρω από τα νέα καθήκοντα που ορίζει η Συνθήκη του Αμστερνταμ για τους ευρωβουλευτές.
Πρόκειται για μια έκθεση που προτείνει αλλαγές, οι αλλαγές συναντούν πάντα αντίσταση στα θεσμικά όργανα και αυτός είναι ένας λόγος παραπάνω προκειμένου να συγχαρούμε την εισηγήτρια για την θέλησή της να προωθήσει αυτή την έκθεση με την υποστήριξη του Ευρωπαϊκού Λαϊκού Κόμματος και ελπίζουμε και των υπόλοιπων πολιτικών ομάδων του Κοινοβουλίου.
Από την άλλη, εκτενή μέρη στην έκθεση της εισηγήτριας κ. Haug είναι προϊόν συμβιβασμού, και ελπίζουμε να γίνουν σεβαστά στην ψηφοφορία, και να ενισχυθεί η δέσμευση του Κοινοβουλίου σε ό,τι αφορά την απασχόληση, τον πολιτισμό, τις νέες πολιτικές του Αμστερνταμ, και πράγμα εξίσου σημαντικό, τις υποχρεώσεις και τα δικαιώματα στον δημοσιονομικό τομέα.
Το Ευρωπαϊκό Κοινοβούλιο ψήφισε κατά πλειοψηφία τις δημοσιονομικές προοπτικές που αντανακλούσαν τις πολιτικές ισορροπίες της Συνόδου του Βερολίνου τη στιγμή μάλιστα που είχαμε οι πάντες επίγνωση της ανεπάρκειάς του έναντι απρόσμενων εξωτερικών περιστάσεων.
Το Ευρωπαϊκό Κοινοβούλιο ψήφισε τον περασμένο Δεκέμβριο τη διατήρηση των δημοσιονομικών προοπτικών και της διοργανικής συμφωνίας παρόλο που τότε το Συμβούλιο προκάλεσε εντάσεις στη διαπραγμάτευση σε ανεπίτρεπτο βαθμό.
Σήμερα το Συμβούλιο, το Κοινοβούλιο και η Επιτροπή δεσμεύονται γραπτώς.
Πρόκειται για πολύ σοβαρή δέσμευση.
Εάν πρέπει να χρηματοδοτηθούν νέες πολιτικές, πρέπει να βρεθούν νέοι πόροι.
Εάν το Συμβούλιο επιδιώκει να χρηματοδοτήσει τα Βαλκάνια εις βάρος των υφιστάμενων εξωτερικών ή γεωργικών πολιτικών, όχι μόνο θα δείξει ότι δεν διαθέτει πολιτικό όραμα, αλλά και ότι δεν τηρεί το λόγο για γραπτές δεσμεύσεις.
Κύριε Πρόεδρε, αξιότιμοι κυρίες και κύριοι, αξιότιμη Επίτροπε Schreyer, κατά την ακρόαση της Επιτροπής ο κύριος Liikanen είχε πει ότι μέχρι το 2002 θα μας λείπουν περίπου 1,2 εκατομμύρια θέσεις εργασίας στον τομέα του ηλεκτρονικού εμπορίου.
Αποτελεί επομένως πραγματική πρόκληση να προσφέρουμε εκεί τις ανάλογες ποσότητες και ποιότητες.
Κυρία Επίτροπε Schreyer, θέλω να σας ρωτήσω αν μπορείτε βασικά να μας πείτε ποιές γραμμές του προϋπολογισμού δημιουργούν, διατηρούν ή καταστρέφουν επειχειρήσεις και/ή θέσεις εργασίας.
Υπάρχει κάποια αξιολόγηση βάσει της οποίας να μπορούμε να πούμε με ποιά γραμμή του προϋπολογισμού ενισχύουμε τη δημιουργία θέσεων εργασίας; Υπάρχει κάποια επιστημονική εργασία ή κάποια τεκμηρίωση της ΓΔ IV που να έχει ασχοληθεί με αυτό; Μπορούμε να διαπιστώσουμε όταν έχουμε μία διαδικασία προϋπολογισμού αν επιτυγχάνεται η κύρια προτεραιότητα που είχαμε θέσει σε ευρωπαϊκό επίπεδο; Πού δημιουργούνται νέες θέσεις εργασίας και πού τις καταστρέφουμε;
Ρώτησα σήμερα στην Ώρα των Ερωτήσεων την Επιτροπή πόσες θέσεις εργασίας χάνονται όταν σταματά στην Ευρώπη η παραγωγή προϊόντων που δεν μπορούν να εξαχθούν επειδή έχουν απαγορευθεί στην Ευρώπη.
Ο Επίτροπος Byrne πολύ σωστά είπε ότι για εκείνον προτεραιότητα έχει η υγεία του πληθυσμού.
Σήμερα το πρωί συζητήσαμε για την προστασία του περιβάλλοντος.
Ειπώθηκε ότι έχει προτεραιότητα.
Νομίζω ότι θα πρέπει να καταλήξουμε σε μία αντικειμενική διαδικασία που θα διασφαλίζει νέες θέσεις εργασίας.
Για τον σκοπό αυτόν χρειαζόμαστε πρωτίστως και μία σωστή εκπροσώπηση των οργανώσεων των εργοδοτών, ιδίως των μικρών επιχειρήσεων του ενός έως δέκα ατόμων.
Πιστεύω ότι ο συγκεκριμένος τομέας θα πρέπει μελλοντικά να υποστηριχθεί πολύ περισσότερο και σε ευρωπαϊκό επίπεδο, επειδή εκεί δημιουργούνται θέσεις εργασίας, από κει έρχονται νέα προϊόντα και εκεί διαμορφώνεται το μέλλον.
Θεωρώ ότι αυτό αποτελεί επίσης μία ευκαιρία για την ευρωπαϊκή διεύρυνση.
Πρέπει να προσπαθήσουμε να δεσμεύσουμε εδώ κυρίως και τις μικρές επιχειρήσεις.
Πρόκειται για μια σημαντική λειτουργία και εδώ είναι απαραίτητος ο κοινωνικός διάλογος.
Θα χαιρόμουν αν μπορούσαμε να εγκαινιάσουμε και σε αυτόν τον τομέα νέες πρωτοβουλίες.
Κύριε Πρόεδρε, θέλω να ευχαριστήσω τους εισηγητές για το έργο τους και να πω ότι πέτυχαν μια αποδεκτή συναίνεση και συνέταξαν καλές εκθέσεις.
Θέλω να ευχηθώ καλή επιτυχία στη νέα Επίτροπο για τον πρώτο της προϋπολογισμό και να πω ότι ειλικρινά ελπίζω πως μπορούμε να έχουμε μια ομαλή και αποτελεσματική διαδικασία, κατά την οποία θα καταβάλλουμε όλοι κάθε προσπάθεια για την κατάρτιση ενός λογικού προϋπολογισμού με τον πλέον αποτελεσματικό τρόπο.
Αν πρόκειται να υπάρξουν προβλήματα - και μερικές φορές υπάρχουν προβλήματα - θα σχετίζονται με το όλο θέμα της πρότασης για κάλυψη του ελλείμματος στην κατηγορία 4 με χρήματα από τον γεωργικό τομέα του προϋπολογισμού.
Αυτή η πρόταση είναι περισσότερο πιθανό να δημιουργήσει ψυχολογικά παρά πραγματικά προβλήματα σε αγροτικές περιοχές σ' όλη την Ευρωπαϊκή Ένωση.
Πρέπει να διαβεβαιώσουμε τους ευρωπαίους αγρότες και να τους πούμε ότι υπάρχουν κανόνες, ότι οι κανόνες αυτοί τους εξασφαλίζουν παροχές και ότι δεν υπάρχει περίπτωση, ό,τι κι αν συμβεί, να αθετηθούν οι υποχρεώσεις αυτές από την Ευρωπαϊκή Ένωση.
Εντούτοις, έχουμε μια πτώση στα έσοδα.
Είχαμε μια δήλωση από την Επιτροπή για την περίοδο 2000-2006, κι εκεί τέθηκαν κάποια όρια, εντός των οποίων θα προβλέπονταν γεωργικές δαπάνες.
Τώρα ακούμε νέες προτάσεις, σύμφωνα με τις οποίες, αν γίνει διεύρυνση, θα έχουμε εντελώς νέες προτάσεις για εντελώς νέες πολιτικές προς τα νέα κράτη μέλη, χωρίς να γίνεται καμία πρόβλεψη για τον τρόπο με τον οποίο αυτές θα χρηματοδοτηθούν.
Χρειαζόμαστε λίγη περισσότερη σαφήνεια, ενώ δημιουργείται και ένταση ανάμεσα στα θεσμικά όργανα πάνω σ' αυτό το ζήτημα των Βαλκανίων.
Όσο γρηγορότερα, επομένως, μας προτείνει η Επιτροπή σαφή αριθμητικά στοιχεία για τις ετήσιες δαπάνες, τόσο το καλύτερο.
Στην πραγματικότητα, δεν πιστεύω ότι είναι απαραίτητο να πάρουμε χρήματα από τη γεωργία για να χρηματοδοτήσουμε ένα αξιοπρεπές πρόγραμμα μέσα στα πλαίσια του ποσού που έχει οριστεί - 5,5 δισεκατομμύρια ευρώ - εξετάζοντας ποιες είναι οι υποχρεώσεις της Ένωσης, τι θα συνεισφέρουν τα κράτη μέλη και τι είναι πιθανόν να ζητηθεί λόγω της κατάστασης στη Σερβία.
Συνεπώς, γιατί να πυροδοτήσουμε μια διαμάχη για 300 εκατομμύρια ευρώ περίπου, τα οποία τελικά δεν νομίζω ότι θα αναγκαστούμε να πάρουμε από τον γεωργικό τομέα;
Ευχαριστώ, κυρία Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Καταπολέμηση του παιδεραστικού σεξουαλικού τουρισμού
- Η ημερήσια διάταξη προβλέπει τη συζήτηση της έκθεσης (Α5-0052/2000) της κυρίας Κlamt, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την ανακοίνωση της Επιτροπής στο Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών που αφορά την εφαρμογή μέτρων για την καταπολέμηση του παιδεραστικού σεξουαλικού τουρισμού (COM(1999)262 - C5-0096/1999 - 1999/2097(COS)).
Κύριε Πρόεδρε, η ασέλγεια σε βάρος παιδιών στο πλαίσιο του σεξουαλικού τουρισμού δεν αποτελεί εθνικό ή ευρωπαϊκό πρόβλημα. Πρόκειται για παγκόσμιο πρόβλημα, του οποίου τόσο η έκταση όσο και η εκρηκτικότητα αυξάνεται συνεχώς τα τελευταία χρόνια.
Το προκείμενο σχέδιο ψηφίσματος λαμβάνει υπόψη το δεδομένο αυτό και του προσδίδει διαστάσεις μεγαλύτερες από τις τοπικές, εθνικές ή και ευρωπαϊκές.
Η ανησυχητική αύξηση περιπτώσεων σεξουαλικής εκμετάλλευσης παιδιών δείχνει ότι η Ευρωπαϊκή Ένωση και τα κράτη μέλη πρέπει να χρησιμοποιήσουν όλα τα μέσα που διαθέτουν για να προστατεύσουν τα πιο αδύναμα μέλη της κοινωνίας μας, δηλαδή τα παιδιά.
Ως εκ τούτου η πρόταση ψηφίσματος περιέχει δύο κεντρικά αιτήματα:
Πρώτον, στην περίπτωση του παιδεραστικού σεξουαλικού τουρισμού θα πρέπει να αρκεί η μονόπλευρη ισχύς της αρχής του αξιόποινου, δηλαδή ακόμα και εάν στη χώρα τέλεσης δεν ισχύει ως κολάσιμη η σεξουαλική εκμετάλλευση θα πρέπει παρ' όλ' αυτά να είναι δυνατόν να διώκονται οι δράστες στον τόπο προέλευσής τους.
Δεύτερον, θα πρέπει να ληφθεί υπόψη η αρχή της εξωεδαφικής αρμοδιότητας.
Χρειαζόμαστε σε ολόκληρη την ευρωπαϊκή επικράτεια εναρμονισμένες εθνικές νομοθεσίες που θα καθιστούν τον παιδεραστικό σεξουαλικό τουρισμό κολάσιμο για τους πολίτες της Ευρωπαϊκής Ένωσης, ανεξάρτητα από τον τόπο τέλεσης της πράξης.
Η Ευρώπη πρέπει να αναλάβει τις ευθύνες της για τους πολίτες της ακόμα και πέρα από τα ευρωπαϊκά σύνορα.
Τα αιτήματα αυτά μπορούν να συνοψισθούν ως εξής: Τα παιδιά δεν είναι λιγότερο άξια προστασίας επειδήη πατρίδα τους δεν τους παρέχεται η απαραίτητη προστασία. Επίσης δεν θα πρέπει να εθελοτυφλούμε σε σχέση με αυτά που συμβαίνουν στην ίδια την Ευρωπαϊκή Ένωση.
Ο καθένας μας γνωρίζει περιπτώσεις σεξουαλικής κακοποίησης παιδιών στην πατρίδα του.
Το Συμβούλιο και η Επιτροπή επιβεβαίωσαν μεν την αρχή της εξωεδαφικής αρμοδιότητας, ωστόσο οι προτάσεις αυτές καθιστούν δυνατό να ισχύσει σε εξαιρετικές περιπτώσεις η προϋπόθεση του αξιόποινου και στα δύο κράτη.
Δηλαδή σε εξαιρετικές περιπτώσεις υπάρχει ακόμα η δυνατότητα να μην επιβληθεί ποινή σε τουρίστες παιδεραστές εάν στη χώρα τέλεσης η παιδεραστία δεν αποτελεί αξιόποινη πράξη.
Το Ευρωπαϊκό Κοινοβούλιο απορρίπτει κατηγορηματικά τη δυνατότητα τέτοιου είδους παρεκκλίσεων.
Τα κράτη μέλη πρέπει να λάβουν δραστικά μέτρα ενάντια σε οτιδήποτε ευνοεί ή καθιστά ακίνδυνο τον παιδεραστικό σεξουαλικό τουρισμό.
Προκειμένου να διασφαλισθεί κατ' αρχήν η προστασία των παιδιών θα πρέπει να συμπεριληφθεί στις ευρωπαϊκές Συνθήκες ο σεβασμός των δικαιωμάτων των παιδιών.
Τα μέτρα που έχουν ήδη ληφθεί θα πρέπει να επανεξεταστούν ως προς την αποδοτικότητα και την επάρκειά τους και θα πρέπει επίσης να διατίθενται και μελλοντικά κοινοτικοί πόροι για την καταπολέμηση του παιδεραστικού σεξουαλικού τουρισμού.
Οφείλουμε επίσης να τονίσουμε ρητά τον ρόλο των ΜΚΟ.
Η Επιτροπή καλείται να πραγματοποιήσει καταγραφή των εθνικών νομοθεσιών στον τομέα αυτό και εάν υπάρχει ανάγκη να υποβάλει αντίστοιχες προτάσεις για αξιόποινες πράξεις.
Σε όλα εκείνα τα σημεία, το οποία μελλοντικά πρόκειται να ληφθούν υπόψη και να ρυθμιστούν στην ευρωπαϊκή επικράτεια όσον αφορά τον τομέα αυτό, θα πρέπει να δίδεται στον ίδιο βαθμό προσοχή τόσο στις ενταξιακές διαπραγματεύσεις όσο και στις σχέσεις με τρίτες χώρες και ιδίως κατά τον προσδιορισμό της χρήσης των πόρων στο πλαίσιο της αναπτυξιακής συνεργασίας.
Οι ελευθερίες και τα δικαιώματα των πολιτών περιέχουν τη διασφάλιση της σωματικής και ψυχικής ακεραιότητας.
Αυτό δεν ισχύει μόνο για τα δικά μας τα παιδιά αλλά για όλα τα παιδιά.
Αποτελεί καθήκον μας να υλοποιήσουμε την αρχή αυτή με όλα τα μέσα που διαθέτουμε.
Το σημείο αυτό έτυχε της συναίνεσης όλων των συμμετεχόντων.
Το παρόν ψήφισμα αποτελεί, κατά την άποψή μου, υπόδειγμα για την εποικοδομητική και καρποφόρα συνεργασία πέρα από τα όρια των πολιτικών ομάδων.
Θέλω εν προκειμένω να ευχαριστήσω όλους τους συναδέλφους, ιδίως τους συμμετέχοντες από τις άλλες επιτροπές και των οποίων τις γνωμοδοτήσεις έχω επεξεργασθεί και εντάξει στην έκθεσή μου.
Τούτο εξηγεί και το γεγονός ότι η Ομάδα μου απέρριψε αρκετές τροπολογίες, καθότι αυτές περιέχονται ήδη στο κείμενο της έκθεσης με εν μέρει τροποποιημένη διατύπωση.
Είμαι πεπεισμένη ότι εν προκειμένω δρομολογούμε ένα καλό και λογικό ψήφισμα για την προστασία των παιδιών.
Κύριε Πρόεδρε, κυρίες και κύριοι, αρχικά θέλω να ευχαριστήσω την κ. Klamt για αυτή την εκτεταμένη και εμπεριστατωμένη έκθεση και χαίρομαι που η γνωμοδότηση της Επιτροπής για τα Δικαιώματα της Γυναίκας εντάχθηκε στην έκθεση.
Ο παιδεραστικός σεξουαλικός τουρισμός δεν εκτυλίσσεται μόνο στην Ευρώπη αλλά και σε ολόκληρη την υφήλιο.
Η σεξουαλική εκμετάλλευση παιδιών αποτελεί τραγική, συγκλονιστική πραγματικότητα και σε αρκετά μέρη του κόσμου το πρόβλημα αυτό έχει επιδεινωθεί και οξυνθεί τα τελευταία χρόνια.
Ως εκ τούτου οι σκέψεις στις οποίες προβαίνει το Κοινοβούλιο για την καταπολέμηση αυτού του κακού θα πρέπει να ξεπερνούν τα σύνορα της Ευρωπαϊκής Ένωσης.
Εκτός από τις δυνατότητες που προσφέρονται σε χώρες της Απω Ανατολής, μια ειδική αγορά υπάρχει και στα σύνορα μεταξύ Γερμανίας και Τσεχίας. Κατά συνέπεια θα πρέπει το εν λόγω πρόβλημα να συζητηθεί συγκεκριμένα στις ενταξιακές διαπραγματεύσεις.
Είναι πολύ σημαντικό να διευκρινισθεί το νομικό καθεστώς και στον τομέα αυτό να καταργηθεί η αρχή ότι η παιδεραστία θα πρέπει να ισχύει και στα δύο κράτη ως αξιόποινη πράξη.
Για την ποινική δίωξη των δραστών θα πρέπει να είναι δεσμευτικοί οι νόμοι της χώρας από την οποία προέρχονται.
Οι δράστες δεν πρέπει να θεωρούν ότι δεν κινδυνεύουν και ότι κινούνται σε χώρο που δεν ισχύουν κανόνες δικαίου.
Θα πρέπει να υπάρχει η δυνατότητα ποινικής δίωξης ενός δράστη ακόμα και αν στην χώρα της τέλεσης η παιδεραστία δεν αποτελεί αξιόποινη πράξη.
Το πρόβλημα είναι αδύνατον να λυθεί με τη λήψη μέτρων σε εθνικό επίπεδο.
Απαιτείται μια αντιμετώπιση στην οποία θα συμμετέχουν από κοινού η Ευρωπαϊκή Ένωση και τα κράτη μέλη σε συνεργασία με τις ενεχόμενες τρίτες χώρες.
Το παιδί, ως φορέας των δικών του απαραβίαστων δικαιωμάτων, δικαιούται να τύχει της ιδιαίτερης προστασίας μας ανεξάρτητα από το κράτος στο οποίο ζει.
Η προστασία αυτή θα πρέπει να διασφαλίζεται τόσο από υλική όσο και από μη υλική άποψη.
Θα πρέπει να διατεθούν επαρκείς οικονομικοί πόροι για τον αποτελεσματικό αγώνα κατά αυτού του κακού ιδίως ως προς τα θύματα.
Η προστασία των παιδιών θα πρέπει να διασφαλίζεται με τη θέσπιση αναγκαίων νομοθετικών μέτρων και την εναρμόνιση της νομοθεσίας σε όλα τα κράτη μέλη της Ευρωπαϊκής Ένωσης.
Τέλος, η προστασία του παιδιού, ως έχοντος τη δική του προσωπικότητα καθώς και το δικαίωμα στη σωματική και ψυχική του ακεραιότητα, θα πρέπει επίσης να συμπεριληφθεί στον Ευρωπαϊκό Χάρτη Θεμελιωδών Δικαιωμάτων.
Κύριε Πρόεδρε, θέλω να συγχαρώ την εισηγήτρια, κ. Klamt, για την καλή και επιτυχημένη εργασία της.
Οι σουηδοί ταξιδιωτικοί πράκτορες είναι οι πρώτοι στον κόσμο που δραστηριοποιούνται ενεργά ενάντια στο σεξουαλικό εμπόριο με παιδιά, το οποίο αποτελεί τη μάστιγα πολλών από τους λεγόμενους τουριστικούς παράδεισους.
Όλα τα μεγάλα τουριστικά πρακτορεία στη Σουηδία έχουν ήδη υποσχεθεί ότι θα τηρήσουν έναν ειδικό κώδικα συμπεριφοράς.
Αφού αποδείξουν ότι πληρούν τις προϋποθέσεις του κώδικα θα λάβουν έγκριση, πιστοποίηση.
Ήδη στις αρχές του Απριλίου του τρέχοντος έτους θα ξεκινήσει μια εκστρατεία πληροφόρησης ώστε να συνειδητοποιήσουν οι επιβάτες τι συμβαίνει.
Θα προβληθούν διαφημιστικά σποτ στην τηλεόραση και τον κινηματογράφο, θα αναρτηθούν αφίσες στα αεροδρόμια καθώς και μεγάλες αγγελίες.
Ο εμπνευστής του κώδικα συμπεριφοράς είναι το σουηδικό παράρτημα της ECPAT, μιας οργάνωσης η οποία εργάζεται ενάντια στη σεξουαλική εκμετάλλευση των παιδιών.
Οι προϋποθέσεις που τίθενται στις ταξιδιωτικές εταιρείες είναι, μεταξύ άλλων, να εκπαιδεύσουν το προσωπικό τους, τόσο στην έδρα τους όσο και στις τουριστικές περιοχές που είναι ο προορισμός των ταξιδιών, καθώς επίσης και να ενημερώνουν τους επιβάτες.
Επίσης, θα πρέπει να φροντίζουν π.χ. να έχουν γνώση του έργου της καταπολέμησης του σεξουαλικού εμπορίου με παιδιά και να συμβάλλουν σε αυτήν, οι ιδιοκτήτες των ξενοδοχείων καθώς και οι υπάλληλοί τους.
Το ζητούμενο είναι να αγγίξουμε τις συνειδήσεις του κόσμου.
Επιτρέψτε μου να ολοκληρώσω την παρέμβασή μου μιλώντας για το πιο μεγάλο δώρο, ό,τι πολυτιμότερο έχουμε - τα παιδιά.
Είναι ανυπεράσπιστα, αθώα και χρειάζονται ασφάλεια.
Πρέπει, για τα παιδιά μας, να ξυπνήσουμε τις συνειδήσεις των ανθρώπων.
Θέλω, επίσης, να αναφερθώ στη σεξουαλικότητα.
Η κοινωνία των ενηλίκων δεν μπορεί να αγνοεί τις ελλείψεις σε ό,τι αφορά τη διαμόρφωση κοινής γνώμης, τόσο όσον αφορά την ομορφιά της σεξουαλικότητας, αλλά και την υπευθυνότητα που αυτή απαιτεί.
Είναι η εκδήλωση αγάπης και τρυφερότητας, το δώρο της ζωής, η συνέχιση της ζωής και η αφοσίωση.
Πρέπει να ξυπνήσουμε τις συνειδήσεις των ανθρώπων σε ό,τι αφορά τη σεξουαλικότητά μας.
Κύριε Πρόεδρε, πρώτα απ' όλα θέλω φυσικά να συγχαρώ την κυρία Klamt για την έκθεσή της.
Όχι μόνο είναι εξαιρετική, αλλά αποδεικνύεται και πολύ χρήσιμη, διότι όλοι μας πιστεύουμε και δηλώνουμε ότι τα παιδιά είναι το μέλλον του κόσμου. Αποτελούν τη μια από τις πιο ευάλωτες κατηγορίες του πληθυσμού του πλανήτη μας.
Εξάλλου, η Σύμβαση των Ηνωμένων Εθνών της 20ης Νοεμβρίου 1989 τους αναγνωρίζει συγκεκριμένα δικαιώματα και όλες μας οι ενέργειες πρέπει να εμπνέονται από την αναγνώριση αυτών των δικαιωμάτων.
Πρέπει να αντιμετωπίσουμε μια τρομερή μάστιγα, τη σεξουαλική εκμετάλλευση των παιδιών.
Υπάρχουν πελάτες, λέξη που βάζω μέσα σε παρένθεση γιατί προκαλεί φρίκη, που αγοράζουν παιδιά με σκοπό την ικανοποίηση των σεξουαλικών τους φαντασιώσεων.
Αυτοί οι πελάτες, που φτάνουν από την Ευρώπη, τις Ηνωμένες Πολιτείες, την Ιαπωνία, αποτελούν το σκληρό πυρήνα όλων εκείνων που εκμεταλλεύονται τα παιδιά.
Αυτή η φρίκη παρατηρείται κυρίως στις τρίτες χώρες που υποφέρουν από την εξαθλίωση.
Οι αιτίες είναι κυρίως η φτώχεια και οι κοινωνικές ανισότητες, η κατάρρευση της οικογενειακής και κοινωνικής προστασίας, η διάκριση κατά των κοριτσιών και η άγνοια.
Όλες αυτές οι αιτίες αποτελούν το χωνευτήρι των ζωών που καταστράφηκαν από την απληστία των μεν και την παρέκκλιση των δε.
Μπορούμε να θυμίσουμε μια παλιά ιαπωνική παροιμία που λέει: "ο ταξιδιώτης δεν ξέρει τι σημαίνει ντροπή" .
Αυτά που ορισμένοι δε θα έκαναν στη χώρα τους, τα κάνουν με ασύστολο τρόπο σε μια άλλη χώρα.
Είναι η ανωνυμία, η ατιμωρησία, σε συνδυασμό με μια περιφρόνηση που μπορεί να χαρακτηριστεί ρατσιστική, που κάνουν ορισμένους να αντιμετωπίζουν το παιδί σαν ένα αντικείμενο που χρησιμοποιούμε, λερώνουμε και πετάμε.
Το μεγαλύτερο μέρος των παιδιών που εκπορνεύονται εντάσσονται στο σύνολο της αγοράς της πορνείας που οργανώνεται από μαφιόζους μαστροπούς.
Είναι πολύ δύσκολο να εντοπίσουμε αυτά τα παιδιά και να τα βγάλουμε από αυτήν την κατάσταση εκπόρνευσης.
Το Ίντερνετ χρησιμοποιείται, δυστυχώς, από ορισμένα άτομα που παρέχουν λεπτομέρειες σχετικά με τα αίσχη τους και τις διευθύνσεις ώστε να προμηθευτούν παιδιά.
Δεν μπορούμε να παραμένουμε αδιάφοροι μπροστά σε αυτή τη μάστιγα, που αποτελεί μια τρομακτική προσβολή των δικαιωμάτων των παιδιών και των δικαιωμάτων του ανθρώπου, και πρέπει να προστατεύσουμε αυτά τα παιδιά επιτιθέμενοι αφ' ενός στις πηγές του κακού και διώκοντας τους παιδεραστές.
Για να αντιμετωπίσουμε το κακό, πρέπει καταρχήν να αντιμετωπίσουμε τη δυστυχία και την άγνοια.
Πρέπει να τιμωρήσουμε ποινικά τα άτομα που εκμεταλλεύονται σεξουαλικά τα παιδιά.
Η Ευρωπαϊκή Συνθήκη για την άσκηση των δικαιωμάτων του παιδιού, στο πρώτο κεφάλαιό της, μας αναφέρει ότι με τη λέξη "παιδί" πρέπει να εννοούμε κάθε άτομο που δεν έχει συμπληρώσει το 18ο έτος της ηλικίας του.
Προτείνω να συγκρατήσουμε αυτήν την ηλικία. Πράγματι, κάθε ανήλικο άτομο πρέπει οπωσδήποτε να προστατεύεται.
Είναι ένα καθήκον που έχουμε απέναντι σε αυτήν τη γενιά που είναι το μέλλον μας, αυτή τη γενιά που περιμένει από εμάς προστασία και σεβασμό.
Η παρούσα έκθεση και η ανακοίνωση της Επιτροπής στην οποία αναφέρεται, επιτυγχάνουν δύο μεγάλες συνεισφορές στην πρόοδο της προσπάθειας μείωσης της σεξουαλικής εκμετάλλευσης παιδιών μέσω του αποκαλούμενου σεξουαλικού τουρισμού.
Η πρώτη έγκειται στη συμβολή στην οικοδόμηση μιας διεθνούς κοινότητας ανθρωπίνων δικαιωμάτων: αναγνωρίζεται όλο και περισσότερο, με κάθε δυνατό τρόπο, ότι η Ευρώπη πρέπει να προωθήσει διεθνή πρότυπα για τον σεβασμό των ανθρωπίνων δικαιωμάτων, όπως για παράδειγμα στα διεθνή ποινικά δικαστήρια για την πρώην Γιουγκοσλαβία και τη Ρουάντα, τη συμφωνία για το καταστατικό του διεθνούς ποινικού δικαστηρίου, την υπόθεση Pinochet, την παρέμβαση στο Κοσσυφοπέδιο για την παύση της εθνοκάθαρσης - όλα αυτά σημειώνουν συνεχή πρόοδο.
Ο ισχυρισμός ότι δεν θα επιτρέψουμε στους πολίτες μας να εκμεταλλεύονται σεξουαλικά παιδιά στο εξωτερικό είναι σύμφωνος με το παραπάνω πλαίσιο, και το σημείο της έκθεσης της κ. Klamt, στο οποίο αναφέρεται το πόσο πρέπει να επιμείνουμε ότι η ύπαρξη διπλών προτύπων είναι απαράδεκτη, είναι πολύ σωστά διατυπωμένο και ιδιαίτερα καίριο.
Είναι απαράδεκτο να συμπεριφέρονται οι πολίτες μας διαφορετικά στο εξωτερικό απ' ό,τι στη χώρα τους.
Δεύτερον, η έκθεση αυτή συνεισφέρει στην αστυνομική και δικαστική συνεργασία στην Ευρωπαϊκή Ένωση.
Αυτό αποτελεί ισχυρό παράδειγμα για το γεγονός ότι οι ευρωσκεπτικιστές που αντιστέκονται στη συνεργασία στον τομέα αυτό κάνουν λάθος.
Μόνο μέσω της κοινής γενικής δράσης θα μπορέσουμε να αντιμετωπίσουμε το ζήτημα αυτό, κι ακόμα περισσότερο μέσω της συμφωνίας για εφαρμογή της ποινικής νομοθεσίας εκτός της εθνικής επικράτειας.
Η προσέγγιση και η αμοιβαία αναγνώριση των εθνικών ποινικών διατάξεων, που δεν είναι το ίδιο με την εναρμόνιση, θα έχουν εξαιρετικά μεγάλη χρησιμότητα, όπως και η συνεργασία των αστυνομικών δυνάμεων και της Europol, με τη συνεχή επιμονή, όπως κάνει και το Κοινοβούλιο, στην επαρκή κοινοβουλευτική και δικαστική διερεύνηση.
Συνεπώς, συγχαίρω την κυρία Klamt για την πολύ χρήσιμη έκθεσή της, η οποία ελπίζω ότι θα αποτελέσει τη βάση για περαιτέρω εξέλιξη στο μέλλον.
Κύριε Πρόεδρε, μπροστά στην ανησυχητική αύξηση του σεξουαλικού τουρισμού, και γενικότερα της σεξουαλικής εκμετάλλευσης των παιδιών στην Ευρώπη και στον κόσμο, η κυρία Klamt έχει απόλυτο δίκιο στην έκθεσή της να προτείνει μέτρα που στέκονται στο ύψος του σοβαρού προβλήματος το οποίο αντιμετωπίζουμε.
Υποστηρίζω ιδιαίτερα την ενσωμάτωση των δικαιωμάτων του παιδιού στη Χάρτα των Θεμελιωδών Δικαιωμάτων, τη δημιουργία δωρεάν τηλεφωνικών γραμμών προορισμένων για τα παιδιά.
Υπάρχει επείγουσα ανάγκη να εφαρμοστεί μια συνεκτική πολιτική προστασίας των παιδιών.
Αυτός είναι ο λόγος που στηρίζω την τροπολογία αριθ. 4 η οποία ζητά τη δημιουργία ενός ευρωπαϊκού κέντρου για τα παιδιά που έχουν εξαφανιστεί και έχουν πέσει θύματα σεξουαλικών κακοποιήσεων ώστε να συντονίσει τη δραστηριότητα των οργανώσεων που έχουν συσταθεί στα κράτη μέλη.
Η Επιτροπή πρέπει να δεσμευτεί ώστε να τεθεί, πραγματικά, σε εφαρμογή αυτή η ευρωπαϊκή τράπεζα δεδομένων.
Θέλω να υπενθυμίσω ότι έχουν ήδη εγκριθεί ψηφίσματα από το Κοινοβούλιό μας σχετικά με το θέμα αυτό.
Πρέπει να διαπιστώσουμε ότι οι προτάσεις που έγιναν εφαρμόστηκαν μόνο εν μέρει.
Χρειάζονται πολύ πιο αποτελεσματικές διατάξεις.
Τέλος, εφιστώ την προσοχή όσον αφορά την τάση που έχει αρχίσει ήδη να παρατηρείται.
Δεν πρόκειται μόνο για ανθρώπους που με σκοπό το σεξουαλικό τουρισμό μετακινούνται προς τις τρίτες χώρες, αλλά και για παιδιά που μεταφέρονται τώρα σα δέματα, εδώ στην Ευρώπη.
Λαμβάνοντας υπόψη, συνεπώς, τον υπερεθνικό χαρακτήρα του προβλήματος, πιστεύω ότι θα έπρεπε να απαιτήσουμε τη στήριξη από την πλευρά της Εuropol των εθνικών και των διεθνικών ερευνών καθώς και την ετήσια σύνταξη μιας αναφοράς σχετικά με το έργο της.
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα και εγώ επίσης να συγχαρώ θερμά την κυρία Klamt.
Πιστεύω ότι εκπόνησε μια έκθεση που προτείνει συγκεκριμένες λύσεις. Ήταν κάτι που πολλοί από εμάς εύχονταν και την ευχαριστώ γι' αυτό.
Πιστεύω επίσης ότι αποφεύγει τους σκοπέλους μιας κάποιας σεξοφοβίας που δεν απουσιάζει από ορισμένες εκδηλώσεις.
Το πρόβλημα είναι πολύ σοβαρό.
Αυτή η έκθεση είναι μια καλή έκθεση, αλλά δε θα ήθελα, όπως φοβάμαι, να τη σαμποτάρει ένα μέρος της Συνέλευσης, ή έστω και να την περικόψει, αύριο.
Είναι καλό πράγματι να συζητήσουμε για το πρόβλημα στον τρίτο κόσμο, αλλά πιστεύω, όπως ελέχθη πρωτύτερα, ότι μεγάλα προβλήματα τίθενται και στο εσωτερικό της Ευρωπαϊκής Ένωσης, και μόλις έμαθα ότι η Σοσιαλιστική Ομάδα ζήτησε μια ξεχωριστή ψηφοφορία σχετικά με σημαντικά τμήματα αυτής της έκθεσης.
Μια ξεχωριστή ψηφοφορία συνεπάγεται την κατάργηση ορισμένων τμημάτων του κειμένου.
Η Σοσιαλιστική Ομάδα ζητά συγκεκριμένα την κατάργηση του τμήματος που αναφέρεται στη συγκρότηση μιας εξεταστικής επιτροπής.
Και αυτό το θεωρώ εξαιρετικά σοβαρό.
Γνωρίζουμε, και έχουμε μιλήσει ήδη σχετικά με αυτό, τη σοβαρότητα της κατάστασης σε ορισμένες χώρες στο εσωτερικό της Ένωσης, και συγκεκριμένα στο Βέλγιο.
Τη στιγμή που σας μιλώ, ένας πνεύμονας οξυγόνου διαμορφώνεται επιτέλους στην κρατική τηλεόραση του Βελγίου, την RTBF, με μια πολύ καλή έρευνα - την οποία δεν μπόρεσα δυστυχώς να παρακολουθήσω ολόκληρη - σχετικά με την περίφημη υπόθεση Dutroux.
Μαθαίνουμε ότι οι ανώτατες αρχές αυτής της χώρας έκαναν τα πάντα για να θαφτεί αυτή η έρευνα προχωρώντας σε αποκεφαλισμούς, σε μεταθέσεις αστυνομικών και δικαστών, σε μια δυσφήμηση, και όχι μόνο, των θυμάτων που έδωσαν τη μαρτυρία τους.
Πρόκειται για εξαιρετικά σοβαρά γεγονότα, που εμπλέκουν προσωπικότητες πρώτου μεγέθους, αλλά όλα αυτά εξακολουθούν να αποκρύπτονται πλήρως και να μην απασχολούν τη δικαιοσύνη.
Πιστεύω ότι μπορούμε, και πρέπει, να κοιτάξουμε τι συμβαίνει στον τρίτο κόσμο, μπορούμε και πρέπει, και ευχαριστώ σχετικά και πάλι την κυρία Klamt, να προτείνουμε λύσεις.
Συμφωνώ με την κυρία Ludford ότι πρέπει να εξετάσουμε το ζήτημα από την πλευρά των θεσμικών οργάνων και του διεθνούς δικαστηρίου, και να εξετάσουμε από τώρα κιόλας τη διεύρυνση των αρμοδιοτήτων των διεθνών δικαστηρίων, χωρίς όμως να ξεφεύγουμε από την πραγματικότητα.
Πράγματα εξαιρετικά σοβαρά συμβαίνουν και στο εσωτερικό της Ένωσης.
Επείγει βάσει των άρθρων 6 και 7, "σοβαρές και συνεχείς παραβιάσεις του κράτους δικαίου, των ανθρωπίνων δικαιωμάτων, των θεμελιωδών δικαιωμάτων" , η Ένωση, και κατά συνέπεια το Κοινοβούλιό μας, που έχει ευθύνες σχετικά με το σημείο αυτό, να ασχοληθούν επιτέλους, αφού ένα ενδιαφερόμενο κράτος μέλος δεν μπορεί να το κάνει, με το σοβαρό αυτό ζήτημα που αφορά την εξαφάνιση εκατοντάδων και χιλιάδων παιδιών, και το οποίο εξακολουθεί να αφορά, όπως γνωρίζετε, αφού θα έχετε δει τις αφίσες στους σταθμούς και στις στάσεις των λεωφορείων, την εξαφάνιση τουλάχιστον 150 παιδιών στο Βέλγιο, που όχι μόνο βιάστηκαν αλλά και σκοτώθηκαν, θυσιασμένα στο όνομα των ηδονών για τις οποίες θα μπορούσαμε να συζητάμε για πολλή ώρα.
Κύριε Πρόεδρε, το υπό συζήτηση θέμα που πραγματεύεται η πράγματι εξαιρετική έκθεση της κ. Klamt συγκαταλέγεται ανάμεσα στα πιο καυτά και συνεχώς διογκούμενα σύγχρονα προβλήματα, των οποίων η λύση καθίσταται επείγουσα αναγκαιότητα.
Ασφαλώς, οι πρωτοβουλίες της Επιτροπής, ιδιαίτερα οι δράσεις ευαισθητοποίησης, δεν θα πρέπει να υποτιμηθούν, αλλά δυστυχώς αποδεικνύονται ανεπαρκείς, αφού η σεξουαλική εκμετάλλευση των παιδιών και ο παιδεραστικός τουρισμός προσλαμβάνει όλο και μεγαλύτερες διαστάσεις, όχι μόνο στις "παραδοσιακές" υπανάπτυκτες χώρες, αλλά και μέσα στην ίδια την Ευρωπαϊκή Ένωση.
Χρειαζόμαστε, λοιπόν, επειγόντως μια ολοκληρωμένη και συνεκτική κοινοτική πολιτική για τα παιδιά και είναι πράγματι λυπηρό - το είπαν και άλλοι συνάδελφοι - που η Συνθήκη του Αμστερνταμ δεν παρέχει την αναγκαία νομική βάση.
Ωστόσο, η πρόβλεψη για την δημιουργία ενός κοινού χώρου ελευθερίας, ασφάλειας και δικαιοσύνης στο άμεσο μέλλον, που προϋποθέτει τη δικαστική και αστυνομική συνεργασία για την καταπολέμηση του διεθνούς οργανωμένου εγκλήματος, ενισχύει τις ελπίδες μας για αποτελεσματικότερη αντιμετώπιση των κυκλωμάτων τόσο της προσφοράς όσο και της ζήτησης παιδεραστικών σεξουαλικών υπηρεσιών.
Για αυτό προέχει να συμπεριληφθούν τα δικαιώματα των παιδιών, όπως ακριβώς αυτά διατυπώνονται στη Σύμβαση του ΟΗΕ της 20ής Νοεμβρίου 1989, στον υπό διαμόρφωση Χάρτη των Θεμελιωδών Δικαιωμάτων της Ευρωπαϊκής Ένωσης.
Χρειάζόμαστε ακόμη νομοθεσία με εξωεδαφική ισχύ, ώστε να τιμωρούνται οι αξιόποινες πράξεις που διαπράττονται στην αλλοδαπή, αυστηρές διατάξεις για την δίωξη των ταξιδιωτικών πρακτόρων και των μεταφορικών επιχειρήσεων που προάγουν την αθλιότητα του παιδεραστικού σεξουαλικού τουρισμού.
Χρειαζόμαστε περισσότερους πόρους για την εφαρμογή συγκεκριμένων σχεδίων, χρειαζόμαστε τη στενότερη συνεργασία μεταξύ της Επιτροπής και της τουριστικής βιομηχανίας για τον καθορισμό κωδίκων δεοντολογίας.
Πρέπει να δούμε και το καλό παράδειγμα της Σουηδίας.
Τέλος, χρειάζεται να δράσουμε και προς την κατεύθυνση της προστασίας και της υποστήριξης των παιδιών θυμάτων της σεξουαλικής εκμετάλλευσης, καθώς και των νεαρών προσφύγων και μεταναστών, που συνιστούν μια ιδιαίτερα ευάλωτη ομάδα.
Συνοψίζοντας, νομίζω ότι χρειαζόμαστε ένα κοινό μέτωπο και μια κοινή στρατηγική σε τρία επίπεδα.
Πρώτον, στο επίπεδο της ενημέρωσης, δεύτερον, στο επίπεδο της καταστολής και, τρίτον, στην κατεύθυνση της προστασίας και αποκατάστασης των θυμάτων.
Κύριε Πρόεδρε, τον Νοέμβριο του 1996, η Ευρωπαϊκή Επιτροπή ενέκρινε την πρώτη ανακοίνωση σχετικά με τον αγώνα κατά του παιδεραστικού σεξουαλικού τουρισμού.
Ένα χρόνο αργότερα, το Νοέμβριο του 1997, ένα ψήφισμα του Ευρωπαϊκού Κοινοβουλίου και μια δήλωση του Συμβουλίου Υπουργών Τουρισμού αποδείκνυαν την ευρεία θεσμική συναίνεση σχετικά με τις βασικές κατευθύνσεις της ανακοίνωσης της Επιτροπής.
Αυτή η στήριξη συγκεκριμενοποιήθηκε από τότε με τη δημιουργία ενός νέου κονδυλίου στον προϋπολογισμό, οι πόροι του οποίου θα προορίζονταν για τις εκστρατείες ευαισθητοποίησης στην Ευρωπαϊκή Ένωση κατά της ανάπτυξης του παιδεραστικού σεξουαλικού τουρισμού.
Από τη στιγμή εκείνη εκφράζεται με τις αποφάσεις του Συμβουλίου της 21ης Δεκεμβρίου 1999 που φανερώνουν μια νέα σταθερή πολιτική δέσμευση σχετικά με ένα σημαντικό κοινωνικό πρόβλημα, για τη λύση του οποίου είμαστε υπεύθυνοι.
Εάν, όπως μπορούμε να ελπίζουμε, το Ευρωπαϊκό Κοινοβούλιο επαναδιατυπώσει τη στήριξή του σε αυτήν την προσπάθεια, το σύνολο των φορέων που μάχονται κατά της μάστιγας αυτής θα εντείνει την αποφασιστικότητά του.
Την ίδια στιγμή, νέες εξελίξεις προς την κατεύθυνση αυτή θα αποτελέσουν περαιτέρω στοιχεία για επιπλέον λύσεις στις ανησυχίες που εκφράστηκαν από τους ευρωπαίους πολίτες σχετικά με την ανάπτυξη αυτής της μάστιγας.
Η έκθεση της κυρίας Klamt αποτελεί συνέχεια της ανακοίνωσης της Επιτροπής του Μαΐου του 1999 που παρουσιάζει τις δράσεις που πραγματοποιήθηκαν την περίοδο 1997-1998 και διευκρινίζει τι επιπλέον πρέπει να γίνει, στα πλαίσια της εξαγγελίας και / ή της υλοποίησης νέων δράσεων.
Θα έχετε διαπιστώσει ότι η κοινοτική δράση σχετικά με τον αγώνα κατά του παιδεραστικού σεξουαλικού τουρισμού συνεχίζεται με έναν έντονο ρυθμό, στο πλαίσιο της στρατηγικής που είχε συμφωνηθεί αρχικά, στοχεύοντας αφενός στον περιορισμό της ζήτησης, σε συνεργασία, κυρίως, με την τουριστική βιομηχανία και τους ενδιαφερόμενους ΜΚΟ, και αφετέρου στην καταπολέμηση των πηγών της προσφοράς στις χώρες προορισμού των τουριστών με κάθε κατάλληλο μέσο, συμπεριλαμβανομένων και των πολιτικών της Κοινότητας σε θέματα εξωτερικών σχέσεων και συνεργασίας στην ανάπτυξη.
Η σημασία αυτής της δεύτερης πτυχής υπενθυμίστηκε εξάλλου από την Επιτροπή από το 1998 επ' ευκαιρία του καθορισμού της στρατηγικής στήριξης στην ανάπτυξη ενός αειφόρου τουρισμού στις αναπτυσσόμενες χώρες, που προβλέπει την ενίσχυση της αντιμετώπισης του συγκεκριμένου προβλήματος του παιδεραστικού σεξουαλικού τουρισμού στο πλαίσιο ενός διαρθρωμένου πολιτικού διαλόγου με τις χώρες που πλήττονται περισσότερο και κυρίως σε περιφερειακό επίπεδο.
Η εξάπλωση του παιδεραστικού σεξουαλικού τουρισμού αποτελεί κατάφωρη παραβίαση της ίδιας της ιδέας της ανθρώπινης κοινότητας που συσπειρώνεται γύρω από αξίες όπως ο σεβασμός και η αξιοπρέπεια, από κοινά αγαθά και μια κοινή μνήμη.
Μπορούμε να σκεφτούμε εξάλλου ότι, αντί να τροφοδοτούμε τη συζήτηση σχετικά με την αυτορρύθμιση ή τη ρύθμιση, η αποτελεσματικότητα προτάσσει να επικεντρώσουμε την προσοχή μας στη μελέτη και την εκμετάλλευση των συνεργιών ανάμεσα σε αυτούς τους δύο τρόπους παρέμβασης που στην προκειμένη περίπτωση είναι κατά μεγάλο μέρος συμπληρωματικοί.
Πόσο μάλλον που, παράλληλα με τις εξελίξεις που πραγματοποιήθηκαν στο θέμα της πραγματικής αυτορρύθμισης, με την πρόβλεψη δηλαδή μηχανισμών ελέγχου των ανειλημμένων δεσμεύσεων, η ανάπτυξη της αστυνομικής και δικαστικής συνεργασίας στην Ευρώπη έχει θετικά αποτελέσματα για την καταστολή του παιδεραστικού σεξουαλικού τουρισμού.
Η κοινή δράση του Συμβουλίου της 24ης Φεβρουαρίου 1997 σχετικά με τον αγώνα κατά της εμπορίας ανθρώπων και της σεξουαλικής εκμετάλλευσης των παιδιών, που προβλέπει ότι κάθε κράτος μέλος δεσμεύεται να επανεξετάσει την εθνική του νομοθεσία σχετικά με τα μέτρα που αφορούν τα είδη εκούσιων συμπεριφορών, αποτελεί παράδειγμα στο θέμα αυτό.
Πράγματι, το γεγονός ότι η ύπαρξη ενός διπλού αξιόποινου παραμένει, κατ' εξαίρεση, πιθανή, δεν πρέπει να καλύπτει την ουσιαστική συμβολή αυτής της κοινής δράσης, της επιβεβαίωσης δηλαδή της αρχής μιας εξωεδαφικής αρμοδιότητας που μπορεί να εφαρμοστεί σε ένας από τους υπηκόους του κράτους ή σε ένα άτομο που διαμένει συνήθως στην επικράτειά του.
Κατανοούμε καλύτερα, από κει και πέρα, το μεγάλο ενδιαφέρον που προκαλούν οι νομοθετικές μεταρρυθμίσεις επί του θέματος, καθώς και η συγκεκριμένη έκφρασή τους, στην εφαρμογή των νόμων στην καθημερινή ζωή.
Σε αυτό οφείλεται και η σημασία που δίδει το Ευρωπαϊκό Κοινοβούλιο στην αξιολόγηση του σεβασμού που δείχνουν τα κράτη μέλη στις υποχρεώσεις που τους αναλογούν βάσει αυτής της κοινής δράσης, αξιολόγηση η οποία θα μπορούσε να αποτελέσει την ευκαιρία για την παροχή μιας ιδιαίτερης προσοχής στην καταστολή του παιδεραστικού σεξουαλικού τουρισμού και στην πραγματοποίηση μιας πρώτης καταγραφής της κατάστασης.
Από επιχειρησιακής άποψης, η εφαρμογή του συνόλου των προβλεπόμενων δράσεων προχώρησε με έντονο ρυθμό.
Ο αγώνας κατά του παιδεραστικού σεξουαλικού τουρισμού είναι η ευκαιρία για την Επιτροπή να κινητοποιήσει τις διάφορες υπηρεσίες της στα πλαίσια της ενίσχυσης του εσωτερικού συντονισμού.
Είναι επίσης η ευκαιρία για την Επιτροπή να εντείνει τη συνεργασία της με τις εθνικές διοικήσεις, τα επαγγελματικά σωματεία και τους ενδιαφερόμενους μη κυβερνητικούς οργανισμούς.
Αλλες πρωτοβουλίες της Επιτροπής, με την προοπτική μιας αυξανόμενης εμπλοκής της τουριστικής βιομηχανίας, κατέληξαν επίσης σε συγκεκριμένα αποτελέσματα όσον αφορά κυρίως την επεξεργασία και την ενίσχυση κωδίκων δεοντολογίας και άλλων αυτορρυθμιστικών μηχανισμών της τουριστικής βιομηχανίας.
Όπως θα έχετε καταλάβει, η στήριξή σας δεν μπορεί παρά να μας ενθαρρύνει να συνεχίσουμε με αποφασιστικότητα το δρόμο που έχουμε χαράξει.
Ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Αστική ευθύνη λόγω ελαττωματικών προϊόντων
Η ημερήσια διάταξη προβλέπει τη συζήτηση της έκθεσης (Α5-0061/2000) του κυρίου MacCormick, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πράσινη Βίβλο της Επιτροπής με τίτλο "Η αστική ευθύνη λόγω ελαττωματικών προϊόντων" (COM(1999)396 - C5-0184/1999 - 1999/2158(COS)).
. (ΕΝ) Είναι τιμή και ευχαρίστησή μου που μου δίδεται η ευκαιρία να παρουσιάσω αυτήν την έκθεση σήμερα στο Κοινοβούλιο.
Αναφέρεται στο πολύ σημαντικό ζήτημα της ευθύνης για τα προϊόντα, για το οποίο η Ευρωπαϊκή Κοινότητα θέσπισε σχετική νομοθεσία για πρώτη φορά ήδη το 1985 με τη μορφή οδηγίας.
Η μεταφορά της οδηγίας αυτής από τα κράτη μέλη έγινε με έναν κάπως χαλαρό τρόπο, ενώ σε κάποιες περιπτώσεις θα μπορούσαμε να πούμε ακόμα και με συγκλονιστική βραδύτητα.
Συνεπώς, μόνο σχετικά πρόσφατα αποκτήθηκε, στην Ένωση, εμπειρία του τρόπου λειτουργίας του καθεστώτος ευθύνης για τα προϊόντα, το οποίο σε καμία περίπτωση δεν είναι απολύτως ομοιόμορφο στις διάφορες χώρες, καθώς υπάρχουν περιοχές όπου εντελώς διαφορετικές απόψεις μπορεί να θεωρηθούν συμβατές με την οδηγία.
Η νομοθεσία αυτή αντικαθιστά, κατά κάποιον τρόπο, την απονεμητική δικαιοσύνη με τη διορθωτική δικαιοσύνη στο τόσο σημαντικό ζήτημα της νομοθεσίας για την αστική ευθύνη.
Η βασική ιδέα είναι ότι, αν ένα ελαττωματικό προϊόν πωληθεί και η χρησιμοποίησή του προξενήσει βλάβη με οποιοδήποτε τρόπο στον καταναλωτή, ο καταναλωτής πρέπει να δικαιούται αποζημίωση, χωρίς απόδειξη σφάλματος από την πλευρά του παραγωγού, αλλά μόνο με την απόδειξη ότι το ελαττωματικό προϊόν προξένησε τη βλάβη.
Πρόκειται για μια πολύ καλή ιδέα.
Βοηθά στην ευρεία εξάπλωση του κινδύνου προξένησης βλάβης και στην εξασφάλιση αποζημίωσης.
Φυσικά, δεν εξασφαλίζει από μόνη της την ασφάλεια των προϊόντων.
Αυτό επιτυγχάνεται καλύτερα με το ρυθμιστικό καθεστώς των διαφόρων βιομηχανιών, και σήμερα διαθέτουμε ένα καλό ρυθμιστικό καθεστώς στις περισσότερες βιομηχανίες μας στην Ευρωπαϊκή Ένωση.
Επιπλέον, δεν πρέπει να σκεφτούμε ότι πρόκειται για τη μόνη βάση την οποία όσοι έχουν υποστεί βλάβη μπορούν να επικαλεστούν.
Έχουμε άλλα συστήματα απονεμητικής δικαιοσύνης σε αυτήν την πλευρά του Ατλαντικού, τα οποία δεν έχουν αντίστοιχα στις ΗΠΑ, για παράδειγμα, όπου ισχύει μια κάπως σκληρότερη νομοθεσία για την ευθύνη για τα προϊόντα από ό,τι εδώ.
Εκεί, εντούτοις, πραγματοποιείται ένα είδος δικαστικής λαχειοφόρου αγοράς, όπως αποκαλείται από τους ακαδημαϊκούς, καθώς πολλοί παθόντες δεν παίρνουν τίποτα, ενώ κάποιοι άλλοι παίρνουν υπέρογκες αποζημιώσεις.
Γενικά, και δικαίως, θεωρείται ότι οι δικηγόροι των εναγόντων ωφελούνται περισσότερο.
Πρέπει να εμμείνουμε στη δική μας άποψη περί της κοινωνικής ασφάλισης ως της κύριας βάσης βοηθείας, αλλά να έχουμε ταυτοχρόνως και αυτό το καθεστώς ευθύνης για τα προϊόντα.
Η Πράσινη Βίβλος έθεσε το ερώτημα αν το σύστημα αυτό πρέπει να επεκταθεί και αν πρέπει να γίνουν κάποιες αλλαγές.
Αυτό αποτελεί την απόκριση στις περσινές συζητήσεις στο Κοινοβούλιο, που οδήγησαν στην τροποποίηση της οδηγίας έτσι ώστε να συμπεριληφθούν και τα πρωτογενή γεωργικά προϊόντα.
Μου φαίνεται ότι η Πράσινη Βίβλος, αν και σωστά ξεκίνησε τη συζήτηση, δεν θα την ολοκληρώσει.
Έδωσε μια χρήσιμη περίληψη του τρόπου με τον οποίο εξελίχθηκε και εφαρμόστηκε η νομοθεσία, έπειτα έθεσε μια σειρά ερωτημάτων των ενδιαφερόμενων ομάδων και απαίτησε απαντήσεις μέχρι το τέλος του περασμένου Νοεμβρίου.
Αυτός ήταν ένας καλός τρόπος για να φανεί αν υπάρχουν επικίνδυνα και επείγοντα ζητήματα που απαιτούν άμεση δράση.
Είναι, όμως, ένας κακός τρόπος για την πραγματοποίηση διεξοδικής και επιστημονικής μελέτης της επίδρασης ενός νομοθετικού σώματος στην κοινωνία των πολιτών και στη ζωή μέσα στην Ένωσή μας.
Χρειαζόμαστε περισσότερη και βαθύτερη μελέτη γι' αυτόν τον σκοπό.
Στο μεταξύ, μπορούμε να υιοθετήσουμε αυτήν την άποψη, και η έκθεσή μου προτείνει να το κάνουμε: αν τα παρουσιαζόμενα στοιχεία δεν δείχνουν ισχυρή ανάγκη βασισμένη σε γεγονότα για έγκαιρη αλλαγή, πρέπει να προβληματιστούμε περισσότερο και να εξετάσουμε βαθύτερα το ζήτημα, και πρέπει να διεξαγάγουμε μια συζήτηση ευρύτερη από εκείνη που πυροδότησε η ίδια η Πράσινη Βίβλος.
Υπάρχει πολλή και εξαιρετικά ενδιαφέρουσα διεξοδική εργασία επιστημονικού χαρακτήρα, και θα μπορούσε να υπάρξει περισσότερη, αν θεωρείτο ότι κάτι τέτοιο είναι υπό εξέταση.
Γνωρίζω ότι αυτή η προσέγγιση έχει απογοητεύσει κάποιους συναδέλφους, ειδικά εκείνους που έθεσαν τη συζήτηση πέρυσι, και έχει σημειωθεί ότι, αν αφήναμε το θέμα αυτό σ' αυτό το σημείο, το Κοινοβούλιο απλώς θα απομακρυνόταν από σημαντικά ζητήματα.
Ούτε εγώ θα ήθελα να το αφήσουμε εκεί.
Πρότεινα, επομένως, κάποιες συμβιβαστικές τροπολογίες, που δείχνουν ότι πρέπει να υπάρξει περαιτέρω, εις βάθος διάλογος για αυτό το ζήτημα με επίκεντρο τα σημεία που τέθηκαν, χωρίς να προδικάζεται ποια είναι η σωστή απάντηση.
Δεν νομίζω ότι κάτι τέτοιο πρέπει να προδικάζεται.
Δεν θα ήθελα να είμαι συνυπεύθυνος για την εφαρμογή στην Ευρώπη αξιώσεων που απορρέουν από παράνομη προξένηση βλάβης οι οποίες καταδυναστεύουν τους Αμερικανούς.
Προτείνω, συνεπώς, να ωθήσουμε την Επιτροπή προς έναν βαθύτερο διάλογο με μεγαλύτερη διάρκεια να μην επισπεύσουμε τη δράση αλλά να εξετάσουμε τα πράγματα με σύνεση.
Έχουμε μια καλή νομοθεσία, και το γνωμικό "αν κάτι δεν είναι σπασμένο, μην το φτιάξεις· αλλά να μην νιώθεις και ικανοποιημένος γι' αυτό" ταιριάζει στην περίπτωση αυτή.
Κύριε Πρόεδρε, αξιότιμοι κυρίες και κύριοι, χθες η απόφαση ενός αμερικανικού δικαστηρίου επεδίκασε στην Leslie Whiteley, θύμα της νικοτίνης, οικονομική αποζημίωση ύψους, ούτε λίγο ούτε πολύ, 44 εκατ. δολαρίων.
Πριν από μια εβδομάδα, το Ευρωπαϊκό Συμβούλιο στη Λισσαβόνα υποστήριξε την ιδέα μιας Ευρώπης των καινοτομιών.
Ενόψει των δύο αυτών γεγονότων θέτουμε το εξής ερώτημα: Πρέπει άραγε να ρυθμίσουμε εκ νέου την ευρωπαϊκή νομοθεσία περί αστικής ευθύνης; Θέλουμε να κυριαρχήσουν αμερικανικές συνθήκες στη δική μας εν λόγω νομοθεσία; Πώς θα διαμορφώσουμε τη νομοθεσία περί αστικής ευθύνης κατά τρόπο ώστε να προωθούνται οι καινοτομίες και να μην παρεμποδίζονται;
Χαιρετίζουμε το γεγονός ότι η Επιτροπή υπέβαλε καταρχάς μια Πράσινη Βίβλο για το ζήτημα αυτό, επειδή θεωρούμε εύλογο να αξιολογήσουμε πρώτα τις εμπειρίες μας με την ήδη υπάρχουσα οδηγία πριν να θεσμοθετήσουμε νέες δεσμεύσεις.
Ως Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών υποστηρίζουμε προς όφελος της νομικής ασφάλειας τον σαφή διαχωρισμό μεταξύ αποζημίωσης και κυρώσεων, πράγμα που παρεμποδίζεται στην αμερικανική νομοθεσία.
Προς το συμφέρον των μεσαίων επιχειρήσεων θέλουμε να αποτρέψουμε μη υπολογίσιμους κινδύνους ευθύνης. Επίσης δεν επιθυμούμε την καταβολή υπερβολικής αποζημίωσης σε λίγα θύματα που έχουν υποστεί ζημίες, πράγμα που θα αποβεί εις βάρος όλων των καταναλωτών οι οποίοι θα υποχρεούνται φυσικά στο τέλος να φέρουν το βάρος τέτοιων ρυθμίσεων αστικής ευθύνης, πληρώνοντας υψηλότερες τιμές για τα προϊόντα.
Θέλουμε μια νομοθεσία περί αστικής ευθύνης που θα προωθεί τις καινοτομίες και δεν θα περιέχει μη υπολογίσιμους κινδύνους ευθύνης για όσους θέλουν να διαθέσουν νέα προϊόντα στην αγορά.
Κατά την αποτίμηση των ενδελεχών γνωμοδοτήσεων σχετικά με την Πράσινη βίβλο επιθυμούμε να διατηρήσει η Επιτροπή την ελευθερία να εκτιμήσει την αναγκαιότητα αναθεώρησης της οδηγίας περί αστικής ευθύνης λόγω ελαττωματικών προϊόντων.
Επιθυμούμε να εκτιμήσετε χωρίς προκαταλήψεις τις απόψεις που σας υποβάλλονται.
Θεωρούμε ότι η παρούσα νομοθεσία περί αστικής ευθύνης καθιστά εκ πρώτης όψεως δυνατή μια δίκαιη εξισορρόπηση μεταξύ των συμφερόντων των καταναλωτών και των συμφερόντων των κατασκευαστών των προϊόντων.
Οι επιχειρήσεις πρέπει να αναλαμβάνουν την ευθύνη για ζημίες των καταναλωτών χωρίς δική τους υπαιτιότητα.
Από την άλλη πλευρά όμως προβλέπεται μια δεκαετής περίοδος αστικής ευθύνης και ως ανώτατο όριο αστικής ευθύνης το ποσό των 75 εκατ. ευρώ.
Ως εκ τούτου θεωρούμε ότι μόνο αν αποδειχθεί με σαφήνεια η ανάγκη για αναθεώρηση της οδηγίας θα πρέπει να προχωρήσουμε στην αναθεώρηση αυτή.
Εδώ χρειάζεται μεγάλη προσοχή και σύνεση.
Εκατομμύρια περιπτώσεων εμπίπτουν καθημερινά στην οδηγία.
Ευχόμαστε στην Επιτροπή καλή επιτυχία στην αποτίμηση των συμπερασμάτων της Πράσινης Βίβλου.
Κύριε Πρόεδρε, αγαπητοί συνάδελφοι, ο συνάδελφος MacCormick επεξεργάστηκε εις βάθος την Πράσινη Βίβλο για την αστική ευθύνη λόγω ελαττωματικών προϊόντων. Αξίζει να τον ευχαριστήσουμε τόσο για την εργασία του όσο και για το συναδελφικό πνεύμα που επέδειξε κατά τη συνεργασία μας.
Εξ ονόματος της Ομάδας μου θέλω να κάνω μόνο μερικές παρατηρήσεις σχετικά με τις απαραίτητες τροπολογίες για τις οποίες έχουμε ήδη συμφωνήσει σε μεγάλο βαθμό με την Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών κατά τη διάρκεια της προετοιμασίας.
Ουσιαστικά θέλουμε να αναθέσουμε στο θεσμικό σας όργανο, κύριε Επίτροπε Bolkestein, να εξετάσει μερικά ζητήματα. Αφενός πρόκειται για το βάρος της απόδειξης, που σύμφωνα με το άρθρο 4 το φέρει αποκλειστικά ο ζημιωθείς.
Η Επιτροπή θα πρέπει, κατά την άποψη της Ομάδας μου, να εξετάσει κατά πόσο θα είναι δυνατόν να συνεκτιμώνται και εκ πρώτης όψεως αποδείξεις ή και αποδείξεις με τεκμήρια σε όλα τα στάδια της αποδεικτικής διαδικασίας.
Τούτο είναι ιδιαίτερα σημαντικό επειδή ο κόσμος της παραγωγής γίνεται όλο και πιο περίπλοκος και είναι όλο και πιο δύσκολο για μεμονωμένα άτομα που έχουν υποστεί ζημίες να προσκομίσουν αποδεικτικά στοιχεία στον τομέα αυτό.
Πρόκειται επίσης και για παρεκκλίσεις όσον αφορά τη γενικότερη ευθύνη των κατασκευαστών, προ πάντων για τους επονομαζόμενους κινδύνους ανάπτυξης.
Είναι απαραίτητο να εξετασθεί κατά πόσο είναι σκόπιμες αυτές οι παρεκκλίσεις και κατά πόσο συμβάλλουν στην εξισορρόπηση των συμφερόντων των καταναλωτών και των κατασκευαστών.
Τούτο ισχύει ιδίως στις περιπτώσεις τροφίμων και φαρμάκων.
Είναι αδιανόητο να επιβαρύνεται μόνο ο καταναλωτής με τους κινδύνους που ενέχει η τεχνική πρόοδος.
Αμφισβητήσιμη θεωρώ επίσης την ισχύ της οδηγίας μόνο σε περιπτώσεις ιδιωτικής χρήσης και κατανάλωσης.
Η Επιτροπή πρέπει να εξετάσει κατά πόσο θα πρέπει να επεκταθεί η οδηγία και σε αγαθά επαγγελματικής χρήσης.
Ουσιαστικά, η υλική ζημία που υφίσταται ο επιχειρηματίας δεν διαφέρει από εκείνη ενός ιδιώτη.
Όσο μικρότερη είναι η επιχείρηση τόσο περισσότερο την βαρύνει αυτή η άνιση αντιμετώπιση.
Η προσέγγιση των νομοθεσιών σε κοινοτικό επίπεδο θα ανταποκρινόταν στον σκοπό της οδηγίας για την αστική ευθύνη επί ελαττωματικών προϊόντων και μάλιστα δεδομένου ότι μέσω της αύξησης της ευελιξίας στον κόσμο της εργασίας περιορίζεται όλο και περισσότερο ο σαφής διαχωρισμός μεταξύ ιδιωτικού και εργασιακού χώρου.
Θα πρέπει να γίνουν επίσης σκέψεις και για τα χρονικά όρια ευθύνης.
Στην περίπτωση της ΣΕΒ αποδείχθηκε ότι ενδεχομένως να μην είναι αρκετή η πάγια δεκαετής περίοδος αστικής ευθύνης.
Θα μπορούσαν να γίνουν σκέψεις σχετικά με έναν κάποιο προσανατολισμό ανάλογα με το εκάστοτε είδος των προϊόντων.
Σημαντικά δεν είναι μόνο αυτά τα επιμέρους σημεία. Θα έπρεπε να εκμεταλλευτούμε με σοβαρότητα όλες τις δυνατότητες για μια περαιτέρω εναρμόνιση της αστικής ευθύνης για προϊόντα με την έννοια μιας ευρύτερης προστασίας των καταναλωτών στην Ευρωπαϊκή Ένωση.
Αν συμπληρώσουμε κατά αυτόν τον τρόπο την έκθεση MacCormick, τότε το Ευρωπαϊκό Κοινοβούλιο θα έχει κάνει καλή δουλειά προς όφελος των καταναλωτών.
Εξάλλου αυτό είναι και ο λόγος που μας έχουν εκλέξει.
Κύριε Πρόεδρε, θα ήθελα να χαιρετίσω μια πολύ καλά σχεδιασμένη έκθεση, η οποία μας προσκαλεί όλους να σταματήσουμε και να σκεφτούμε πριν να προχωρήσουμε στη θέσπιση νέας νομοθεσίας στον τομέα αυτό - ξεφεύγοντας από την τάση που έχει το Σώμα να θεσπίζει, ή να ωθείται να θεσπίσει, βιαστικά σύνθετη νομοθεσία.
Θα ήθελα να εστιάσω τις παρατηρήσεις μου ειδικά στα ζητήματα που έθεσε αυτή η έκθεση σχετικά με την περαιτέρω εναρμόνιση του ιδιωτικού δικαίου.
Μέσα στον ενθουσιασμό μας, μερικές φορές ξεχνάμε πόσο ευαίσθητο θέμα είναι η εναρμόνιση του ιδιωτικού δικαίου αγγίζει τις εθνικές νομικές παραδόσεις των κρατών μελών μας, νομικές παραδόσεις γεννημένες από τη διαφορετική ιστορία και πολιτισμό των μεμονωμένων εθνών και δικαστικών συστημάτων.
Ο καθηγητής MacCormick πρέπει να το γνωρίζει καλά αυτό στη Σκωτία, η οποία έχει τη δική της νομική κληρονομιά.
Με κανέναν τρόπο δεν αντιτίθεμαι στην περαιτέρω εναρμόνιση, μπορεί να φανεί χρήσιμη για την καλή λειτουργία της εσωτερικής αγοράς, η επιβολή, όμως, νομοθετικής εναρμόνισης πρέπει να εξεταστεί προσεκτικά και με διαφάνεια, διαφορετικά, μπορεί να ανακαλύψουμε ότι έχουμε παραμελήσει τους πολίτες μας σ' αυτό το σχέδιο.
Η εσωτερική αγορά αποτελεί κατά παράδοση τον τομέα όπου παρατηρείται τάση προς εναρμόνιση· σήμερα μπορούμε να προσθέσουμε τις φιλοδοξίες του Tampere για μια ενιαία ευρωπαϊκή δικαιοσύνη.
Η εναρμόνιση, όμως, πρέπει να σέβεται την επικουρικότητα - δεν χρειάζεται να βιαστούμε να επιτύχουμε ομοιομορφία του αστικού δικαίου στον τομέα της ευθύνης για τα προϊόντα.
Πρέπει να έχουμε επίγνωση του ότι η ομοιομορφία μπορεί να καταπνίξει την καινοτομία και να αποτρέψει την προσαρμογή σε τοπικές ή εθνικές περιστάσεις και προβλήματα.
Πρόκειται για γεγονός αυταπόδεικτο ότι το ευρωπαϊκό δίκαιο έχει κατορθώσει να επωφεληθεί από την ικανότητα να αντλεί από το πλούσιο συγκριτικό υλικό των ποικίλων νομικών παραδόσεων των διαφορετικών κρατών μελών μας.
Θα ήταν επικίνδυνο να καταπνίξουμε αυτήν την ικανότητα με την ομοιομορφία.
Θέλω να αναφέρω ότι οι φιλοδοξίες του Tampere βρίσκουν καλύτερο έδαφος στον τομέα του δημόσιου δικαίου του επικείμενου Χάρτη των Θεμελιωδών Δικαιωμάτων, απ' ό,τι στην περαιτέρω επιβολή νομοθεσίας για την εναρμόνιση των παραδόσεων του ιδιωτικού μας δικαίου.
Η έρευνα φαίνεται να δείχνει ότι οι παραδόσεις μας τείνουν αργά προς μια σύγκλιση.
Ας είμαστε προετοιμασμένοι να βοηθήσουμε και να καθοδηγήσουμε αυτήν τη σύγκλιση, και να σεβαστούμε τις προϋποθέσεις της περαιτέρω εναρμόνισης, οι οποίες είναι ουσιώδεις στις προτάσεις του καθηγητή MacCormick.
Κύριε Πρόεδρε, θα ήθελα να ακολουθήσω τους συναδέλφους μου στο θερμό χαιρετισμό της πολύ ρεαλιστικής έκθεσης του καθηγητή MacCormick.
Εξετάζοντας το όλο ζήτημα της αστικής ευθύνης για τα προϊόντα, πρέπει να πούμε ότι η ισχύουσα οδηγία φαίνεται να έχει λειτουργήσει σωστά.
Δεν υπάρχουν πολλές αποδείξεις ότι επί του παρόντος οι καταναλωτές ζημιώνονται σοβαρά.
Θα υποστήριζα πολύ έντονα ότι έχουμε πετύχει μια πολύ δίκαιη και λογική ισορροπία των συμφερόντων.
Θέλω να τονίσω την παρατήρηση του συναδέλφου μου κ. Wuermeling, ότι πρέπει να προσέξουμε ιδιαίτερα τους αναπτυξιακούς κινδύνους στην κατάσταση στην οποία βρισκόμαστε τώρα.
Ήταν ένα κρίσιμο ζήτημα στη Σύνοδο Κορυφής της Λισσαβόνας, και η καινοτομία των νέων προϊόντων αποτελεί μία από τις κύριες ανταγωνιστικές πτυχές των ευρωπαϊκών επιχειρηματικών δραστηριοτήτων.
Αν οι κανονισμοί μας για την ευθύνη για τα προϊόντα καταπνίξουν την ανταγωνιστικότητα και την καινοτομία, πιστεύω ότι θα βρεθούν σε σοβαρά μειονεκτική θέση και οι καταναλωτές.
Οι καταναλωτές θα χάσουν, αν διακοπεί η δημιουργία ανταγωνιστικών και καινοτόμων προϊόντων.
Συνεπώς, ας επαναλάβω τα λόγια του κ. MacCormick: υπάρχει ανάγκη για πολύ περισσότερες αποδείξεις βασισμένες σε σαφή γεγονότα προτού προβούμε σε αλλαγές αυτής της νομοθεσίας.
Κύριε Πρόεδρε, φοβούμαι ότι οι απόψεις μου δεν θα είναι σύμφωνες με αυτές του κ. Harbour ή του κ. Wuermeling, δεδομένου ότι, λαμβάνοντας υπόψη ότι η οδηγία για την αστική ευθύνη του έτους 1985 σήμανε ένα γεγονός σταθμό στην προστασία των καταναλωτών και πέραν αυτού ένα κεφάλαιο όπου το έργο της Επιτροπής υπήρξε πολύ σημαντικό και σε χαρακτηριστικά προοδευτική κατεύθυνση, πιστεύω ότι παράλληλα πέρασαν πια πολλά χρόνια από την έγκρισή του το 1985.
Είναι συνεπώς άξιο επισήμανσης και επαίνου κατά τη γνώμη μου το γεγονός ότι η Επιτροπή έθεσε θέμα αναθεώρησής της.
Αυτή η Πράσινη Βίβλος είναι ένα πρώτο βήμα ενόψει της αναθεώρησης.
Πρέπει να λάβουμε υπόψη ότι το 1985 δεν θεσπίστηκαν κάποιες αρχές που σήμερα πλέον θεωρούνται βασικές και ότι σε εκείνη τη φάση δεν κατέστη δυνατό να συμπεριληφθούν στο κείμενο της οδηγίας, διότι η οδηγία δεν είχε ωριμάσει όσο χρειαζόταν.
Μεταξύ αυτών των αρχών και κατ' αρχάς πρέπει να επισημάνω την ανάγκη να αναλάβει ο κατασκευαστής, τουλάχιστον σε ό,τι αφορά συγκεκριμένες πτυχές, τους κινδύνους της ανάπτυξης.
Ανήκω σε μια χώρα, την Ισπανία, όπου βάσει της νομοθεσίας για την κατανάλωση, ο κατασκευαστής πρέπει να αναλαμβάνει την ευθύνη για τους κινδύνους της ανάπτυξης.
Δεν προκλήθηκε πτώχευση ούτε των ασφαλιστικών εταιρειών, ούτε πτώχευση κατασκευαστών, ούτε προβλήθηκαν εξαιτίας του εμπόδια στην τεχνική πρόοδο.
Φτάνει πια να είναι ο καταναλωτής ο μόνος που πληρώνει για τους κινδύνους της προόδου.
Η δεύτερη αρχή συνίσταται στην απαλλαγή εκείνου που υπέστη ζημία από το βάρος ευθύνης της απόδειξης.
Μιλάμε για μια αντικειμενική ευθύνη και κατά συνέπεια πρέπει το θύμα να απαλλαγεί στο μέγιστο δυνατό βαθμό από το βάρος της απόδειξης.
Η τρίτη αρχή είναι αυτή της ποσοτικοποίησης των αποζημιώσεων.
Στην οδηγία προβλέπεται αυτή η δυνατότητα, πρέπει όμως να λάβουμε υπόψη ότι τα δικαστήρια συνηθίζουν να χαρακτηρίζουν αυτή την ποσοτικοποίηση των αποζημιώσεων ως ανάμειξη της νομοθετικής εξουσίας στις λειτουργίες τους και συνεπώς πρέπει να υπάρξει αναθεώρηση και για αυτό το ακραίο γεγονός.
Ευχαριστώ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 11.00.
Ηλεκτρική ενέργεια
Η ημερήσια διάταξη προβλέπει τη συζήτηση της έκθεσης (Α5-0078/2000) του κυρίου Τurmes, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ηλεκτρική ενέργεια που παράγεται από ανανεώσιμες πηγές και την εσωτερική αγορά ηλεκτρικής ενέργειας (SEC(1999)0470 - C5-0342/1999 - 2000/2002(COS)).
Κύριε Πρόεδρε, τι σκοπό έχει μια οδηγία σχετικά με τις ανανεώσιμες πηγές ενέργειας ή μια έκθεση πρωτοβουλίας του Κοινοβουλίου; Πιστεύω ότι πρέπει να τοποθετήσουμε αυτήν την έκθεση, καθώς και την εκκολαπτόμενη οδηγία, στο πλαίσιο της ενεργειακής πολιτικής της Ευρωπαϊκής Ένωσης με τους ακόλουθους τρεις στόχους: το ανταγωνιστικό κόστος, την ασφάλεια του ενεργειακού εφοδιασμού και την προστασία του περιβάλλοντος.
Από την 29η Φεβρουαρίου αυτού του έτους, έχουμε μια κοινή αγορά ηλεκτρικής ενέργειας, στην οποία όμως δυστυχώς παρατηρούνται στρεβλώσεις του ανταγωνισμού που εξακολουθούν να είναι σημαντικές και οι οποίες δυστυχώς γίνονται εις βάρος τόσο της συνδυασμένης παραγωγής των ανανεώσιμων πηγών ενέργειας και της εξοικονόμησης ενέργειας, όσο και των μελλοντικών μορφών ενέργειας.
Οι λόγοι είναι οι τιμές της ενέργειας που δεν αντικατοπτρίζουν το εξωτερικό της κόστος, με σημαντικές επιδοτήσεις, που παραμένουν τόσο στον τομέα της πυρηνικής ενέργειας όσο και στον τομέα της ενέργειας που παράγεται από ορυκτά καύσιμα.
Η οδηγία που μελετάται αυτή τη στιγμή θα πρέπει, κατά τη γνώμη μου, να ακολουθήσει δύο στόχους.
Πρώτον, θα χρειαστεί μια αναγκαία διόρθωση αυτής της ατελούς αγοράς, ώστε να προστατεύσουμε τις ανανεώσιμες πηγές ενέργειας που είναι ιδιαίτερα ευαίσθητες, και δεύτερον να θέσουμε τα θεμέλια των ανανεώσιμων πηγών ενέργειας ώστε να προχωρήσουν προς την κατεύθυνση που πρέπει να ακολουθήσουν από τώρα έως το 2030, το 2040, να καταστούν δηλαδή ικανές να αναλάβουν το μεγαλύτερο μέρος του ενεργειακού συνόλου της Ευρωπαϊκής Κοινότητας.
Έχουμε πολλούς λόγους για τους οποίους πρέπει να βαδίσουμε προς αυτήν την κατεύθυνση.
Πρώτον, την προστασία του περιβάλλοντος, αλλά και τη δημιουργία θέσεων εργασίας.
Γνωρίζουμε, από μελέτες, και από αριθμούς που έχουμε παρουσιάσει, ότι οι ανανεώσιμες πηγές ενέργειας δημιουργούν πολύ περισσότερες θέσεις εργασίας από τις κλασικές μορφές ενέργειας.
Γνωρίζουμε ότι πρέπει να προετοιμάσουμε την Ευρώπη για μια παγκόσμια αγορά ανανεώσιμων μορφών ενέργειας και έχουμε επίσης γεωστρατηγικά συμφέροντα για να μειώσουμε την εξάρτησή μας από περιοχές που βρίσκονται συχνά σε κρίση.
Ποιοι πρέπει να είναι οι ακρογωνιαίοι λίθοι αυτής της μελλοντικής οδηγίας; Θα πρέπει καταρχήν να βασίζεται τόσο στα άρθρα της Συνθήκης, που αναφέρονται στην εσωτερική αγορά, όσο και στα άρθρα που σχετίζονται με το περιβάλλον.
Θα χρειαστούν φιλόδοξοι και σαφώς καθορισμένοι στόχοι σε ευρωπαϊκό επίπεδο στα πλαίσια των ορίων που καθορίζονται στο Λευκό Βιβλίο της Επιτροπής: 12% για την πρωτογενή ενέργεια και 23% για την παραγωγή ηλεκτρικής ενέργειας.
Αφού καθορίσουμε αυτούς τους στόχους σε ευρωπαϊκό επίπεδο, θα χρειαστεί μια διαπραγμάτευση τύπου burden sharing, κατανομής βαρών, μεταξύ της Επιτροπής και των κρατών μελών με σκοπό την επίτευξη μιας αμοιβαίας συμφωνίας σχετικά με τους ειδικούς εθνικούς στόχους οι οποίοι εάν συνδυαστούν θα αποτελέσουν, με λίγα λόγια, τον ευρωπαϊκό στόχο.
Στο θέμα των μέσων που πρέπει να υλοποιηθούν, η έκθεσή μου συστήνει την επικουρικότητα.
Πιστεύω ότι είναι πολύ νωρίς για να κρίνουμε τα διάφορα μέσα που μπορούμε να κατηγοριοποιήσουμε.
Από τη μια πλευρά, έχουμε τα συστήματα εγγυημένων τιμών, που βοήθησαν στην προώθηση της βιομηχανίας της ανανεώσιμης ενέργειας στην Ευρώπη.
Από την άλλη πλευρά, έχουμε τα συστήματα εμπορίου που γεννιούνται στις Κάτω Χώρες, στη Δανία, όπου θα παραμείνουν πολλά διοικητικά και τεχνικά προβλήματα που πρέπει να επιλυθούν.
Προτείνουμε λοιπόν να κάνει η Επιτροπή μια αξιολόγηση των διαφόρων μέσων το 2005 και έως αυτήν την ημερομηνία να υπάρξει επικουρικότητα, καθώς επίσης και μια συγκράτηση της Επιτροπής, όσον αφορά τη ρύθμιση των επιδοτήσεων προς τις ανανεώσιμες πηγές ενέργειας.
Πιστεύω ότι δεν πρέπει να καταργήσουμε τις επιδοτήσεις προς τις ανανεώσιμες πηγές ενέργειας όταν υπάρχουν πολύ πιο σημαντικές επιδοτήσεις προς τους τομείς της πυρηνικής ενέργειας και του άνθρακα.
Ένα τελευταίο σημείο που θέλω να τονίσω είναι ότι θα χρειαστεί ένα σύστημα σήμανσης και ενημέρωσης για όλες τις μορφές ηλεκτρικής ενέργειας.
Σε μια εσωτερική αγορά, θα πρέπει ο καταναλωτής να είναι ενημερωμένος και θα πρέπει κάθε μορφή ηλεκτρικής ενέργειας να παρέχει αυτήν την ενημέρωση και όχι μόνο η «πράσινη» ηλεκτρική ενέργεια.
Ευχαριστώ εκ των προτέρων όλους τους συναδέλφους που βοήθησαν, σε μια ομαδική εργασία, να συντάξω αυτήν την έκθεση και ανυπομονώ να ακούσω τα σχόλιά τους.
- (DE) Κύριε Πρόεδρε, θέλω να συγχαρώ τον εισηγητή. Πρόκειται για μια εξαιρετική εργασία.
Στον τομέα της ενέργειας από ανανεώσιμες πηγές έχουμε κατά βάση εξαιρετικά βασικά έγγραφα, όπως η αναφερθείσα Λευκή Βίβλος που περιέχει μια περίφημη επιχειρηματολογία.
Γενικά όλοι είναι υπέρ των ανανεώσιμων πηγών ενέργειας.
Όλοι υποστηρίζουν ότι τις χρειαζόμαστε, και ότι αποτελούν συστατικό στοιχείο του 21ου αιώνα, συγκεκριμένα της σκέψης του 21ου αιώνα.
Ο καθένας θέλει όμως να διαμορφώσει τα πράγματα λίγο διαφορετικά από τους άλλους και πολύ συχνά το αποτέλεσμα είναι να μην έχουμε μιαν ενιαία γραμμή για την επίτευξη αυτών των στόχων.
Το δεύτερο σημείο που μας απασχολεί είναι το πρόβλημα της πόλωσης.
Από τη μία πλευρά έχουμε τους υποστηρικτές των ανανεώσιμων πηγών ενέργειας, δηλαδή ανθρώπους με οικολογικό προσανατολισμό, με προσανατολισμό προς το μέλλον.
Από την άλλη πλευρά έχουμε εκείνους που μας εφοδιάζουν με πετρέλαιο, τους εμπόρους και τους παραγωγούς, οι οποίοι επιθυμούν ακριβώς το αντίθετο.
Εδώ καλλιεργείται μια εχθρότητα.
Θεωρώ ότι πρέπει να ξεπεράσουμε την εχθρότητα αυτή και να αναγνωρίσουμε ότι οι ανανεώσιμες πηγές ενέργειας έχουν ένα και μοναδικό εχθρό, την άγνοια σχετικά με τις φανταστικές δυνατότητες που μας προσφέρονται.
Πρώτον, τα περιβαλλοντικά πλεονεκτήματα και δεύτερον τα πλεονεκτήματα ως προς τις θέσεις εργασίας.
Θεωρώ ότι οτιδήποτε επενδύεται στον τομέα αυτό δεν αποτελεί ούτε επιδότηση ούτε ενίσχυση, αλλά είναι μια εύλογη επένδυση από την άποψη εθνικής οικονομίας, και αυτό πρέπει να το καταλάβουμε.
Τέταρτο, θα έπρεπε να μας είναι σαφές ότι τον τελευταίο καιρό οι πηγές ορυκτών καυσίμων οδήγησαν σε διακυμάνσεις των τιμών μεταξύ 10 και 30 δολαρίων ανά βαρέλι.
Πέμπτο, υπάρχουν όλο και περισσότερες μελέτες που επισημαίνουν ότι τα πραγματικά αποθέματα ορυκτών καυσίμων είναι σημαντικά μικρότερα από ότι γνωρίζουμε σήμερα.
Έκτο, ερχόμαστε παγκοσμίως σε αντιπαραθέσεις για τα υπόλοιπα αποθέματα της υφηλίου, και μπορούμε να τις δούμε αρχίζοντας από την Τσετσενία και φτάνοντας μέχρι τον Περσικό Κόλπο και την Αφρική.
Αν τώρα αναγνωρίσουμε ότι οι ανανεώσιμες πηγές ενέργειας, μεταξύ άλλων, μας φέρνουν και την ειρήνη, τότε θα κάνουμε αύριο ένα μεγάλο βήμα, εάν εγκρίνουμε την έκθεση αυτή.
Κύριε Πρόεδρε, κυρία Αντιπρόεδρε, κυρίες και κύριοι, αγαπητοί συνάδελφοι, από το 1996 το Κοινοβούλιο είναι σε γενικές γραμμές σύμφωνο στο ζήτημα αυτό.
Θέλω μάλιστα να υπενθυμίσω ότι ήταν το Κοινοβούλιο εκείνο που ώθησε την προηγούμενη Επιτροπή προς την κατεύθυνση αυτής της πολιτικής.
Η αρχή δεν έγινε με τη Λευκή Βίβλο αλλά με την πρωτοβουλία του Κοινοβουλίου και επιτρέψτε μου να το υπενθυμίσω αυτό ως ο εισηγητής της εν λόγω πρωτοβουλίας.
Χρειαζόμαστε ένα σαφώς υψηλότερο ποσοστό χρήσης πρωτογενούς ενέργειας.
Έχουμε ήδη προχωρήσει πολύ όχι όμως αρκετά.
Το χρειαζόμαστε για λόγους που επιβάλλουν οι κλιματικές συνθήκες αλλά και η βιομηχανική πολιτική, διότι εν προκειμένω αποβλέπουμε στην κατάκτηση της παγκόσμιας αγοράς.
Ως εκ τούτου επιτρέψτε μου να ευχαριστήσω εξ ονόματος της επιτροπής τον εισηγητή και να επισημάνω ότι το 80% των τροπολογιών που έχουν υποβληθεί είναι κατά συνέπεια αδιαμφισβήτητες.
Και μια ενδιάμεση παρατήρηση: Όποιος είναι ακόμα παρών σήμερα το βράδυ, δεν πρέπει να έχει ανανεώσιμη, αλλά ανεξάντλητη ενέργεια.
Έτσι η εκπροσώπησή μας αντιστοιχεί πλήρως στη θεματική που συζητούμε.
Δυστυχώς είμαι αναγκασμένος να επισημάνω ότι στην έκθεση υπάρχουν και μερικά σημεία που είτε είναι λάθος, είτε αντίκεινται στη Συνθήκη, είτε είναι αδύνατον να τα υποστηρίξει κανείς από πολιτική άποψη.
Λάθος είναι για παράδειγμα να θεωρεί κανείς θαυματουργά τα συστήματα τροφοδοτήσεως.
Είναι φυσικά σωστό ότι έχουν προχωρήσει πολύ τα κράτη όπου υπάρχει το σύστημα τροφοδοτήσεως όμως αυτό δεν οφείλεται στο σύστημα τροφοδοτήσεως αλλά στη χρηματοδότηση που καταβάλλεται εκεί.
Δεν πρέπει να συγχέει κανείς τις αιτίες.
Ως εκ τούτου συμφωνούμε με την Επιτροπή ότι τα κράτη θα πρέπει πρώτα να πειραματιστούν.
Είναι πολύ νωρίς για να θεωρεί κανείς θαυματουργό ένα σύστημα και να καταδικάζει κάποιο άλλο.
Δεύτερο, η έκθεση έρχεται σε μερικά σημεία σε αντίθεση προς τη Συνθήκη.
Πρόκειται ιδίως για τα σημεία σχετικά με την πολιτική ενισχύσεων.
Είναι σωστό ότι σήμερα, και πιθανότατα για αρκετό καιρό ακόμα, η ενέργεια από ανανεώσιμες πηγές χρειάζεται ως αρχική ώθηση λειτουργικές ενισχύσεις.
Τούτο είναι απόλυτα σωστό και αντιστοιχεί στη Συνθήκη.
Όμως δεν είναι ασφαλώς σωστό να χορηγείται στην ενέργεια από ανανεώσιμες πηγές η ίδια βοήθεια όπως σε όλες τις άλλες μορφές ενέργειας, δεδομένου ότι η συμμετοχή της στη σύνθεση της καταναλούμενης ενέργειας έχει μεγάλη διαφορά και δεν είναι σωστό να αφαιρεί κανείς μακροπρόθεσμα ενισχύσεις από τον ένα και να τις δίνει στον άλλο.
Η τρίτη μου παρατήρηση αφορά επίσης ένα σημείο όπου η απόφαση δεν συμβαδίζει με την Συνθήκη.
Στο πλαίσιο της Ευρωπαϊκής Ένωσης δεν είναι δυνατόν να εξαγγέλλουμε καταναγκαστικά υποχρεώσεις όσον αφορά τα κράτη μέλη.
Η Ευρωπαϊκή Ένωση δεν διαθέτει τέτοια νομική βάση ούτε νομιμοποίηση, και κατά συνέπεια δεν μπορεί να επιβάλει κυρώσεις.
Στη Σύνοδο Κορυφής της Λισσαβόνας, το Συμβούλιο απέρριψε εξάλλου ομόφωνα αυτήν την τακτική για τον τομέα των αγορών εργασίας.
Επομένως είναι σωστό το συγκεκριμένο ζήτημα να θεωρηθεί υπόθεση της οικονομικής πολιτικής που αφορά το κοινοτικό συμφέρον και για τον λόγο αυτό πρέπει να θεσπισθούν διαπραγματεύσεις για την κατανομή του βάρους.
Δεν μπορώ να συμφωνήσω, ιδίως όταν γίνεται λόγος για τη μάστιγα του προσφέροντος φθηνότερα.
Μια τέτοια δήλωση ισοδυναμεί με περιφρόνηση προς τους καταναλωτές και προς την ισορροπία μεταξύ προσφοράς και ζήτησης.
Εκτός αυτού, όπως καταλαβαίνετε, δεν μας ενθουσιάζει η ιδέα μιας νέας γραφειοκρατίας ακόμα και αν στολίζεται με τον μανδύα μιας υπηρεσίας της ΕΕ.
Κυρία Αντιπρόεδρε, επιτρέψτε μου να κάνω τρεις συστάσεις στην Επιτροπή.
Πρώτον, στην οδηγία σας, το σχέδιο της οποίας περιμένουμε, καλό θα ήταν να προωθήσετε τη χρήση όλων των ειδών ενέργειας από ανανεώσιμες πηγές και να προτείνετε κατά δύναμη ένα ενιαίο πλαίσιο ενίσχυσης.
Δεύτερον, όσον αφορά τις οικονομικές ενισχύσεις θα έπρεπε να γίνουν διαφοροποιήσεις μεταξύ όλων των ειδών ενέργειας και εκείνων των ειδών που χρειάζονται τη συγκεκριμένη οικονομική ενίσχυση.
Θα πρέπει να είναι δυνατή μια τέτοια διαφοροποίηση.
Τρίτον, και το θεωρώ πολύ σημαντικό για το συμφέρον των επενδυτών: στην περίπτωση που πάρει κάποτε τη θέση των συστημάτων που δοκιμάζονται σήμερα στην Ευρώπη, είτε στα κράτη, είτε στην Ένωση, κάποιο καινούργιο σύστημα, τότε δεν θα πρέπει να θιγούν εκείνοι που επενδύουν σήμερα.
Θα πρέπει να έχουν μακροπρόθεσμη προστασία.
Τούτο θα πρέπει να αποτελέσει σαφές μήνυμα τόσο προς την Αρχή Ανταγωνισμού όσο και προς το αρμόδιο τμήμα της Επιτροπής για την ενέργεια, ένα μήνυμα που επιθυμούμε να ακουσθεί στις αγορές.
Κύριε Πρόεδρε, θα ήθελα και εγώ να ευχαριστήσω τον κ. Turmes εξ ονόματος της Ομάδας μου για την εξαιρετική και ενδελεχή εργασία που επένδυσε στην εκπόνηση αυτής της έκθεσης.
Δεν μας λείπουν οι εκθέσεις.
Είχαμε την έκθεση Mombaur, την έκθεση Rothe, η πρώην συνάδελφός μας κ. Bloch von Blottnitz είχε εκπονήσει και αυτή μιαν έκθεση καθώς και η κ. Ahern και, αν θυμάμαι καλά, είχα και εγώ ο ίδιος εκπονήσει κάποια έκθεση.
Εκθέσεις λοιπόν υπάρχουν αρκετές και έχουν μεταφραστεί σε όλες τις δυνατές γλώσσες.
Το ζητούμενο όμως είναι να αναλάβουμε πρωτοβουλίες και να υλοποιήσουμε αυτά που είχαμε αποφασίσει.
Είχαμε αποφασίσει ότι το ποσοστό της ενέργειας από ανανεώσιμες πηγές θα πρέπει από το 6% να φθάσει στο 12%.
Αν έχω συγκρατήσει καλά τους αριθμούς σήμερα δεν έχουμε φθάσει ούτε καν το 6% και βρισκόμαστε ακόμα στο 5,4%.
Πάντως αυτοί είναι οι αριθμοί της Επιτροπής.
Πώς τα καταφέραμε έτσι; Το 95% της ενέργειας από ανανεώσιμες πηγές στην Ευρωπαϊκή Ένωση συνιστούν η βιομάζα και η υδροηλεκτρική ενέργεια.
Μόνο το 5% είναι αιολική ενέργεια ή ηλιακή ή φωτοβολταϊκή ενέργεια Μόνο το 5%!
Τούτο σημαίνει, εάν θέλω να διπλασιάσω τον αριθμό αυτό και στην υδροηλεκτρική ενέργεια αντιμετωπίσω φυσικά όρια, αφού δεν μπορεί να κατασκευάσει κανείς απεριόριστα πολλές μεγάλες μονάδες παραγωγής ηλεκτρικής ενέργειας - ακόμα και η εκμετάλλευση των Αλπεων έχει και αυτή τα όριά της - τότε θα πρέπει να σκεφτώ κάτι καινούργιο, για παράδειγμα μια σύνδεση με τη γεωργική πολιτική.
Κυρία Επίτροπε, θέλω εν προκειμένω να σας παρακαλέσω να δημιουργήσετε μια σύνδεση με τη γεωργική πολιτική, να συνάψετε μια συμμαχία.
Με την ένταξη, π.χ., στην Ευρώπη κρατών όπως η Πολωνία θα δημιουργηθούν νέα περιθώρια, επειδή τα κράτη αυτά έχουν μεγάλες γεωργικές εκτάσεις και στη γεωργία απασχολείται ένα υψηλό ποσοστό του πληθυσμού τους το οποίο στα επόμενα 10 με 20 χρόνια θα μπει στην ανεργία, εφόσον θα προχωρήσουν σε εντατικές καλλιέργειες.
Πρέπει βέβαια να θέσει κανείς εν προκειμένω και το ερώτημα της χρηματοδότησης. Αλλά εδώ έχουμε τουλάχιστον τεχνικά περιθώρια.
Όσον αφορά τις ανανεώσιμες πηγές ενέργειας και τη χρηματοδότησή τους σε εθνικό επίπεδο, θέλω να προσθέσω σύντομα δυο λόγια.
Προκειμένου να έχουμε πράγματι μιαν ευρωπαϊκή αγορά, θεωρώ ότι, τουλάχιστον μεσοπρόθεσμα, θα πρέπει να γίνουν συμβατά μεταξύ τους τα δύο συστήματα όσο και να διαφέρουν το ένα από το άλλο.
Δεύτερον, οι ενισχύσεις θα πρέπει επίσης να μειώνονται προοδευτικά.
Ίσως όχι ριζικά, μια και έτσι δεν θα είχαμε κανένα αποτέλεσμα, αλλά πρέπει να εμφανίζουν μια φθίνουσα τάση, ώστε να μπορέσουν να χρησιμοποιηθούν οι καλύτερες τεχνολογίες, μια και υπάρχει συνεχής τεχνολογική πρόοδος και στην περίπτωση της ενέργειας από ανανεώσιμες πηγές.
Δεν συμμερίζομαι την άποψη του κ. Mombaur και μπορώ εύκολα να φανταστώ ότι θα πρέπει να κάνουμε μερικές σκέψεις σχετικά με την επιβολή κυρώσεων, ειδάλλως το όλο ζήτημα. δεν θα έχει νόημα.
Δεσμευθήκαμε για παράδειγμα στο πλαίσιο των αποφάσεων του Κιότο να τηρήσουμε μερικές ποσοστώσεις.
Δεν είναι δυνατόν να επιβληθούν σε κάποιον κυρώσεις, επειδή δεν τηρεί τις ποσοστώσεις.
Αν είχαμε καθιερώσει με αυτόν τον τρόπο το ευρώ, αν δεν υπήρχαν δηλαδή κυρώσεις στην περίπτωση που κάποιος δεν τηρεί τους σχετικούς όρους, τότε το ευρώ θα είχε αποτύχει.
Στο ζήτημα της ενέργειας από ανανεώσιμες πηγές ή αντίστοιχα στην πολιτική για τη μείωση των εκπομπών διοξειδίου του άνθρακα δεν θα μπορέσουμε να συνεχίσουμε μακροπρόθεσμα δίχως την επιβολή κυρώσεων.
Είναι ανεπίτρεπτο να αναλαμβάνει κανείς υποχρεώσεις και κατόπιν να μην τις τηρεί.
Επαναλαμβάνω συνεχώς ότι χωρίς την επιβολή κυρώσεων δεν θα μπορέσει να λειτουργήσει αυτή η κοινή ενεργειακή πολιτική μια και σε τελευταία ανάλυση περί αυτού πρόκειται.
Είναι ίσως δυσάρεστο, αλλά δεν θα λειτουργήσει διαφορετικά.
Κύριε Πρόεδρε, θα ήθελα να επαναλάβω τις ευχαριστίες μου προς τον εισηγητή για τον εξαιρετικά συνεργάσιμο τρόπο με τον οποίο προσέγγισε αυτήν τη σημαντική έκθεση, και χαίρομαι που συμμετέχω στην οικεία αυτή συγκέντρωση φανατικών των ανανεώσιμων μορφών ενέργειας τόσο αργά το βράδυ.
Τρία σημεία - πρώτον, το όλο ζήτημα της διασφάλισης ισότιμης μεταχείρισης.
Μας φαίνεται ουσιώδες το ότι, αν πρόκειται να δώσουμε στις ανανεώσιμες μορφές ενέργειας τις δυνατότητες και την ανάπτυξη που δικαιούνται, είναι σωστό να επιδιώξουμε και να θέσουμε ως στόχο την διασφάλιση ισότιμης μεταχείρισης.
Αυτό απαιτεί, πάνω και πέρα από οτιδήποτε άλλο, μια πτωτική πίεση στα απαράδεκτα υψηλά και αμφιβόλου νομιμότητας επίπεδα επιδοτήσεων, τα οποία εξακολουθούν να προσανατολίζονται προς τις ενεργειακές πηγές ορυκτών καυσίμων στην Ευρωπαϊκή Ένωση, κυρίως, χωρίς βέβαια αυτό να δικαιολογείται, στη βιομηχανία άνθρακα σε ορισμένα μεγάλα κράτη μέλη.
Όσο συνεχίζονται αυτές οι επιδοτήσεις για τα ορυκτά καύσιμα, οι οποίες στρεβλώνουν την αγορά, δεν μπορούμε να μιλάμε ρεαλιστικά για ένα δίκαιο ή ισότιμο παιχνίδι στην Ευρωπαϊκή Ένωση.
Σ' αυτό το πλαίσιο, συμμεριζόμαστε την άποψη του εισηγητή, ότι δηλαδή απαιτούνται κάποιες ειδικές διατάξεις για τις επιδοτήσεις, όσο αυτές συνεχίζουν να στρεβλώνουν την αγορά αλλού.
Αναφορικά με τους στόχους, συμφωνώ ιδιαίτερα με τον κ. Linkohr.
Δεν μπορούμε να μιλάμε σοβαρά γι' αυτό, χωρίς να προσπαθούμε να προσθέσουμε στηρίγματα κάποιας μορφής, ηθικά, οικονομικά ή άλλα, στην έννοια των στόχων.
Δεν χαρήκαμε πολύ με τις πρώιμες εκδοχές του εισηγητή, διότι είχαμε την αίσθηση ότι οι στόχοι βρίσκονταν εκεί με στόχο απλώς τη βραχυπρόθεσμη μάλλον διαχείριση της αγοράς των ανανεώσιμων ενεργειακών πηγών.
Αυτό δεν είναι ούτε βιώσιμο ούτε επιθυμητό, αλλά μας φαίνεται ότι ένα κράμα των πιέσεων προς τους στόχους, σε συνδυασμό με τον ανταγωνισμό ανάμεσα σε αποτελεσματικές βιομηχανίες ανανεώσιμων μορφών ενέργειας, είναι η μακροπρόθεσμη προσέγγιση που θα πρέπει να υιοθετήσουμε.
Τέλος, θέλω να κάνω μια έκκληση εκ μέρους της Ομάδας μου: ας μην εγκαθιδρύσουμε άλλη μια υπηρεσία.
Η παράγραφος 22 της παρούσας έκθεσης απαιτεί την ίδρυση μιας ευρωπαϊκής υπηρεσίας διαρκούς ενέργειας.
Το Κοινοβούλιο και τα ευρωπαϊκά θεσμικά όργανα έχουν προκαλέσει έναν καταιγισμό νέων υπηρεσιών σ' όλη την Ευρωπαϊκή Ένωση.
Αυτό δεν μας βοηθά απαραίτητα να ακολουθήσουμε τις πολιτικές που θέλουμε - στην πραγματικότητα, μπορεί να προκαλέσει την περιθωριοποίηση της πολιτικής στο σύνολό της.
Κύριε Πρόεδρε, θα ήθελα να συγχαρώ τον εισηγητή για τη σκληρή δουλειά του και κυρίως για τον εξαίρετο καθορισμό των ανανεώσιμων.
Αυτή η οδηγία πρέπει να προσανατολιστεί αποκλειστικά στη στήριξη των νέων ανανεώσιμων τεχνολογιών που δεν είναι ακόμα εμπορικά βιώσιμες.
Η οδηγία, όπως ήδη ανέφεραν κάποιοι από τους ομιλητές, χρειάζεται δεσμευτικούς στόχους, έτσι ώστε τα κράτη μέλη και ολόκληρη η Ευρωπαϊκή Ένωση να επιτύχουν μια σημαντική αύξηση στο μερίδιο των ανανεώσιμων μορφών ενέργειας στο σύνολο της αγοράς ενέργειας.
Σημειώνω ότι η Επιτροπή προτείνει μια αναθεώρηση για το 2005, αλλά θα σας ωθούσα να ζητήσετε και από τα κράτη μέλη να πραγματοποιούν ετήσιες εκθέσεις για την επίτευξη των στόχων της Λευκής Βίβλου.
Θα ήθελα, επίσης, να μην καθορίσει η οδηγία ανώτατο όριο ή περιορισμό στους μηχανισμούς άμεσης στήριξης που επιλέγουν τα μεμονωμένα κράτη μέλη.
Πρέπει, επίσης, να ενθαρρύνει τη δίκαιη και χωρίς διακρίσεις πρόσβαση στο δίκτυο, ως το πιο σημαντικό σημείο.
Η οδηγία πρέπει, επιπλέον, να περικλείει μηχανισμούς που θα αποτρέπουν, όπως ήδη ακούσαμε, τα κράτη μέλη από τη χορήγηση επιδοτήσεων, οι οποίες στρεβλώνουν την αγορά, για τις παραδοσιακές μορφές ενέργειας, ιδίως τα ορυκτά καύσιμα και την πυρηνική ενέργεια.
Υπάρχουν, εδώ και πολύ καιρό, πολλές συγκεκαλυμμένες επιδοτήσεις προς τον πυρηνικό τομέα για τις οποίες απαιτείται επειγόντως αναθεώρηση, αν όχι ολοκληρωτική κατάργηση.
Οι προσπάθειες να θεωρηθεί η υποστήριξη προς τις ανανεώσιμες μορφές ενέργειας ως στρέβλωση της αγοράς, στα πλαίσια των τεράστιων επιδοτήσεων προς την πυρηνική ενέργεια και τα ορυκτά καύσιμα που υπάρχουν στην Ευρωπαϊκή Ένωση, είναι εντελώς αβάσιμες.
Ελπίζω ότι ο Επίτροπος θα πάρει πραγματικά το ζήτημα στα σοβαρά.
Η οδηγία πρέπει να προτείνει ρητώς ένα σύστημα υποστήριξης και προνόμια για τις μικρομεσαίες επιχειρήσεις όσον αφορά στην αποκεντρωμένη παραγωγή και διανομή των ανανεώσιμων μορφών ενέργειας.
Πρέπει να περικλείει κίνητρα που θα επιτρέπουν στα κράτη μέλη να παρέχουν με σαφήνεια προνόμια για τις περιφέρειες, κυρίως τις αγροτικές, αναφορικά με την "πράσινη" παραγωγή εντάσεως εργασίας.
Το πιο σημαντικό είναι να προτείνει η οδηγία μηχανισμούς για την εσωτερικοποίηση του εξωτερικού κόστους της παραδοσιακής ενεργειακής παραγωγής.
Τέλος, θα τόνιζα ότι είναι σημαντικό να συμπεριλάβουν κάποιες επιχειρήσεις των κρατών μελών τις ανανεώσιμες μορφές ενέργειας στις εναλλακτικές λύσεις τους για τον τομέα της ηλεκτρικής ενέργειας σε ποσοστό τουλάχιστον αντίστοιχο με την συνολική δέσμευση της Ευρωπαϊκής Ένωσης, που περιλαμβάνεται στη Λευκή Βίβλο για τις ανανεώσιμες μορφές ενέργειας, όπως εγκρίθηκε από το Συμβούλιο και το Κοινοβούλιο.
Θα ήθελα να αναφερθώ ιδιαίτερα στο απογοητευτικό ποσοστό αποδοχής στο Ηνωμένο Βασίλειο, την Ιρλανδία και τη Γαλλία.
Εδώ μπορούμε να δούμε καθαρά από τις εμπειρικές μελέτες ότι η πρόσβαση στο δίκτυο είναι μακράν ο καλύτερος τρόπος επίτευξης υψηλών ποσοστών ανανεώσιμων μορφών ενέργειας, απ' ό, τι οι άλλες μέθοδοι που έχουν χρησιμοποιηθεί σ' αυτές τις χώρες.
Κύριε Πρόεδρε, πιστεύω ότι όλοι μας συμφωνούμε ότι η ανάπτυξη των ανανεώσιμων πηγών ενέργειας είναι ο μόνος δρόμος.
Αν είμαστε σοβαροί γι' αυτό το θέμα, πρέπει να είμαστε έτοιμοι να διαθέσουμε ποσά για την έρευνα και την ανάπτυξη σ' αυτόν τον τομέα, τόσο σε εθνικό όσο και σε ευρωπαϊκό επίπεδο.
Το Κοινοβούλιο πρόσφατα ψήφισε υπέρ της διατήρησης και της αύξησης της χρηματοδότησης για το πρόγραμμα SAVE.
Στη δική μου πατρίδα, την Ιρλανδία, ένα συνολικό ποσό 125 εκατομμυρίων ευρώ διατέθηκε για την ανάπτυξη ενός φιλικού προς το περιβάλλον τομέα διαρκούς ενέργειας.
Χαίρομαι που ο εισηγητής αναγνωρίζει τους δεσμούς ανάμεσα στο ζήτημα των ανανεώσιμων πηγών ενέργειας και στους ευρύτερους προβληματισμούς πολιτικής.
Η δημιουργία μιας εσωτερικής αγοράς ηλεκτρικής ενέργειας θα πρέπει να παρέχει στους καταναλωτές ηλεκτρικής ενέργειας πραγματικές επιλογές.
Η εισαγωγή ενός στοιχείου ανταγωνισμού σε κάθε βιομηχανία πρέπει να οδηγεί σε πιο ευνοϊκές για τον καταναλωτή τιμές.
Ενώ είναι επιθυμητή η διασφάλιση ισότιμης μεταχείρισης, μπορεί να είναι επίσης αναγκαίο να χορηγούνται επιδοτήσεις για ορισμένα είδη ενέργειας για την προώθηση άλλων στόχων.
Σαφώς η ανάπτυξη των ανανεώσιμων μορφών ενέργειας συνδέεται τόσο με περιβαλλοντικούς στόχους, όσο και με ζητήματα απασχόλησης, περιφερειακής ανάπτυξης, και με την προώθηση τοπικών πρωτοβουλιών.
Θα ήθελα να δω την ανάπτυξη μικρών τοπικών πρωτοβουλιών, που θα ενδυναμώσουν την ανάπτυξη της υπαίθρου με την παροχή 20 έως 30 θέσεων εργασίας περίπου για κάθε σχέδιο.
Τέτοια σχέδια δεν πρέπει να είναι μόνο ανοιχτά στον επιχειρηματικό τομέα, αλλά και οι τοπικές ομάδες, όπως μικροί τοπικοί συνεταιρισμοί, πρέπει να ενθαρρυνθούν για την ίδρυση τέτοιων τοπικών επιχειρήσεων.
Η έκθεση αυτή δηλώνει ότι τα σχέδια για τις ανανεώσιμες μορφές ενέργειας δεν πρέπει να θεωρούνται σαφής και άμεση επιδότηση βάσει των κανονισμών για τις κρατικές ενισχύσεις.
Σημασία έχει να επιτραπεί στα κράτη μέλη να συνεχίσουν να επιδοτούν τις ανανεώσιμες μορφές ενέργειας, οι οποίες δεν είναι ακόμα οικονομικά βιώσιμες.
Πέρα από τα ολοφάνερα περιβαλλοντικά και άλλα οφέλη, αυτό μπορεί στην πραγματικότητα να δικαιολογηθεί για λόγους ανταγωνισμού.
Είναι σαφές ότι υπάρχουν σοβαρές στρεβλώσεις της ενεργειακής αγοράς, με πολλές κρυφές επιδοτήσεις προς την ενέργεια που βασίζεται στον άνθρακα και το πετρέλαιο.
Θα ήταν σχεδόν αδύνατο να προσδιορίσουμε ποσοτικά αυτές τις επιδοτήσεις οι οποίες έχουν ενσωματωθεί στη βιομηχανία έπειτα από δεκαετίες κατασκευής γεννητριών.
Αντιμετωπίζουμε ακόμα μια σημαντική πρόκληση για την τήρηση των δεσμεύσεών μας αναφορικά με τον περιορισμό των εκπομπών αερίων που συντελούν στο φαινόμενο του θερμοκηπίου στον τομέα της ενέργειας με βάση το Πρωτόκολλο του Κιότο, και παράλληλα για την προώθηση της ανάπτυξης μέσα στις οικονομίες μας.
Πιστεύω ότι, ενώ κάθε κράτος μέλος πρέπει να εργάζεται για την επίτευξη του στόχου του 12% ως προς τις ανανεώσιμες μορφές ενέργειας, η επιβολή ενός ενιαίου δεσμευτικού στόχου δεν θα βοηθούσε λόγω των μεγάλων διαφορών στη δομή της ενεργειακής αγοράς ανάμεσα στα κράτη μέλη.
Όλα όσα είπα μέχρι τώρα αναφέρονται στη θετική πλευρά· ωστόσο, από την αρνητική πλευρά η έκθεση συγκεκριμένα απαιτεί την εξαίρεση της τύρφης.
Τα εργοστάσια παραγωγής ενέργειας από τύρφη λειτουργούν πολύ καλά στη χώρα μου, και συνεισφέρουν σημαντικά στα ενεργειακά αποθέματα της Ιρλανδίας.
Επιπρόσθετα, η έκθεση ζητεί επίμονα την επιβολή ενεργειακού φόρου στην Ευρώπη.
Αντιτίθεμαι πλήρως σε αυτήν την προσέγγιση, και απορρίπτω αυτόν τον φόρο.
Συνεπώς, λυπάμαι που λέω ότι η τελική μου ψήφος για το σχέδιο αυτό θα επηρεαστεί σε σημαντικό βαθμό.
Κύριε Πρόεδρε, η ανάγκη προώθησης της ανάπτυξης των ανανεώσιμων πηγών ενέργειας είναι ένα ουσιαστικό θέμα κάθε φορά που τίθενται ζητήματα όπως η συμφωνία του Πρωτοκόλλου του Κυότο και η εκπλήρωση των υποχρεώσεών μας για μείωση των εκπομπών ρύπων που συντελούν στο φαινόμενο του θερμοκηπίου ή όταν μιλάμε για αειφορία της ενεργειακής πολιτικής.
Παράλληλα όλοι έχουμε στο νου μας το γεγονός ότι η υποστήριξη των ανανεώσιμων πηγών ενέργειας είναι ένα από τα πλέον σημαντικά καθήκοντα προκειμένου να επιτευχθούν ουσιαστικά αποτελέσματα, ιδιαίτερα σε ό,τι αφορά τον έλεγχο των εκπομπών διοξειδίου του άνθρακα, όπως και για να επιτευχθεί ο στόχος που έχει προταθεί στη Λευκή Βίβλο για να φθάσουμε σε ένα 12% ανανεώσιμων πηγών ενέργειας έως το έτος 2001.
Τώρα λοιπόν, έχοντας επίγνωση αυτής της αναγκαιότητας, υπάρχει μια σειρά από σχετικά γεγονότα που πρέπει να μελετήσουμε.
Κατ' αρχάς, πρέπει να πούμε ότι οι ανανεώσιμες πηγές ενέργειες παρουσιάζουν για την ώρα το μειονέκτημα της μικρότερης οικονομικής τους αποτελεσματικότητας, συνεπώς σε πρώτη φάση χρειάζονται μηχανισμοί υποστήριξης που να τις καθιστούν βιώσιμες από επιχειρηματικής άποψης.
Δεύτερον, οποιοσδήποτε μηχανισμός υποστήριξης και να θεσπιστεί πρέπει να διέπεται από πραγματισμό και συνάφεια, πρωτίστως όμως πρέπει να συνοδεύεται από σταθερό και κατάλληλο νομικό πλαίσιο προκειμένου να επιτευχθεί ο επιδιωκόμενος στόχος.
Οποιαδήποτε δράση ανάπτυξης νέων επενδυτικών σχεδίων σε αυτές τις τεχνολογίες θα απαιτήσει προκειμένου για την έναρξή τους να διαθέτουμε νομική βάση που να καθιστά διαφανείς τους κανόνες στους οποίους θα πρέπει να εδράζεται.
Τρίτο, είναι χαρακτηριστικό γνώρισμα των ανανεώσιμων πηγών ενέργειας η διαφορετική κατάσταση εκκίνησης των διαφόρων κρατών μελών, πράγμα που υπαγορεύει η όποια λύση να προσαρμόζεται σε αυτή τη διαφορά.
Τέταρτο, δεν πρέπει να περιορίσουμε υπερβολικά την έννοια της ανανεώσιμης πηγής ενέργειας, παρόλο που όντως φαίνεται λογικό να προβλέπονται κάποιοι περιορισμοί σε δράσεις υποστήριξης για τις εγκαταστάσεις, οι διαστάσεις και οι αποδόσεις των οποίων το απαιτούν.
Για να ολοκληρώσω, θεωρώ ότι η έκθεση του συναδέλφου μας, του κ. Turmes, που η Ολομέλεια του Κοινοβουλίου προτίθεται να ψηφίσει, λαμβάνει υπόψη σε ικανοποιητικό βαθμό τις βασικές μου ανησυχίες.
Το περιεχόμενό της προσφέρει την αναγκαία ισορροπία που μας επιτρέπει να την αξιολογήσουμε θετικά, η τελική μας θέση όμως θα εξαρτηθεί από το αποτέλεσμα σε συγκεκριμένα καίρια σημεία.
Δεν θα θέλαμε να ολοκληρώσουμε χωρίς να συγχαρούμε τον εισηγητή για την ικανότητά του στο διάλογο και για το επίπονο και πλήρες έργο του.
Κύριε Πρόεδρε, έχω συμφέρον, αν και όχι οικονομικό, σ' αυτό το ζήτημα, καθώς είμαι πρόεδρος της Βόρειας Ενεργειακής Πρωτοβουλίας, μιας εταιρείας που λειτουργεί στη βορειοανατολική Αγγλία, στους κόλπους της οποίας περικλείεται μια υπηρεσία ανανεώσιμων μορφών ενέργειας με σκοπό την προώθηση της ανάπτυξης των ανανεώσιμων μορφών ενέργειας.
Το Ηνωμένο Βασίλειο έχει μια χαμηλή αναλογία ηλεκτρικής ενέργειας από ανανεώσιμες πηγές, από τις χαμηλότερες πιστεύω.
Παρ' όλα αυτά, οι έρευνες στη δική μου περιφέρεια καταδεικνύουν σημαντικό δυναμικό για σχέδια ανανεώσιμων μορφών ενέργειας: αιολική, συμπεριλαμβανόμενου του απόγειου ανέμου, υδροηλεκτρική ενέργεια μικρής κλίμακας, αέριο χώρου ταφής, αποτέφρωση απορριμμάτων, βιολογικά καύσιμα και φωτοβολταϊκή ενέργεια.
Είναι σημαντικό να υπάρχουν κοινοτικοί και εθνικοί στόχοι, αλλά είναι εξίσου σημαντικό να υπάρχει μια ευρωπαϊκή οδηγία που θα υποστηρίζει τις προσπάθειες σε τοπικό και περιφερειακό επίπεδο, όπου στην πραγματικότητα λαμβάνονται πολλές από τις αποφάσεις.
Σε γενικές γραμμές, είναι αναγκαίο οι αρχιτέκτονες και οι δυνητικοί πελάτες να γνωρίσουν καλύτερα τις διαθέσιμες τεχνολογίες.
Κάθε οδηγία πρέπει να περιλαμβάνει στήριξη για σχέδια επίδειξης.
Συχνά, δεν είναι δυνατός ο προγραμματισμός για μεγαλύτερα σχέδια, μερικές φορές λόγω της αντίθεσης της κοινής γνώμης.
Ένας προσανατολισμός του προγραμματισμού, που ευνοεί περισσότερο τις αλλαγές, και που, κατά προτίμηση, συνδέεται με τους περιφερειακούς στόχους για ανανεώσιμη ενέργεια, καθώς και μελέτες σκοπιμότητας, θα αποτελούσαν χρήσιμες προσθήκες στην οδηγία.
Η πρόσβαση στο δίκτυο με δίκαιες τιμές έχει ζωτική σημασία.
Ο αποτρεπτικός παράγοντας του υψηλού κεφαλαιουχικού κόστους της σύνδεσης στο δίκτυο από απόμακρα σημεία ανανεώσιμων πηγών, καθώς και η πρόληψη ποινών σε θέματα μεταφοράς, αποτελούν άλλα ζητήματα που θα πρέπει να αντιμετωπίσει η οδηγία.
Ελπίζω ότι η Επιτροπή θα σημειώσει αυτές τις παρατηρήσεις.
Θα επιμείνω στην υποστήριξη της τροπολογίας, ώστε να ενισχυθεί η προώθηση των ανανεώσιμων μορφών ενέργειας στα απομακρυσμένα νησιά της Κοινότητας.
Είμαι βέβαιος ότι αυτό αποτέλεσε μια παράλειψη κατά τη σύνταξη του κειμένου.
Πρέπει να πω ότι τα μέλη του βρετανικού Εργατικού Κόμματος θα ψηφίσουν κατά της εξαίρεσης της αποτέφρωσης των απορριμμάτων από τον ορισμό των ανανεώσιμων μορφών ενέργειας, υπό την έννοια ότι αυτή αναφέρεται σε υλικά μη ανακυκλώσιμα.
(PPE-DE). (FI) Αξιότιμε κύριε Πρόεδρε, ο κυριότερος στόχος της εσωτερικής αγοράς ηλεκτρικής ενέργειας πρέπει να είναι οι ισότιμοι κανόνες παιχνιδιού.
Ο στόχος αυτός φαίνεται σαφώς στο προπαρασκευαστικό έγγραφο της Επιτροπής.
Ωστόσο, η έκθεση του συναδέλφου Turmes δεν αντικατοπτρίζει σε όλα τα σημεία της τον ίδιο τρόπο σκέψης.
Όντως η έκθεση περιέχει πολλές καλές ιδέες.
Ο στόχος που εξήγγειλε η Επιτροπή για την προώθηση των ανανεώσιμων πηγών ενέργειας αξίζει ασφαλώς την υποστήριξή μας.
Πρέπει να επενδύσουμε πραγματικά στην έρευνα των ενεργειακών πηγών.
Θα πρέπει όμως να θυμόμαστε ότι η ελεύθερη αγορά ηλεκτρικής ενέργειας θα πρέπει στο μέλλον να βασιστεί σε έναν αποδοτικό ελεύθερο ανταγωνισμό και όχι στην προώθηση των ανανεώσιμων πηγών ενέργειας εις βάρος των υπολοίπων.
Όλες οι μορφές ηλεκτρικής ενέργειας πρέπει να έχουν ελεύθερη πρόσβαση στην αγορά.
Η εναρμόνιση της φορολογίας και των συστημάτων στήριξης είναι διαφορετικό θέμα.
Οι παραγωγοί ηλεκτρικής ενέργειας θα πρέπει να έχουν τη δυνατότητα να καθορίζουν το επίπεδο των τιμών της εμπορεύσιμης ενέργειας όπως επιθυμούν.
Εάν η Ένωση αρχίσει να προκαλεί σύγχυση στις αναδυόμενες αγορές ηλεκτρικής ενέργειας με διατάξεις περί τροφοδότησης της ηλεκτρικής ενέργειας, με εγγυήσεις κατώτατης τιμής ή με πρότυπα ποσοστώσεων, τότε μπορούμε κάλλιστα να αποχαιρετήσουμε την ελεύθερη αγορά.
Οι ανανεώσιμες πηγές ενέργειας μπορούν να καταστούν περισσότερο ανταγωνιστικές, εάν αυξήσουμε ταυτόχρονα τις δυνατότητες επιλογής των καταναλωτών.
Με αυτό το πνεύμα, η πιστοποίηση της ηλεκτρικής ενέργειας είναι μια ιδέα που αξίζει να υποστηριχθεί.
Ακόμη κι αν θέλουμε να πληρώσουμε φερ' ειπείν την ηλεκτρική ενέργεια που παράγεται από την αιολική ενέργεια ακριβότερα σε σχέση με εκείνη που παράγεται από άλλες μορφές, θα πρέπει να έχουμε αυτή τη δυνατότητα.
Μάταια ασχολείται η έκθεση με τον ορισμό της ανανεώσιμης ενέργειας ανάγοντας την τύρφη σε ειδικό θέμα.
Η τυρφοποίηση δεν μπορεί να οριστεί με ένα και μοναδικό γνώμονα, όπως το βιοαέριο για παράδειγμα, γι' αυτό και θα πρέπει στο εξής να ανήκει σε ιδιαίτερη ενεργειακή κατηγορία, προκειμένου η φορολόγησή της να μπορεί να καθοριστεί σε λογικά επίπεδα.
ι (PPE-DE). (ES) Κύριε Πρόεδρε, θα επιθυμούσα κατ' αρχάς να συγχαρώ τον εισηγητή για το γεγονός ότι ήταν ανοικτός στον διάλογο σε ό,τι αφορά την έκθεση και τις τροπολογίες.
Πιστεύω ότι όλα τα θέματα που σχετίζονται με τις ανανεώσιμες πηγές ενέργειας πρέπει να τα θεωρούμε ως κάτι πολύ σημαντικό, λαμβάνοντας υπόψη ότι θέλουμε να κληροδοτήσουμε έναν πλανήτη που να είναι κατοικήσιμος για τις επόμενες γενιές.

Καταλήγει να είναι περίεργο το να προχωρούμε σχεδόν αυτοκτονώντας σταδιακά χωρίς να ηχεί ο συναγερμός για τη μόλυνση της υδρογείου, αλλά τι είναι άραγε εκείνο το οποίο μπορούμε να κάνουμε; Πιστεύω πως κατ' αρχάς μπορούμε να ψάξουμε για όλες τις ανανεώσιμες πηγές ενέργειας, να τις εκμεταλλευθούμε, να τις αναπτύξουμε, να τις προωθήσουμε και να εφαρμόσουμε τα κατάλληλα κίνητρα προκειμένου να καταστούν βιώσιμες, δημιουργώντας στο ίδιο πνεύμα απαγορευτικό πλαίσιο για τις ρυπογόνες πηγές ενέργειας.
Καταλαβαίνω ότι όλα αυτά είναι εύκολα να λέγονται και δύσκολα να γίνονται, αλλά εάν δεν ενεργήσουμε άμεσα, σε λίγες γενιές θα τα έχουμε υποθηκεύσει όλα.
Κατά τη γνώμη μου θα έπρεπε να αρχίσουμε κάνοντας το διαχωρισμό ανάμεσα σε ανταμοιβές και επιχορηγήσεις.
Ως γνωστόν, το μεγαλύτερο μέρος των παραδοσιακών πηγών ενέργειας, πλην των υδραυλικών, των αιολικών κλπ. προκαλούν σειρά ζημιών στο περιβάλλον, που σε πολλές περιπτώσεις είναι πολύ σοβαρές, όπως το διοξείδιο του άνθρακα, η όξινη βροχή, οι πετρελαιοκηλίδες, κλπ.
Αυτές οι ζημίες συνήθως αποκαθίστανται από τις δημόσιες αρχές, χάρη σε προγράμματα αποκατάστασης και προστασίας του περιβάλλοντος.
Στην περίπτωση των ανανεώσιμων πηγών ενέργειας που δεν προκαλούν κάποια ζημία στο περιβάλλον τους, πιστεύω πως θα ήταν λογικό να ανταμειφθούν τουλάχιστον στον βαθμό που δεν υπάρξει φόρος στις εκπομπές ρυπογόνων μορίων όπως το διοξείδιο του άνθρακα και άλλα.
Συνεπώς, ενώ οι δημόσιες αρχές συνεχίζουν να αναλαμβάνουν την αποκατάσταση ζημιών που προκαλούν θερμοηλεκτρικοί και πυρηνικοί σταθμοί, θα επιχορηγούμε στην προκειμένη περίπτωση αυτές τις πηγές ενέργειας εις βάρος των ανανεώσιμων.
Τέλος, θα ήθελα να αναφερθώ στη δημιουργία ενός κατάλληλου νομικού πλαισίου για αυτού του είδους τις πηγές ενέργειας που να προωθεί την ταχεία ανάπτυξή τους, λαμβάνοντας υπόψη ότι μακροπρόθεσμα το τμήμα που αντιστοιχεί στις ανανεώσιμες πρέπει να έχει πρωταρχική θέση.
Κύριε Πρόεδρε, αξιότιμη κυρία Επίτροπε Palacio Vallelersundi, αξιότιμοι κυρίες και κύριοι, συνοψίζοντας τη σημερινή συζήτηση, θέλω να επισημάνω ότι πρόκειται ουσιαστικά για τρεις αρχές.
Πρώτον, την αειφορία των ανανεώσιμων πηγών ενέργειας.
Δεύτερον την ασφάλεια του εφοδιασμού που προέχει ειδικά στην Ευρώπη ενόψει της πολιτικής αστάθειας στα κράτη από τα οποία προέρχεται σήμερα η βασική τροφοδότηση της Ευρώπης με ενέργεια.
Τρίτον, φυσικά η οικονομική αποδοτικότητα, επειδή η ενέργεια αποτελεί ουσιαστικό συστατικό στοιχείο της διεθνούς μας ανταγωνιστικότητας και κατά συνέπεια θα πρέπει πάντα να προσέχουμε ώστε ο εφοδιασμός μας με ενέργεια να είναι οικονομικά επωφελής.
Πατρίδα μου είναι η Ανω Αυστρία η οποία σήμερα κατέχει το ρεκόρ στην εξοικονόμηση ενέργειας και στην εισαγωγή καινοτομιών στον τομέα αυτό.
Είμαστε μια χώρα όπου η ενέργεια από ανανεώσιμες πηγές έχει απόλυτη προτεραιότητα. Στην Ανω Αυστρία υπάρχει μια υπηρεσία αειφόρων μορφών ενέργειας που λειτουργεί άριστα.
Εδώ ισχύει η αρχή της επικουρικότητας. Νομίζω μάλιστα ότι η εν λόγω υπηρεσία ήταν και ο διοργανωτής της έκθεσης για την εξοικονόμηση ενέργειας που έγινε πριν από λίγες ημέρες και με αυτόν τον τρόπο καλύφθηκαν οι ανάγκες για μόρφωση και ενημέρωση ευρύτατων στρωμάτων του πληθυσμού.
Θεωρώ επίσης ότι η έρευνα και η ανάπτυξη στον τομέα αυτό έχουν ανάγκη από μεγαλύτερη προώθηση.
Θα πρέπει τέλος να προσπαθήσουμε, αφενός να εφαρμόσουμε στην Ευρώπη το πρότυπο του best practice, της καλύτερη δυνατής διαχείρισης, να ψάξουμε δηλαδή για πρότυπα - στο Wels, στην έκθεση για την εξοικονόμηση ενέργειας, παρουσιάσαμε έναν περιεκτικότατο κατάλογο με τέτοιου είδους πρότυπα - και αφετέρου, μέσω αξιολογήσεων βάσει κριτηρίων, να δείξουμε σε ποια σημεία έχει την πρωτοπορία η Ευρώπη, αλλά και ποιες είναι οι πρόοδοι σε παγκόσμιο επίπεδο.
Πιστεύω ότι αυτό το σύστημα διαχείρισης θα έχει ιδιαίτερη σημασία για το μέλλον της Ευρώπης όσον αφορά τον εφοδιασμό της με ενέργεια.
Κύριε Πρόεδρε, θέλω κατ' αρχάς να συγχαρώ τον κ. Turmes για την έκθεση που ετοίμασε, δεδομένου ότι θα αποβεί πολύ χρήσιμη για τις εργασίες της Επιτροπής.
Θέλω να υπενθυμίσω ότι η Επιτροπή ενέκρινε τον Απρίλιο του περασμένου χρόνου ένα έγγραφο εργασίας σχετικά με την ηλεκτρική ενέργεια από ανανεώσιμες πηγές, του οποίου ο κύριος στόχος θα συνίστατο στην παρουσίαση μιας πλήρους έποψης των προγραμμάτων υποστήριξης των διαφόρων κρατών μελών σε θέματα ανανεώσιμών πηγών ενέργειας, καθώς και στην επισήμανση μερικών συμπερασμάτων και δυνατών εναλλακτικών λύσεων για την έγκριση κοινοτικών μέτρων σε αυτό το πεδίο.
Σε εκείνη την περίπτωση, η Επιτροπή επεσήμανε στο έγγραφο εργασίας της ότι δεν είχε καταλήξει σε οριστικό συμπέρασμα και ότι θα εγκρινόταν μια τελική απόφαση για όλα τα θέματα που είχαν τεθεί υπό το φως των αντιδράσεων που θα ήγειρε το ίδιο το κείμενο.
Υπ' αυτή την έννοια, η συμβολή του Κοινοβουλίου συνιστά ένα σημαντικότατο στοιχείο σε αυτή τη διαδικασία.
Το Κοινοβούλιο ανέκαθεν υποστήριζε με πεποίθηση ενεργητικές πολιτικές, προσανατολισμένες στην προώθηση των ανανεώσιμων πηγών ενέργειας.
Και δράττομαι της ευκαιρίας προκειμένου να επαναλάβω τις ευχαριστίες μου προς τον κ. Turmes για το έργο που επιτελέστηκε.
Και όχι μόνο αυτό. Όπως επεσήμανε ο κ. Linkhor, πρέπει να πούμε ότι το Κοινοβούλιο είναι εκείνο το οποίο παρασύρει εν μέρει την Επιτροπή να φέρει σε πέρας πιο συγκεκριμένες δράσεις στο πεδίο των ανανεώσιμων πηγών ενέργειας και ότι το Κοινοβούλιο ανέκαθεν δρούσε σε αυτό το πεδίο ως πρωτοπόρος και κινητήριος δύναμη.
Όλοι συμφωνούμε ότι οι ανανεώσιμες πηγές ενέργειας πρέπει να παίξουν καίριο ρόλο όταν έλθει η στιγμή να διασφαλίσουν την ενεργειακή παροχή, καθώς και προκειμένου να συμβάλουν στη μικρότερη εξάρτηση από τις εισαγωγές και να εκπληρώσουν τις γραπτές δεσμεύσεις στο Κυότο.
Πέραν αυτών όμως μπορούν να χρησιμεύσουν για να βοηθηθεί η τεχνολογική ανάπτυξη της Ευρωπαϊκής Ένωσης και για να επιτραπεί εξαγωγή καθαρών τεχνολογιών σε άλλες περιοχές του πλανήτη.
Θέλω να επισημάνω ότι η έκθεση του κ. Turmes συμφωνεί πλήρως με αυτές τις απόψεις.
Η Επιτροπή παρέχει την υποστήριξή της στην παραγωγή αιολικής, ηλιακής, ενέργειας, ενεργειακής εκμετάλλευσης της βιομάζας, μικρών υδροηλεκτρικών σταθμών, γεωθερμικής ενέργειας, δηλαδή όλων των ανανεώσιμων πηγών ενέργειας, με εξαίρεση τους μεγάλους υδραυλικούς σταθμούς που κατανοούμε ότι δεν αρμόζει να υποστηριχθούν διότι έχουν αρκετές δυνατότητες και επιπλέον παρουσιάζουν μερικές εξαιρετικά αρνητικές πτυχές από περιβαλλοντικής άποψης, δεδομένου ότι η οικοδόμηση ενός φράγματος σημαίνει πάντα το πλημμύρισμα μιας κοιλάδας.
Οφείλω όμως να πω στον κ. Turmes ότι παρά ταύτα δεν μπορούμε να θεωρήσουμε την τύρφη ως ανανεώσιμη πηγή ενέργειας.
Το πρόγραμμα ALTENER επιτρέπει την πραγματοποίηση ενός λαμπρού έργου και το Κοινοβούλιο ανέκαθεν ήταν σύμμαχος και συνεργάτης των προσπαθειών της Επιτροπής, μάλιστα - επιμένω - κινητήριος δύναμη για να καταστούν περισσότερο φιλόδοξες οι προτάσεις της Επιτροπής.
Αντιμετωπίζουμε μια σημαντική πρόκληση: τον καθορισμό των πλέον ενδεδειγμένων μηχανισμών προκειμένου να στηρίξουμε την ανάπτυξη της πράσινης ηλεκτρικής ενέργειας, μέσα σε μια εσωτερική αγορά, μια ενιαία ανοιχτή αγορά ηλεκτρικής ενέργειας, όπως αυτή που επιδιώκουμε να πραγματώσουμε στον χώρο της Ευρωπαϊκής Ένωσης.
Θέλω να σας διαβεβαιώσω ότι όλα τα ζητήματα που επισημάνθηκαν εδώ θα ληφθούν ιδιαίτερα υπόψη στην οδηγία που θα συζητηθεί τις προσεχείς μέρες.
Υπεισερχόμενος σε συγκεκριμένα ζητήματα, θέλω να πω ότι πρακτικά όλα τα σημεία που επισημάνθηκαν στην έκθεση του κ. Turmes χρήζουν της υποστήριξής μας και συμφωνούν πλήρως με την ανάλυσή μας.
Παρά το γεγονός ότι υπάρχουν μερικές πτυχές που είναι περισσότερο συζητήσιμες, χρήζουν επίσης, μολονότι απορρίπτονται σε μερικές περιπτώσεις λόγω του ότι δεν έχουν εφικτό χαρακτήρα ή διότι θέτουν μεγαλύτερα προβλήματα σε σχέση με τις λύσεις που προτείνουν, μιας σε βάθος ανάλυσης.
Θέλω να επιμείνω στο γεγονός ότι η έκθεση δίνει έμφαση στη σημασία του στόχου του διπλασιασμού, από 6% σε 12%, της συμμετοχής των ανανεώσιμων πηγών ενέργειας στη συνολική εσωτερική κατανάλωση ενέργειας.
Ευελπιστούμε να θέσουμε στην πρόταση οδηγίας μερικούς στόχους επιλεγμένους από χώρες, ξεχωριστά για κάθε χώρα της Ευρωπαϊκής Ένωσης.
Όχι υποχρεωτικούς στόχους, αλλά όντως στόχους που τουλάχιστον από πολιτικής άποψης να επιδρούν στα αποτελέσματα και πιστεύω πως αυτό είναι ένα πολύ σημαντικό βήμα.
Συμφωνώ με τον κ. Turmes στην ανάγκη προστασίας των διαφόρων εθνικών συστημάτων που θα ισχύουν τη στιγμή που θα εγκριθεί αυτή η οδηγία.
Αυτό θα πράξουμε, πράγμα που δεν σημαίνει ότι μέσα σε πέντε χρόνια δεν θα πρέπει να ολοκληρωθεί μια αναθεώρηση των διαφόρων συστημάτων και να επιλέξουμε εκείνα που αποδεδειγμένα θα είναι πιο αποτελεσματικά και που θα έχουν αναπτύξει περισσότερο τις ανανεώσιμες πηγές ενέργειας στις αντίστοιχες χώρες.
Σε κάθε περίπτωση, όπως γνωρίζετε, στις 2 Δεκεμβρίου του 1999 στο Συμβούλιο Ενέργειας υπέβαλα ένα ερωτηματολόγιο στα κράτη μέλη προκειμένου να διαπιστώσω τις απόψεις, την κατάσταση του θέματος και να μπορέσω να υποβάλω μια οδηγία που να μπορέσει να πετύχει την αναγκαία συναίνεση ώστε σύντομα να τελειώσουμε με τα διαδικαστικά, τόσο σε σχέση με το Κοινοβούλιο, όσο και σε σχέση με το Συμβούλιο.
Το αποτέλεσμα του εν λόγω ερωτηματολογίου το οποίο ανέλυσαν οι υπηρεσίες και οδήγησε σε ένα έγγραφο άριστης κατ' εμέ ποιότητας, ευελπιστώ ότι θα μας επιτρέψει να μπορέσουμε να ολοκληρώσουμε με σχετικά ταχείς ρυθμούς τις διατυπώσεις με το Κοινοβούλιο και το Συμβούλιο.
Η πρόταση - να το αποσαφηνίσουμε - επιδιώκει καθαρά και ξάστερα να ενθαρρύνει την παραγωγή ηλεκτρικής ενέργειας με βάση ανανεώσιμες πηγές ενέργειας στον χώρο της Ένωσης.
Θέλω να επισημάνω ότι σημείωσα προσεχτικά αυτά που είπε ο κ. Linkohr για τη γεωργική πολιτική και τη δυνατότητα ενθάρρυνσης της μη διατροφικής παραγωγής (non food).
Ως πρώην υπουργός Γεωργίας είμαι ευαίσθητη σε αυτά τα ζητήματα και είναι από εκείνα που επίσης, κατά κάποιο τρόπο, μελετώνται στην πρόταση.
Θα ήθελα επίσης να σημειώσω ότι εκείνο που επιδιώκουμε με όλα αυτά είναι να έχουμε πιο εξασφαλισμένο, πιο σίγουρο και πιο φιλικό προς το περιβάλλον ενεργειακό απόθεμα στον χώρο της Ένωσης.
Για να ολοκληρώσω κύριε Πρόεδρε, σε άλλες παρεμβάσεις γίνεται λόγος για απόσβεση.
Το ανέφεραν πριν λίγο τόσο ο κ. Vidal-Quadras όσο και ο κ. Valdivielso.
Οι ανανεώσιμες πηγές ενέργειας στις μέρες μας δεν ανταγωνίζονται τις παραδοσιακές πηγές ενέργειας, πρωτίστως στο βαθμό που οι παραδοσιακές πηγές ενέργειας ενέχουν κάποιο εξωτερικό κόστος που βέβαια δεν συνεκτιμάται στην τιμή.
Πρέπει να παράσχουμε ολοκληρωμένη υποστήριξη στις ανανεώσιμες πηγές ενέργειας.
Πιστεύω ότι, στις μέρες μας, δεν μπορεί να επιβληθεί φόρος στις άλλες πηγές ενέργειας - αυτή είναι η θέση μου, παρόλο που γνωρίζω ότι υπάρχουν διαφορετικές θέσεις - για λόγους ανταγωνισμούς και μεγέθυνσης.
Μπορεί όμως να παρασχεθεί υποστήριξη στις ανανεώσιμες πηγές ενέργειας ακριβώς λόγω της ξεκάθαρης συνιστώσας τους σε ό,τι αφορά τον σεβασμό του περιβάλλοντος και τη μείωση των ρύπων.
Υπό αυτή την έννοια, πρέπει να εγγυηθούμε σε εκείνους που επιλέγουν τις ανανεώσιμες πηγές ενέργειας ότι θα έχουν ικανοποιητική απόδοση σε σχέση με τις πραγματοποιούμενες επενδύσεις.
Και προφανώς, πρέπει να δημιουργήσουμε ένα σταθερό πλαίσιο που να επιτρέπει να πραγματοποιούμε επενδύσεις που απαιτούν μια απαραίτητη περίοδο ετών προκειμένου να αποσβεσθούν.
Αυτό είναι ένα από τα θέματα που συζητείται στην Επιτροπή και που δημιούργησε περισσότερες δυσκολίες σε μερικές περιπτώσεις, μαζί με κάποια άλλα στοιχεία, τελικά όμως όλος ο κόσμος συμμερίζεται εντός της Επιτροπής αυτή την ανάγκη ενθάρρυνσης της πράσινης ενέργειας.
Κύριε Πρόεδρε, θέλω να εκφράσω τις ευχαριστίες μου στον εισηγητή και σε όλους τους ομιλητές και να τους διαβεβαιώσω ότι αυτή η πτυχή σταθερότητας που επιτρέπει τη λήψη μεσοπρόθεσμων επενδυτικών αποφάσεων θα συμπεριληφθεί επίσης στην πρόταση οδηγίας που πιστεύω να μπορέσω να σας υποβάλω σύντομα.
Σας ευχαριστώ, κυρία Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 11.00.
(Η συνεδρίαση λήγει στις 23.10)
Έγκριση των συνοπτικών πρακτικών της προηγούμενης συνεδρίασης
. Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
Κυρία Πρόεδρε, στη σελίδα 6 των συνοπτικών πρακτικών νομίζω πως οι αναγνώστες μπορεί να σχηματίσουν εσφαλμένη εντύπωση από την παράθεση της παρέμβασής μου και της παρέμβασης του κ. Vander Taelen.
Θα ήθελα να υπογραμμίσω δύο σημεία.
Κατά πρώτον, οι θέσεις μου σχετικά με την Ευρωπαϊκή Ένωση, τις οποίες αποδοκιμάζει ο κ. Vander Taelen, δεν θα μπορούσαν σε καμία περίπτωση να δικαιολογήσουν τις προσωπικές και εντελώς αβάσιμες επιθέσεις τις οποίες μου απηύθυνε ο πρόεδρος της καναδικής αντιπροσωπίας.
Αλλωστε, ο ίδιος ο κ. Vander Taelen είπε ότι δεν ήταν παρών σε αυτά τα περιστατικά.
Δεύτερον, μου είναι εντελώς αδιανόητο πως ο κ. Vander Taelen σχημάτισε την εντύπωση πως είμαι αντίθετος στη διεύρυνση.
Δεν είπα ποτέ κάτι τέτοιο.
Αντιθέτως, χιλιάδες φορές έχω πει σε αυτό το ημικύκλιο πως η διεύρυνση αποτελεί ιστορική ανάγκη.
Απλώς επεσήμανα ότι τα θεσμικά όργανα στην παρούσα μορφή τους παρεμποδίζουν αναμφίβολα τη διεύρυνση. Πρόκειται όμως για ένα τελείως διαφορετικό ζήτημα.
Είμαι σαφώς υπέρ της διεύρυνσης της Ευρωπαϊκής Ένωσης προς ανατολάς.
. Ευχαριστώ, κύριε Berthu.
Θα εξετάσουμε πολύ προσεκτικά μήπως χρειάζεται να τροποποιήσουμε τα συνοπτικά πρακτικά ώστε να ανταποκρίνονται στην πραγματικότητα.
Υπάρχουν παρατηρήσεις;
Κυρία Πρόεδρε, παρότι δεν ήμουν εγώ ο ομιλητής, αλλά ο κ. Κατηφόρης, διαπιστώνω πως στα πρακτικά αναφέρεται ότι είπε ότι οι τουρκικές αρχές έχουν καταρτίσει επίσης κατάλογο ελλήνων υπηκόων που κατοικούν στην Τουρκία.
Δεν είπε αυτό.
Είπε "ελλήνων υπηκόων" απλώς, κατοίκων της Ελλάδας δηλαδή.
Το λέω επειδή ο κ. Κατηφόρης δεν είναι παρών και για να διορθωθούν τα πρακτικά.
. Έχετε απόλυτο δίκιο.
Το θυμάμαι και εγώ.
Θα κάνουμε επομένως την ανάλογη διόρθωση.
(Εγκρίνονται τα συνοπτικά πρακτικά)
Κυρία Πρόεδρε, δεν πρόκειται για τα πρακτικά, αλλά για μια πρόταση επί της διαδικασίας.
Με πλησίασαν χθες και σήμερα επανειλημμένα άνθρωποι του Τύπου, οι οποίοι είχαν ακούσει ότι το Ελεγκτικό Συνέδριο σάς υπέβαλε χθες μια έκθεση που δείχνει πώς πραγματοποιείται η χρηματοδότηση των πολιτικών ομάδων.
Κατανοώ ότι το θέμα αυτό είναι πολύ ακανθώδες και ότι πρέπει να αποτρέψουμε τη δημοσίευση "καουμπόικων" ιστοριών γι' αυτό στον Τύπο.
Η απορία πολλών ανθρώπων είναι τι θα γίνει με αυτή την έκθεση.
Θα δημοσιευθεί; Πληροφορήθηκα ότι οι πρόεδροι των Ομάδων είχαν τη δυνατότητα να ξεφυλλίσουν την έκθεση.
Θα ήθελα να σας ρωτήσω τι σκοπεύετε να κάνετε με αυτή την έκθεση.
Θα τη διαβιβάσετε με κάποιον τρόπο στον Τύπο ή στα άτομα που τη θέλουν μαζί με ορισμένα σχόλια ή όχι; Πιστεύω ότι πρέπει εδώ να ακολουθήσουμε μια ανοιχτή, διαφανή στρατηγική ούτως ώστε να μπορέσουμε να πούμε με κάθε ειλικρίνεια τι πρακτική εφαρμόζαμε στο παρελθόν σε σχέση με τους πόρους που διατίθενται στις Ομάδες.
. Κύριε Staes, πρόκειται για μια εξαιρετικά συνήθη διαδικασία.
Στην πραγματικότητα το Ελεγκτικό Συνέδριο μού υπέβαλε αυτή την προκαταρκτική έκθεση, η οποία θα εξεταστεί τώρα κατ' αντιμωλία.
Διαβίβασα όντως την έκθεση σε όλους τους προέδρους των Ομάδων ζητώντας τους να μου κοινοποιήσουν τις παρατηρήσεις τους, ούτως ώστε να μπορέσουμε να τις διαβιβάσουμε στο Ελεγκτικό Συνέδριο.
Κατόπιν αυτής της διαδικασίας το Ελεγκτικό Συνέδριο θα εκπονήσει την τελική του έκθεση.
Κατά τη γνώμη μου δεν είναι αρμόδια η Πρόεδρος του Ευρωπαϊκού Κοινοβουλίου να διαβιβάσει την έκθεση αυτή στον Τύπο.
Δεν πρόκειται για έλλειψη διαφάνειας.
Δεν είμαι εγώ αρμόδια να το κάνω.
Έκανα ό,τι όφειλα, διαβίβασα δηλαδή την έκθεση στους προέδρους όλων των αρμόδιων Ομάδων.
Κυρία Πρόεδρε, χθες το βράδυ έμαθα ότι φυλακίστηκε εκ νέου ο κ. Akim Birdal, πρώην Πρόεδρος της Επιτροπής Ανθρωπίνων Δικαιωμάτων της Τουρκίας.
Ο κ. Birdal είχε ζητήσει να αφεθεί ελεύθερος για λόγους υγείας ύστερα από μια επίθεση που είχε δεχτεί.
Το αίτημα αυτό απερρίφθη και παραμένει στη φυλακή γιατί πριν από λίγο καιρό τόλμησε να προτείνει τη διερεύνηση μιας πολιτικής λύσης στο κουρδικό ζήτημα.
Θεωρώ ότι θα ήταν εξαιρετικά ευπρόσδεκτη πρωτοβουλία εάν εσείς η ίδια ως Πρόεδρος του Ευρωπαϊκού Κοινοβουλίου απευθυνθείτε, πράττοντας όλα τα δέοντα, στις τουρκικές αρχές για να ζητήσετε την απελευθέρωση αυτού του έντιμου ανθρώπου.
. Συμφωνώ απολύτως, κύριε Wurtz.
Αναφερθήκαμε στο ζήτημα αυτό χθες, και είμαι απολύτως σύμφωνη να προβούμε σε αυτό το διάβημα προς τις τουρκικές αρχές.
Σύστημα "Echelon";
. Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την ύπαρξη του συστήματος "Echelon", συστήματος τεχνητής νοημοσύνης που επιτρέπει στις Ηνωμένες Πολιτείες της Αμερικής να ελέγχουν και να παρακολουθούν όλες τις τηλεφωνικές και ηλεκτρονικές επικοινωνίες της Ευρωπαϊκής Ένωσης.
Κυρία Πρόεδρε, κύριοι βουλευτές, μετά την επιστολή που διαβίβασε το Ευρωπαϊκό Κοινοβούλιο στο Συμβούλιο και μετά την ακρόαση που διενήργησε η Επιτροπή Ελευθεριών και Δικαιωμάτων των Πολιτών με αντικείμενο την προστασία των δεδομένων στην επικράτεια της Ευρωπαϊκής Ένωσης, το Ευρωπαϊκό Κοινοβούλιο έκρινε ενδεδειγμένο να ακούσει τη γνώμη του Συμβουλίου και της Επιτροπής σχετικά με την ενδεχόμενη ύπαρξη κάποιου συστήματος "Εchelon" , το οποίο θα παρείχε τη δυνατότητα παρακολούθησης των επικοινωνιών στο περιθώριο κάθε ισχύοντος νομικού πλαισίου στον τομέα της δικαιοσύνης και των εσωτερικών υποθέσεων.
Θα ήθελα να σας ευχαριστήσω για το γεγονός ότι καλέσατε το Συμβούλιο να παρέμβει επί του συγκεκριμένου θέματος, μιας και με τον τρόπο αυτό μας παρέχεται η ευκαιρία να ξεκαθαρίσουμε τη θέση μας, αλλά επίσης να ενημερώσουμε το Κοινοβούλιο σχετικά με όλα τα μέτρα ή δέσμες μέτρων που ελήφθησαν από το Συμβούλιο, όσον αφορά τη νόμιμη παρακολούθηση των τηλεπικοινωνιών.
Η Ευρωπαϊκή Ένωση οφείλει να σέβεται τα θεμελιώδη δικαιώματα έτσι όπως αυτά κατοχυρώνονται από την Ευρωπαϊκή Σύμβαση για τα Δικαιώματα του Ανθρώπου και σύμφωνα με τις κοινές συνταγματικές παραδόσεις των κρατών μελών, οι οποίες ανάγονται σε γενικές αρχές του κοινοτικού δικαίου.
Υπό αυτή την έννοια, το Συμβούλιο θα κάνει το παν ώστε να διαφυλάξει αυτές τις αρχές, επικεντρώνοντας κυρίως την προσοχή του στο γεγονός ότι ο κάθε άνθρωπος δικαιούται σεβασμό της ιδιωτικής και οικογενειακής του ζωής, του ασύλου κατοικίας και της αλληλογραφίας του, όπως ορίζει η Ευρωπαϊκή Σύμβαση για τα Δικαιώματα του Ανθρώπου, που συνιστά τον ακρογωνιαίο λίθο της πολιτικής μας προσπάθειας.
Όλοι γνωρίζουμε πως αυτή τη στιγμή διεξάγονται εργασίες, στις οποίες το Ευρωπαϊκό Κοινοβούλιο συμμετέχει εξ ολοκλήρου, με σκοπό τη συλλογή στο πλαίσιο ενός Χάρτη των θεμελιωδών δικαιωμάτων που πρέπει να ισχύουν στην Ένωση.
Για όλους τους λόγους που προανέφερα η Προεδρία επιθυμεί να εκφράσει κατηγορηματικά τη θέση της αναφορικά με την ενδεχόμενη ύπαρξη ενός συστήματος παρακολούθησης των τηλεπικοινωνιών σε επίπεδο Ευρωπαϊκής Ένωσης και στο περιθώριο οποιουδήποτε νομικού πλαισίου. Το Συμβούλιο δεν μπορεί να αποδεχθεί τη δημιουργία ή την ύπαρξη κάποιου συστήματος παρακολούθησης τηλεπικοινωνιών, το οποίο θα αντίκειται στους νομοθετικούς κανόνες των κρατών μελών και θα παραβιάζει τις θεμελιώδεις αρχές που αποβλέπουν στη διαφύλαξη της ανθρώπινης αξιοπρέπειας.
Επιμένω: το Συμβούλιο δεν μπορεί να αποδεχθεί τη δημιουργία ή την ύπαρξη κάποιου συστήματος παρακολούθησης τηλεπικοινωνιών το οποίο θα αντίκειται στους νομοθετικούς κανόνες των κρατών μελών και θα παραβιάζει τις θεμελιώδεις αρχές που αποβλέπουν στη διαφύλαξη της ανθρώπινης αξιοπρέπειας.
Κατόπιν τούτου, η Προεδρία εκτιμά πως είναι αναγκαίο να καταβάλουμε κάθε προσπάθεια ώστε να εγκαθιδρύσουμε σε ευρωπαϊκό επίπεδο έναν χώρο ελευθερίας, ασφάλειας και δικαιοσύνης.
Στόχος μας είναι να οικοδομήσουμε μια πιο ανοιχτή και ασφαλή Ευρώπη που θα έχει ως υπόβαθρο την από κοινού προσήλωσή μας στις κοινές θεμελιώδεις αξίες μας.
Προς τον σκοπό αυτό ίσως χρειαστεί καμιά φορά να δοθεί η δυνατότητα παρακολούθησης των τηλεπικοινωνιών, στο μέτρο που είναι απολύτως απαραίτητο ώστε να επιτύχουμε τη διαφύλαξη των προαναφερόμενων αξιών και προς το συμφέρον της δικαιοσύνης.
Μια τέτοια δραστηριότητα, η οποία θα πρέπει να είναι σαφώς οριοθετημένη και να τηρεί κριτήρια αναλογικότητας, οφείλει να προωθείται για την επίτευξη πολύ συγκεκριμένων στόχων, όπως είναι π.χ. η καταπολέμηση του οργανωμένου εγκλήματος.
Στο πλαίσιο της άσκησης αυτού του δικαιώματος, ενός πλήρως κατοχυρωμένου δικαιώματος στην Ευρωπαϊκή Σύμβαση για τα Δικαιώματα του Ανθρώπου, η Προεδρία εκτιμά πως είναι επίσης απαραίτητο να γίνεται σεβαστή η νομολογία του Δικαστηρίου των Ανθρωπίνων Δικαιωμάτων, όσον αφορά την αναγκαία προσήλωση στην αρχή της αναλογικότητας μεταξύ ανάμειξης στην ιδιωτική ζωή και προάσπισης του δημοσίου συμφέροντος.
Σε σαφώς καθορισμένες και πράγματι εξαιρετικές περιπτώσεις η παρακολούθηση των επικοινωνιών θα μπορούσε, υπό αυτές τις περιστάσεις, να είναι αιτιολογημένη.
Σε ό,τι αφορά αυτό το ζήτημα θα επιθυμούσαμε να ενεργούμε στο πλαίσιο της απόλυτης διαφάνειας κατά τρόπο ώστε να έχει το Ευρωπαϊκό Κοινοβούλιο τη δυνατότητα να ενημερώνεται διαρκώς και συνεχώς για την εξέλιξη των εργασιών που δρομολογούνται στους κόλπους του Συμβουλίου με αντικείμενο τη νόμιμη παρακολούθηση των τηλεπικοινωνιών.
Πέραν αυτού ωστόσο θα ήθελα να αναφερθώ και σε κάποια άλλα ζητήματα που εγείρονται από την Επιτροπή Ελευθεριών και Δικαιωμάτων των Πολιτών και επισημαίνονται στην επιστολή που ανέφερα προηγουμένως, καθώς και στην επιστολή που μόλις απηύθυνε η κυρία Πρόεδρος στο Συμβούλιο.
Πρόκειται για ζητήματα που έχουν να κάνουν με την αστυνομική συνεργασία, τη δικαστική συνεργασία επί ποινικών υποθέσεων, τη Europol, τη Συμφωνία Schengen και το στάδιο που διανύουν οι αρχικοί προβληματισμοί που αναπτύσσονται σήμερα και αφορούν την προστασία των δεδομένων στο πλαίσιο του τρίτου πυλώνα.
Αυτά είναι τα θέματα που συζητήθηκαν στην επιτροπή και για τα οποία η κυρία Πρόεδρος μού ζήτησε με την επιστολή που μου απηύθυνε να μιλήσω.
Στον τομέα της αστυνομικής συνεργασίας το Συμβούλιο εξέδωσε στις 17 Ιανουαρίου 1995 μια απόφαση σχετικά με τη νόμιμη παρακολούθηση των τηλεπικοινωνιών.
Η εν λόγω απόφαση, που δημοσιεύθηκε στην Επίσημη Εφημερίδα, περιλαμβάνει έναν αναλυτικό κατάλογο των προδιαγραφών, βάσει των οποίων τα κράτη μέλη δικαιούνται να προβαίνουν σε νόμιμη παρακολούθηση των τηλεπικοινωνιών που διαχειρίζονται οι φορείς εκμετάλλευσης των δικτύων και οι φορείς παροχής υπηρεσιών.
Ο κατάλογος αυτός δίδει τη δυνατότητα στο κάθε κράτος μέλος να προσαρμόζει την εθνική του νομοθεσία κατά τρόπο ώστε να εντοπίζει και να ξεπερνά τις δυσκολίες που μπορεί να προκύψουν κατά την εισαγωγή των τεχνικών προδιαγραφών για τις παρακολουθήσεις στα σύγχρονα συστήματα τηλεπικοινωνιών.
Τον Νοέμβριο του 1995 καθιερώθηκε ένας κώδικας συμπεριφοράς ανάμεσα στα δεκαπέντε κράτη μέλη και τη Νορβηγία, ο οποίος λαμβάνει υπόψη τον εν λόγω κατάλογο των προδιαγραφών που ορίζονται στην προαναφερόμενη απόφαση.
Επί του προκειμένου θα ήθελα να σας επισημάνω ότι οι κυβερνήσεις των Ηνωμένων Πολιτειών της Αμερικής, του Καναδά και της Αυστραλίας ενημέρωσαν το Συμβούλιο ότι δεν θα προσυπογράψουν τον παραπάνω κώδικα συμπεριφοράς, αλλά θα ακολουθήσουν μια πολιτική παρόμοια με αυτή που προβλέπει ο κώδικας συμπεριφοράς.
Το 1999 υπεβλήθη προς αξιολόγηση στο Συμβούλιο μια πρωτοβουλία η οποία αφορούσε τη νόμιμη παρακολούθηση των τηλεπικοινωνιών που άπτονται του τομέα των νέων τεχνολογιών.
Αμέσως μετά την έναρξη των σχετικών εργασιών το Συμβούλιο φρόντισε να ζητήσει τη γνώμη του Ευρωπαϊκού Κοινοβουλίου αναφορικά με την εν λόγω πρόταση. Το Κοινοβούλιο εξέδωσε γνωμοδότηση επί του θέματος τον Μάιο του 1999.
Το Συμβούλιο εξακολουθεί να ασχολείται με το συγκεκριμένο θέμα και επί του παρόντος δεν έχει καταλήξει σε οριστική θέση όσον αφορά αυτή την υπόθεση.
Κατά τη συνεδρίασή του της 28ης Μαΐου 1998 το Συμβούλιο ενέκρινε αποφάσεις σχετικά με την κρυπτοθέτηση και τη λήψη κατασταλτικών μέτρων ενόψει της εξασφάλισης της ακεραιότητας και του απορρήτου των ψηφιακών επικοινωνιών, οι οποίες προσφέρουν σημαντικά πλεονεκτήματα για την προώθηση του ηλεκτρονικού εμπορίου και τη διαφύλαξη της ιδιωτικής ζωής των προσώπων, επιτρέποντας ακόμη την πρόληψη των κρουσμάτων απάτης και άλλων παραβάσεων.
Πράγματι, έχουμε επίγνωση των ανησυχιών που εκδηλώθηκαν, όσον αφορά τις αρνητικές παρεκτροπές που ενδέχεται να προκύψουν για την καταπολέμηση ορισμένων μορφών εγκληματικότητας από την περαιτέρω ανάπτυξη των κρυπτογραφικών υπηρεσιών για λόγους διαφύλαξης του απορρήτου.
Γι' αυτόν ακριβώς τον λόγο αποφασίσαμε να παρακολουθούμε εκ του σύνεγγυς τον βαθμό προσφυγής στις τεχνικές κρυπτογράφησης, συγκεκριμένα εκ μέρους και προς όφελος των μεγάλων δικτύων του οργανωμένου εγκλήματος.
Τα παραπάνω μέτρα θα πρέπει να τηρούν την αρχή της αναλογικότητας και να εφαρμόζονται προσεκτικά και κατόπιν περισυλλογής σε περιπτώσεις άλλων σημαινόντων συμφερόντων - ιδίως λαμβάνοντας δεόντως υπόψη την αναγκαιότητα προάσπισης των θεμελιωδών δικαιωμάτων που κατοχυρώνονται στην Ευρωπαϊκή Σύμβαση για τα Δικαιώματα του Ανθρώπου, καθώς και τη λειτουργία της εσωτερικής αγοράς - με σκοπό τη διασφάλιση της ανάπτυξης του ηλεκτρονικού εμπορίου.
Στον τομέα της δικαστικής συνεργασίας επί ποινικών υποθέσεων ιδιαίτερη μνεία οφείλουμε να κάνουμε στο σχέδιο σύμβασης μεταξύ των κρατών μελών της Ευρωπαϊκής Ένωσης, αναφορικά με την αμοιβαία δικαστική συνδρομή σε υποθέσεις που άπτονται του ποινικού δικαίου.
Οι διαπραγματεύσεις που διεξάγονται εδώ και πάνω από τέσσερα χρόνια, σχετικά με το σχέδιο σύμβασης για αμοιβαία δικαστική συνδρομή επί ποινικών υποθέσεων, έχουν σχεδόν καταλήξει σε επιτυχή έκβαση.
Κατά τη συνεδρίασή του στις 27 Μαρτίου το Συμβούλιο των Υπουργών Δικαιοσύνης και Εσωτερικών Υποθέσεων εξέτασε τα σημαντικότερα ζητήματα που βρίσκονται ακόμη σε εκκρεμότητα, μεταξύ των οποίων και αυτά που αφορούν την παρακολούθηση των τηλεπικοινωνιών.
Βρίσκομαι στην ιδιαίτερα ευχάριστη θέση να σας ανακοινώσω ότι στη διάρκεια της εν λόγω συνεδρίασης επιτεύχθηκε απόλυτη πολιτική συμφωνία, όσον αφορά τα μέτρα που αφορούν τις παρακολουθήσεις, οπότε αναμένουμε ότι η έγκριση της πράξης με την οποία θεσπίζεται η σύμβαση θα λάβει κατά πάσα πιθανότητα χώρα στο Συμβούλιο των Υπουργών Δικαιοσύνης και Εσωτερικών Υποθέσεων που θα συγκληθεί τον Μάιο.
Συζητήθηκε επίσης η λήψη μέτρων αναφορικά με την προστασία των δεδομένων στο πλαίσιο της Σύμβασης Europol.
Σχετικά με αυτό οφείλουμε να υπογραμμίσουμε ότι η Europol δεν διαθέτει εξουσίες διεξαγωγής ερευνών ούτε προωθεί καμία δραστηριότητα επιχειρησιακού χαρακτήρα.
Στην πραγματικότητα αποστολή της Europol είναι να αναλύει τα δεδομένα που της διαβιβάζουν τα κράτη μέλη ή τρίτοι φορείς, ενώ δεν έχει αρμοδιότητα να συλλέγει απευθείας τα συγκεκριμένα δεδομένα.
Για να προσφέρω στο Ευρωπαϊκό Κοινοβούλιο μια πιο ολοκληρωμένη εικόνα αυτού του θέματος επιτρέψτε μου να σας παράσχω σχετικά κάποιες πρόσθετες διευκρινίσεις.
Κάθε κράτος μέλος υποχρεούται να διαβιβάζει τα δεδομένα στη Europol.
Έτσι, όλοι οι έλεγχοι που αφορούν την προστασία των δεδομένων διενεργούνται στο κράτος μέλος προέλευσης, στο πλαίσιο της απόλυτης τήρησης των κανόνων της Σύμβασης του Ιανουαρίου 1981 του Συμβουλίου της Ευρώπης, καθώς και της σύστασης που εξέδωσε τον Σεπτέμβριο του 1987 η Υπουργική Επιτροπή του Συμβουλίου της Ευρώπης.
Με τον τρόπο αυτό τηρούνται οι γενικοί κανόνες που αφορούν την προστασία των δεδομένων που διαβιβάζουν τα κράτη μέλη στην Europol.
Με βάση τα παραπάνω η Σύμβαση ορίζει ότι το ζήτημα, εάν τα δεδομένα συλλέγονται με τον ενδεδειγμένο τρόπο από τα κράτη μέλη, θα πρέπει να εξετάζεται και να διευθετείται σε επίπεδο κάθε κράτους μέλους.
Κάθε κράτος μέλος αναλαμβάνει επομένως την ευθύνη να διορθώνει, να διαγράφει ή να τροποποιεί τα δεδομένα που διεβίβασε στην Europol μόλις διαπιστώσει ότι τα εν λόγω δεδομένα είναι αναληθή ή, ότι η διαβίβασή τους έγινε κατά παράβαση των θεσπισθέντων κανόνων σε αυτό τον τομέα.
Έχει ουσιαστική σημασία να τονίσουμε ότι η ίδια η Europol δεν είναι σε θέση να εξακριβώσει από μόνη της εάν τα δεδομένα που της διαβιβάζει κάποιο κράτος μέλος έχουν συλλεχθεί με τον ενδεδειγμένο τρόπο.
Όλες οι εθνικές ελεγκτικές αρχές καλούνται να διαδραματίσουν πρωταρχικό ρόλο σε αυτόν τον τομέα.
Και δυο λόγια σχετικά με τους κανόνες που διέπουν την προστασία των δεδομένων στο πλαίσιο του συστήματος πληροφοριών Schengen.
Το συγκεκριμένο σύστημα πληροφοριών προβλέπει τη σύσταση μιας αρχής, η οποία θα είναι αρμόδια για την προστασία των δεδομένων προσωπικού χαρακτήρα.
Η εν λόγω ελεγκτική αρχή, που είναι κοινή, συγκροτείται με τη συμμετοχή των ελεγκτικών αρχών των διαφόρων κρατών μελών και μεριμνά για την προσήλωση στις αρχές που διέπουν το σύστημα αναφορικά με την προστασία των δεδομένων, ιδίως σε ό,τι αφορά το περιεχόμενο των δεδομένων που συλλέγονται και την αντίστοιχη χρήση τους.
Με τον τρόπο αυτό επιτυγχάνεται η πλήρης προστασία των συμφερόντων των πολιτών, σύμφωνα με τους κανόνες που επικυρώθηκαν από τα κράτη μέλη.
Τέλος, θα ήθελα να πω κάτι τελευταίο για την προστασία των δεδομένων στο πλαίσιο του τρίτου πυλώνα.
Τα κράτη μέλη και η Επιτροπή καταπιάνονται με το ζήτημα που συνίσταται στο να εξετάσουμε μέχρι ποίου σημείου ενδείκνυται να θεσπισθεί μια οριζόντιου χαρακτήρα προστασία των δεδομένων σε όλους τους τομείς που εντάσσονται στον τρίτο πυλώνα.
Στο πλαίσιο αυτής της συζήτησης μια σειρά ζητημάτων αποτελούν αντικείμενο προσεκτικής μελέτης. Επί παραδείγματι, εξετάζεται το θέμα εάν είναι ή όχι ενδεδειγμένο να συσταθεί μια κοινή ελεγκτική αρχή με αρμοδιότητα σε όλα τα μέσα παρέμβασης που εντάσσονται στον τρίτο πυλώνα ή, αντιθέτως, μήπως θα ήταν λογικότερο να συγκροτηθεί μια κοινή γραμματεία η οποία θα συντονίζει όλες τις ελεγκτικές αρχές.
Πέραν τούτου, η πορτογαλική Προεδρία εξέφρασε την πρόθεση να καταθέσει εν ευθέτω χρόνω στο Συμβούλιο τα πρώτα στοιχεία προβληματισμού, σχετικά με τη σκοπιμότητα του καθορισμού των γενικών αρχών που διαπνέουν την προστασία των δεδομένων και που θα μπορούσαν να τηρηθούν στο σύνολο των μέσων που εντάσσονται στον τρίτο πυλώνα.
Τα παραπάνω στοιχεία προβληματισμού βρίσκονται επί του παρόντος σε εμβρυακό στάδιο και συνιστούν το αντικείμενο αρχικών μελετών.
Εν πάση περιπτώσει, θα ήθελα να σας διαβεβαιώσω ότι η πορτογαλική Προεδρία, απολύτως προσηλωμένη στους μηχανισμούς που διέπουν τη λειτουργία της Κοινότητας, θα ενημερώσει δεόντως και εγκαίρως το Ευρωπαϊκό Κοινοβούλιο σχετικά με τις προσεχείς εξελίξεις αυτών των εργασιών.
Αυτή είναι επιγραμματικά, κυρία Πρόεδρε και κύριοι βουλευτές, η θέση του Συμβουλίου αναφορικά με τις εργασίες που διεξάγονται ακόμη ή που έχουν ήδη περατωθεί στον τομέα της νόμιμης παρακολούθησης των τηλεπικοινωνιών.
Κλείνοντας, επιτρέψτε μου να επισημάνω ότι κατανοώ πλήρως τις πολιτικές ανησυχίες από τις οποίες εκπορεύεται η παρούσα πρωτοβουλία του Ευρωπαϊκού Κοινοβουλίου.
Η Προεδρία επιθυμεί να υπογραμμίσει ότι είναι πρόθυμη να παρακολουθήσει από κοντά την εξέλιξη των εργασιών του Ευρωπαϊκού Κοινοβουλίου σε αυτόν τον τομέα, επειδή εκτιμά πως συντρέχει κάθε λόγος να κρατήσουμε αδιάλλακτη στάση όταν τίθενται επί τάπητος οι αρχές της ελευθερίας, της δημοκρατίας, του σεβασμού των ανθρωπίνων δικαιωμάτων και των θεμελιωδών ελευθεριών των πολιτών.
Κυρία Πρόεδρε, κατ' αρχάς με χαροποιεί πολύ το γεγονός ότι το Συμβούλιο και η Επιτροπή προέβησαν σε σαφείς δηλώσεις όσον αφορά την προβληματική του συστήματος "Echelon".
Στο παρελθόν πολλές ερωτήσεις που είχε θέσει το Κοινοβούλιο είχαν απλά αγνοηθεί.
Eπομένως, η σημερινή δήλωση αποτελεί βήμα προς τη σωστή κατεύθυνση. Το βήμα αυτό δεν μπορεί όμως παρά να είναι ένα πρώτο βήμα, μετά το οποίο χρειάζεται ωστόσο να ακολουθήσουν και άλλα.
Θα πρέπει τώρα να σκεφθούμε με ψυχραιμία ποια μέτρα θα πρέπει να ληφθούν προκειμένου να προστατευθεί αποτελεσματικά η ευρωπαϊκή οικονομία.
Οπωσδήποτε δεν βοηθούν ιδιαίτερα οι βεβιασμένες προτάσεις ψηφισμάτων των τεσσάρων μικρών Ομάδων του Σώματος.
Διαβάζουμε στο ψήφισμα της Ομάδας Τεχνικού Συντονισμού των Ανεξαρτήτων Βουλευτών ότι είναι διάχυτος ο φόβος για ένα "Superechelon" που θα έχει υπό τον έλεγχό του την παρακολούθηση της συνολικής κοινωνίας των πληροφοριών, κάτι που δείχνει με πόσο λιγοστή τεχνογνωσία αντιμετωπίζεται η συγκεκριμένη κατάσταση.
Το πρόβλημα εδώ δεν συνίσταται στο ότι θα βγει αληθινός ο 'όμορφος νέος κόσμος' που περιέγραψε ο Huxley. Εδώ πρόκειται απλά για βιομηχανική κατασκοπία.
Με την πρόταση για τη συγκρότηση εξεταστικής επιτροπής μια συμμαχία Πρασίνων, Αριστερών και Δεξιών θέλει προφανώς να χρησιμοποιήσει το Κοινοβούλιο και να το μετατρέψει σε σκηνικό για παιχνιδάκια τύπου James Bond.
Αναρωτιέμαι ποιον θα πρέπει να κλητεύσει η όποια εξεταστική επιτροπή.
Τον Πρόεδρο των ΗΠΑ ή τον αρχηγό των βρετανικών μυστικών υπηρεσιών που δεν είναι γνωστός ούτε καν στην Αγγλία; Και τι είναι αυτό που θα ανακαλύψει η εν λόγω επιτροπή; Ότι υπάρχει το σύστημα "Echelon" και ότι χρησιμοποιείται και για βιομηχανική κατασκοπία είναι γνωστό το αργότερο μετά από την συνέντευξη που έδωσε φέτος στις 7 Μαρτίου ο Woolsey, ο πρώην διευθυντής της CIA.
Όχι, δεν χρειάζεται να κάνουμε άλλες έρευνες ούτε άλλες συζητήσεις.
Χρειάζεται να περάσουμε στην πράξη.
Εκτός από τις σαφέστατες παρατηρήσεις που πρέπει να γίνουν στους Αμερικανούς και στους Βρετανούς φίλους μας, χρειαζόμαστε για την προστασία των δεδομένων μας ένα ευρωπαϊκό σύστημα κρυπτοθέτησης ανεξάρτητο από τις ΗΠΑ.
Το ζήτημα αυτό θα πρέπει να τεθεί στην ημερήσια διάταξη της επόμενης διάσκεψης του ΠΟΕ.
Πρέπει δηλαδή να επεξεργασθούμε έναν κώδικα δεοντολογίας ο οποίος θα διασφαλίζει την καταβολή αποζημίωσης σε περίπτωση καταχρήσεων των συστημάτων κατασκοπίας. Πρέπει επίσης να καταστήσουμε σαφέστερο από ό,τι μέχρι σήμερα στην οικονομία μας πως καλείται και η ίδια να προστατεύσει μέσω κρυπτοθέτησης τα δεδομένα της.
Σε αντίθεση με μια εξεταστική επιτροπή, που στην προκείμενη περίπτωση δεν θα είχε κανένα νόημα, τούτο αποτελεί εποικοδομητική προσέγγιση.
Κυρία Πρόεδρε, με την παρούσα δήλωση εκπροσώπησα την Ομάδα μου αντί του κ. Boetticher, ο οποίος υποχρεώθηκε να επιστρέψει χθες στη Γερμανία λόγω ενός θανάτου.
Κυρία Πρόεδρε, αξιότιμοι συνάδελφοι, ακούσαμε τις δηλώσεις του Συμβουλίου και της Επιτροπής και αντιμετωπίζουμε τώρα μια δύσκολη κατάσταση ως προς τις αποφάσεις που θα πρέπει να λάβουμε.
Το πόσο δύσκολη είναι η κατάσταση μπορείτε να το διαπιστώσετε από δύο φράσεις που ακούσαμε τα τελευταία τρία λεπτά.
Η συνάδελφος Klamt μας είπε πως όλοι γνωρίζουμε ότι οι ΗΠΑ διεξάγουν βιομηχανική κατασκοπία.
Ο κ. Επίτροπος μάς δήλωσε μόλις προς ολίγου πως οι ΗΠΑ δεν διεξάγουν φυσικά βιομηχανική κατασκοπία, πράγμα που δήλωσαν χθες γραπτώς.
Ποια είναι λοιπόν η αλήθεια;
Τούτο συνηγορεί βεβαίως υπέρ του ότι, μετά από όλα όσα ακούσαμε κατά την ακρόαση στην Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, θα πρέπει να συνεχίσουμε τη στρατηγική που εμείς ως Σοσιαλδημοκράτες θεωρούσαμε σωστή.
Στην επιτροπή ακούστηκαν υπαινιγμοί κατά του Συμβουλίου και της Επιτροπής, και συγκεκριμένα υπαινιγμοί ότι δεν προστατεύονται επαρκώς τα ατομικά δικαιώματα από τηλεφωνικές υποκλοπές και παρακολουθήσεις, ότι τα ευρωπαϊκά θεσμικά όργανα δεν καταπολεμούν επαρκώς στο πλαίσιο του κοινοτικού δικαίου τα πλήγματα που δέχεται η ευρωπαϊκή οικονομία μέσω του συστήματος "Echelon" ως προς τον ανταγωνισμό και ότι δεν έχουν αναπτύξει επαρκείς στρατηγικές αντιμετώπισης.
Και τότε είπαμε πως θέλουμε να ακούσουμε πρώτα τις σχετικές δηλώσεις του Συμβουλίου και της Επιτροπής και μετά να αποφασίσουμε πως θα προχωρήσουμε.
Θέλω να επισημάνω ότι όσα ακούστηκαν σήμερα από την πλευρά και των δύο θεσμικών οργάνων δίνουν λιγοστές απαντήσεις και προκαλούν ακόμα περισσότερα ερωτήματα.
Ως εκ τούτου, η Ομάδα των Σοσιαλδημοκρατών θα κάνει αυτό που είχε αποφασίσει ήδη πριν από αρκετές εβδομάδες.



Υπό το φως των σημερινών διαπιστώσεων και γνωρίζοντας πλέον τις δηλώσεις των δύο θεσμικών οργάνων θα αποφασίσουμε την επόμενη εβδομάδα - και πρέπει σαφώς να αποφασίσουμε - για τα εξής: θέλουμε τη συγκρότηση εξεταστικής επιτροπής; Θέλουμε μια μη μόνιμη επιτροπή; Θέλουμε την εκπόνηση μιας έκθεσης πρωτοβουλίας; Θέλουμε να λάβουμε άλλα μέτρα προκειμένου να φωτιστούν περισσότερο τα ανοιχτά ερωτήματα και να λάβουμε περισσότερες απαντήσεις, αλλά προπάντων προκειμένου να εξετάσουμε κατά πόσο έχει παραβιασθεί το κοινοτικό δίκαιο; Θα αποφασίσουμε την επόμενη εβδομάδα με ποιον τρόπο θα προχωρήσουμε, αλλά ένα πράγμα θα τονίσω εδώ με σαφήνεια: Δεν θα μπορέσουμε να αντεπεξέλθουμε στο πολιτικό πρόβλημα και στην πολιτική δραματικότητα που κρύβεται πίσω από τα ερωτήματα αυτά εάν ακολουθήσουμε μιαν αναβλητική τακτική στην αντιμετώπιση του προβλήματος, όπως την άκουσα σήμερα το πρωί από τους εταίρους μας, από τα άλλα δύο θεσμικά όργανα - αυτή είναι η προσωπική μου γνώμη.
Δεν ξέρω αν ήταν ήδη σκόπιμο να ζητήσουμε τη σύσταση εξεταστικής επιτροπής, δεδομένου ότι θα πρέπει να έχει διευκρινισθεί απόλυτα η νομική βάση για τη συγκρότησή της εάν θέλουμε να έχει επιτυχία.
Και εδώ υπάρχουν επίσης ανοιχτά ερωτήματα.
Αυτός ήταν και ο λόγος που θεώρησα βεβιασμένη τη συγκρότηση εξεταστικής επιτροπής.
Δεν θέλω όμως να αποκλείσω το ενδεχόμενο να καταλήξουμε στη διάρκεια της συζήτησης σε τέτοιες διαπιστώσεις οι οποίες θα οδηγήσουν εμάς, τους Σοσιαλδημοκράτες, να πούμε εδώ στο Σώμα ότι, αν υφίσταται ακόμα έστω και το ελάχιστο ίχνος υποψίας πως έχει παραβιασθεί το κοινοτικό δίκαιο και πως δεν προστατεύονται επαρκώς οι ελευθερίες των πολιτών και η ισότητα του ανταγωνισμού της βιομηχανίας μας και της οικονομίας μας, τότε θα δράσουμε σαφέστατα.
Κυρία Πρόεδρε, θα ήθελα κατ' αρχάς να ευχαριστήσω τον Πρόεδρο του Συμβουλίου για την παρέμβαση αρχής που έκανε δηλώνοντας πως το σύστημα που αποτελεί το αντικείμενο της συζήτησής μας είναι απαράδεκτο.
Ως εδώ καλά.
Μετά από αυτό όμως περίμενα εκ μέρους του Συμβουλίου κάποιες διευκρινίσεις επί του προβλήματος που επιθυμούμε να εξετάσουμε σήμερα.
Ομολογώ ότι έμεινα με την όρεξη.
Κάνοντας έναν παραλληλισμό με τον χώρο του αθλητισμού, θα έλεγα ότι οι εκπρόσωποι του Συμβουλίου και της Επιτροπής έκαναν κινήσεις για να αποφύγουν τα χτυπήματα, όπως συμβαίνει στην ξιφασκία.
Πρόκειται για μια πρακτική πολύ αποτελεσματική στην ξιφασκία, όμως στην πολιτική κάτι τέτοιο δεν μου αρέσει.
Δεν μετανιώνω καθόλου που από κοινού με την Ομάδα μου πήραμε την πρωτοβουλία να ζητήσουμε τη σύσταση μιας κοινοβουλευτικής εξεταστικής επιτροπής επί του θέματος.
Πιστεύω ότι η έγκριση μιας τέτοιου είδους πρωτοβουλίας θα αυξήσει το κύρος του Ευρωπαϊκού Κοινοβουλίου και ελπίζω πως ολόκληρο το Κοινοβούλιο θα στηρίξει αυτή τη θέση.
Θα ήθελα επίσης να υπενθυμίσω ότι πέρα από τις ομιλίες, οι οποίες είναι προφανώς ενδιαφέρουσες κατ' αρχήν, πρέπει να έχουμε το θάρρος να μιλήσουμε για τα γεγονότα.
Πριν από δεκαοχτώ μήνες, κατά τη διάρκεια μιας συζήτησης στο ίδιο αυτό Κοινοβούλιο, ο κ. Bangemann, ο τότε αρμόδιος Επίτροπος, είχε απαντήσει στις διάφορες ερωτήσεις των βουλευτών ότι, εάν το σύστημα υπήρχε θα αποτελούσε σοβαρό πρόβλημα για τα δικαιώματα των πολιτών και για τη λειτουργία της Ευρωπαϊκής Ένωσης.
Έκτοτε γνωρίζουμε ότι το σύστημα αυτό υπάρχει, δεν γνωρίζουμε όμως πώς λειτουργεί.
Έχουμε σοβαρούς λόγους να πιστεύουμε ότι ένα από τα κράτη μέλη της Ευρωπαϊκής Ένωσης - και για να μιλήσουμε εντελώς ξεκάθαρα, το Ηνωμένο Βασίλειο - συνεργάζεται με αυτό το σύστημα.
Περίμενα μια δήλωση επ' αυτού του θέματος από την Προεδρία του Συμβουλίου.
Το ερώτημα είναι εάν η βρετανική κυβέρνηση απαντά ξεκάθαρα ως προς το θέμα αυτό: συνεργάζεται ή όχι με αυτό το σύστημα; Νομίζω ότι δικαιούμαστε να το μάθουμε.
Όσον αφορά την Επιτροπή, θα ήθελα να επισημάνω πως είναι επιφορτισμένη να μεριμνά για την τήρηση του κοινοτικού δικαίου.
Έχουμε σοβαρούς λόγους να πιστεύουμε ότι αυτό το κοινοτικό δίκαιο έχει καταπατηθεί.
Ποιο το όφελος των οδηγιών, οι οποίες είναι προφανώς εξαιρετικά χρήσιμες όταν εφαρμόζονται, εφόσον είναι φανερό ότι υπάρχουν τεχνικά συστήματα που καθιστούν δυνατή την καταστρατήγησή τους; Επιπλέον, ποιο το όφελος εάν γνωρίζουμε ότι πιθανότατα ορισμένα κράτη μέλη συνεργάζονται για την καταστρατήγησή τους; Πραγματικά ανησυχώ πάρα πολύ.
Θεωρώ πως εάν το Κοινοβούλιό μας θέλει να εκπροσωπεί τους Ευρωπαίους πολίτες έχει πράγματι την υποχρέωση να ρίξει φως σε αυτή την κατάσταση.
Δεν θα το πετύχουμε εάν περιμένουμε συστηματικά πρωτοβουλίες εκ μέρους του Συμβουλίου και της Επιτροπής.
Θα ήθελα να υπενθυμίσω ότι πριν από δεκαοχτώ μήνες είχαμε ήδη εγκρίνει ένα ψήφισμα στο οποίο ζητούσαμε παρόμοιες τεχνολογίες παρακολούθησης να αποτελέσουν αντικείμενο μιας πραγματικής ανοιχτής συζήτησης.
Υπό το φως αυτού που μόλις άκουσα σήμερα, η συζήτηση δεν είναι πραγματικά ανοιχτή.
Κατά δεύτερον τονίζαμε την ανάγκη να θεσπίσουμε αποτελεσματικά συστήματα οικονομικής προστασίας και ένα σύστημα κρυπτογράφησης.
Σήμερα, δεκαοχτώ μήνες αργότερα, μας επαναλαμβάνουν το ίδιο.
Θα εγκρίνουμε ένα νέο ψήφισμα στο Στρασβούργο το οποίο θα επαναλαμβάνει το ψήφισμα του 1998;
Το θεωρώ πράγματι ξεπερασμένο.
Συνεπώς, κυρία Πρόεδρε, αγαπητοί συνάδελφοι, πρέπει να κάνουμε βήματα προόδου και το Κοινοβούλιό μας ως τρίτο θεσμικό όργανο της Ένωσης οφείλει να βρίσκεται στην πρώτη γραμμή.
Κυρία Πρόεδρε, οι παρεμβάσεις του Συμβουλίου και της Επιτροπής ήταν, τουναντίον, κατά τη γνώμη μου εξαιρετικά διαφωτιστικές.
Σήμερα οι Ηνωμένες Πολιτείες αναγνωρίζουν την ύπαρξη του συστήματος "Echelon".
Σε ορισμένες κυβερνήσεις της Ένωσης οι γλώσσες λύνονται.
Ο Τύπος κατακλύζεται από λεπτομέρειες, όσον αφορά αυτό το δίκτυο ηλεκτρονικής παρακολούθησης που έχει απλώσει παντού τα πλοκάμια του.
Και παρ' όλα αυτά οποία αμηχανία στα λεγόμενα του Συμβουλίου και της Επιτροπής!
Οποίες μπερδεμένες δηλώσεις προκειμένου να αποφύγουν να απαντήσουν στα ερωτήματα που έχουν τεθεί.
Δεν άκουσα την παραμικρή εξήγηση για το γεγονός ότι χρειάστηκε να περιμένουμε να ανακαλύψουν κάποιοι βουλευτές, πριν από δύο περίπου χρόνια, αυτή τη φοβερή υπόθεση και στη συνέχεια να αποδείξουν, όπως έπραξαν προσφάτως, την ακρίβεια των αποκαλύψεών τους, προκειμένου να συμφωνήσει το Συμβούλιο με πολύ έμμεσο τρόπο και με υπερβολικές περιστροφές ότι υπάρχει όντως πρόβλημα.
Υπενθυμίζω το πρόβλημα: δυνάμει κάποιων ευνοϊκών και πολύ ειδικών σχέσεων ένας στρατηγικός σύμμαχος και ένα κράτος μέλος ενώνουν μυστικά τις προσπάθειές τους προκειμένου να παρακολουθούν τις ιδιωτικές επικοινωνίες και να κατασκοπεύουν τις επιχειρήσεις των υπόλοιπων χωρών της Ένωσης.
Πού βαδίζουμε λοιπόν; "Όταν έχεις τέτοιους φίλους τι τους θέλεις τους εχθρούς!" .
Σήμερα που αυτή η ρήση αποδεικνύεται κατανοείτε, κύριε Πρόεδρε, κύριε Επίτροπε, ότι θεωρούμε πως νομιμοποιούμαστε να ζητήσουμε να μας πείτε περισσότερα όσον αφορά ορισμένα ερωτήματα που θέτει σήμερα όλος ο κόσμος.
Πρώτον, τι γνωρίζετε σχετικά με το είδος των πληροφοριών που παρακολουθεί αυτό το σύστημα, τους τελικούς δέκτες στους οποίους μεταδίδονται αυτές οι πληροφορίες και την αξιοπιστία των μεθόδων που υφίστανται στην Ευρώπη για την προστασία της ιδιωτικής ζωής των πολιτών και των στρατηγικής σημασίας πληροφοριών των επιχειρήσεων; Δεύτερον, πέρα από την επίσημη ανταλλαγή επιστολών στην οποία αναφέρθηκε ο κ. Επίτροπος, ποια σοβαρά διαβήματα έγιναν προς τις αρχές των Ηνωμένων Πολιτειών σχετικά με αυτή την υπόθεση και με ποια αποτελέσματα; Τρίτον, τι μπορείτε να μας πείτε όσον αφορά τον ρόλο που διαδραμάτισε η Μεγάλη Βρετανία, ή τουλάχιστον όσον αφορά τον ρόλο που πρόκειται να διαδραματίσει από αυτή την άποψη στο μέλλον, στο πλαίσιο αυτού του συστήματος;

Είτε αυτό αρέσει είτε όχι, ο φάκελος "Echelon" έχει ανοίξει και θα παραμείνει ανοιχτός.
Μετά το Ευρωπαϊκό Κοινοβούλιο επιλήφθηκαν της υπόθεσης και άλλα κοινοβούλια καθώς και το ίδιο το Κογκρέσο των Ηνωμένων Πολιτειών, με το οποίο επικοινώνησα, δεδομένου ότι δεν υπάρχει κανένα ίχνος αντιαμερικανισμού σε αυτή μας τη προσπάθεια. Οι συμπολίτες μας ενημερώθηκαν.
Οι συμπολίτες μας κινητοποιούνται.
Επίσης θα ήθελα να στραφώ σε όσες και όσους συναδέλφους μας εξακολουθούν να έχουν δισταγμούς. Εφεξής οποιαδήποτε προσπάθεια κάμψης αυτού του κινήματος θα ήταν μάταιη και αναμφίβολα η δημοκρατική κοινή γνώμη θα την καταδίκαζε αυστηρά.
Απεναντίας - και άκουσα καλά τις θέσεις, κυρίως του εκπροσώπου της Ομάδας των Σοσιαλιστών καθώς και της Ομάδας των Φιλελευθέρων - απεναντίας, επαναλαμβάνω, η από κοινού προώθηση της αλήθειας, της διαφάνειας και της ηθικής στις διεθνείς σχέσεις θα ανταποκρινόταν σε μια έντονη προσμονή.
Αυτή είναι η επιλογή που έκανε περισσότερο από το ένα τέταρτο των βουλευτών του Σώματός μας υποβάλλοντας το αίτημα για σύσταση εξεταστικής επιτροπής.
Θεωρώ ότι το Κοινοβούλιο θα ενισχύσει το κύρος του εάν συμφωνήσει με πλειοψηφία.
Κυρία Πρόεδρε, θα είμαι εξαιρετικά σύντομος, δεδομένου ότι έχω μόνο ένα λεπτό.
Θα πω απλώς ότι η αποκάλυψη της ύπαρξης του δικτύου ηλεκτρονικής κατασκοπίας "Echelon", το οποίο δημιουργήθηκε από την Υπηρεσία Εθνικής Ασφάλειας των Ηνωμένων Πολιτειών, δείχνει μια πολύ μεγάλη έλλειψη σεβασμού ως προς τα δικαιώματα, τις ελευθερίες και την εθνική κυριαρχία των χωρών της Ευρώπης.
Και θα θέλαμε να πιστεύουμε ότι αυτή η υπόθεση δεν είναι ενδεικτική μιας γενικότερης συμπεριφοράς προς την Ευρωπαϊκή Ένωση.
Από αυτή τη σκοπιά είμαστε κατάπληκτοι από την παρουσίαση του Συμβουλίου.
Η Προεδρία αρχικά έθεσε μια άριστη αρχή: οποιοδήποτε σύστημα παρακολούθησης των τηλεπικοινωνιών είναι απαράδεκτο εάν δεν σέβεται τις αρχές της ανθρώπινης αξιοπρέπειας και τους νομικούς κανόνες των κρατών μελών. Παρ' όλα αυτά η συνέχεια της παρουσίασης ήταν εξαιρετικά συγκεχυμένη.
Τέθηκε το ζήτημα της μετάδοσης των δεδομένων στο εσωτερικό της Ευρώπης, του συστήματος πληροφοριών Schengen, της Europol, ζητήματα που δεν εντάσσονται πραγματικά στο θέμα.
Στην πραγματικότητα το ερώτημα που τέθηκε στο Συμβούλιο είναι εξαιρετικά απλό: θα απαιτήσουμε να τεθεί τέλος στις δραστηριότητες του δικτύου "Echelon", οι οποίες αντίκεινται στα δικαιώματα και τις ελευθερίες των πολιτών; Εάν πράγματι αυτό το δίκτυο "Echelon" προορίζεται για την καταπολέμηση των διεθνώς οργανωμένων εγκληματικών δραστηριοτήτων, κυρία Πρόεδρε, πρέπει να ζητήσουμε να συμμετάσχουμε σε αυτό, να αναλάβουμε την ευθύνη που μας αναλογεί και να δημιουργήσουμε έναν διεθνή οργανισμό γι' αυτόν τον σκοπό.
Διαφορετικά το δίκτυο αυτό πρέπει να κλείσει και εμείς πρέπει να συνεργαστούμε με την κοινοβουλευτική εξεταστική επιτροπή, η θέσπιση της οποίας ζητήθηκε από πολλές Ομάδες αυτού του Ευρωπαϊκού Κοινοβουλίου, μεταξύ των οποίων και η Ομάδα Ένωση για την Ευρώπη των Εθνών.
Κυρία Πρόεδρε, όλες οι επικοινωνίες παγκοσμίως, μέσω καλωδίου, δορυφόρου, τηλεφώνου, φαξ, ηλεκτρονικού ταχυδρομείου και κινητού τηλεφώνου, μπορεί να ακούγονται από τη χώρα που έχει ως έμβλημα το άγαλμα της Ελευθερίας, τη χώρα του Jefferson, του Lincoln, των δικαιωμάτων του ανθρώπου!
Για εμάς αυτό είναι προφανώς ένα πλήγμα, όχι όσον αφορά τις τεχνικές μας γνώσεις σχετικά με την κρυπτογράφηση, αλλά τις πολιτικές μας πεποιθήσεις.
Πιστεύαμε με θρησκευτική ευλάβεια στη μεγάλη αγορά, στον ανταγωνισμό, στην ανταγωνιστικότητα, και όλα αυτά υπό τη διαιτησία του ΠΟΕ.
Κάναμε το παν με τον κ. Monti, και χθες με τον κ. Van Miert, προκειμένου να διατηρήσουμε τον γνήσιο και άψογο ανταγωνισμό, ακόμη και εναντίον των δικών μας επιχειρήσεων, των τραπεζών μας, των κατασκευαστών μας αεροσκαφών, των ασφαλιστών μας, της Crιdit lyonnais και της Rhone-Poulenc.
Και εν συνεχεία ανακαλύπτουμε ότι σε αυτή την αγορά γίνονται απάτες και κατασκοπίες και υπάρχουν στρεβλώσεις του ανταγωνισμού.
Το Ευρωπαϊκό Κοινοβούλιο, το οποίο ήθελε να κατασκοπεύει τους βουλευτές μέσω της OLAF στο όνομα της προστασίας των οικονομικών συμφερόντων της Ευρώπης, ανακαλύπτει ότι μας κατασκοπεύουν οι Ηνωμένες Πολιτείες ενάντια στα οικονομικά μας συμφέροντα, ακόμη και στο πλαίσιο των διαπραγματεύσεων του ΠΟΕ.
Νομίζαμε ότι οι ελευθερίες μας κινδύνευαν από την Αυστρία του Haider, ενώ στην πραγματικότητα οι δεκαπέντε χιλιάδες πράκτορες, διασκορπισμένοι στο Γιβραλτάρ, στην Κύπρο, ακόμη και σε βρετανικό έδαφος, μας κατασκοπεύουν από τη Μεγάλη Βρετανία του κ. Tony Blair και του Glyn Ford.
Συνεπώς, κυρία Πρόεδρε, θα εξακολουθήσετε να πηγαίνετε στο Λονδίνο; Θα εξακολουθήσετε να πηγαίνετε στο Σίδνεϊ.
Θα εξακολουθήσετε να πηγαίνετε στην Οτάβα, στο Ουέλινγκτον;
Εμείς νομίζαμε πως η Ευρώπη ήταν αλληλέγγυα.
Ωστόσο, ανακαλύπτουμε ότι οι Αγγλοι είναι αλληλέγγυοι με την απέναντι όχθη του Ατλαντικού και του Ειρηνικού.

Πιστεύαμε ότι οικοδομούμε την Ευρώπη, την Ευρώπη για να είμαστε πιο ισχυροί.
Όμως πιο ισχυροί έναντι ποιου; Πιο ισχυροί έναντι του Ιράκ; Πιο ισχυροί έναντι των Σέρβων; Πιο ισχυροί έναντι των εθνών και των εθνικισμών; Όμως με το "Echelon" ανακαλύπτουμε ότι η Boeing, όπως και η Rayton, έχει στην κατοχή της ένα έθνος και ότι οι εταιρείες αυτές φροντίζουν να κατασκοπεύεται η Airbus και η Thompson, οι οποίες δεν έχουν το ίδιο έθνος.
Ανακαλύπτουμε επίσης ότι το "Echelon" μάς θέτει ενώπιόν του εθνικισμού, όμως του εθνικισμού βάσει εθνοτικών κριτηρίων, της αγγλοσαξονικής εθνότητας, με την Αυστραλία, τη Μεγάλη Βρετανία, τη Νέα Ζηλανδία, τις Ηνωμένες Πολιτείες και τον Καναδά.
Η εθνότητα αυτή έχει θρησκευτική βάση: πρόκειται για την Ιερή Συμμαχία του Adam Smith και του Καλβίνου.

Μήπως λοιπόν η καθολική Ευρώπη του Gasperi, του Schuman και του Adenauer πρόκειται να ζητήσει συγγνώμη; Να ζητήσει συγγνώμη από τους λαούς που έπεσαν θύματα κατασκοπίας εξαιτίας μιας τόσο αγγελικής στάσης; Φοβάμαι μήπως από "Echelon» (βαθμίδα) σε «Echelon» κατεβούμε όλα τα σκαλοπάτια της αξιοπρέπειας.
Καημένη Ευρωπαϊκή Επιτροπή!
Καημένο Ευρωπαϊκό Συμβούλιο Υπουργών!
Καημένη Ευρωπαϊκή Ένωση!
Δεν ξεφεύγει κανείς από τον τόπο που γεννιέται.
Όταν γεννιέται σε κάποιο αμφιθέατρο της σχολής του Harvard, υπό την προεδρία ενός Αμερικανού στρατηγού, του στρατηγού Marshall, αναγκαστικά καταλήγει να υπακούει πάντα στον γεννήτορά του.
Κύριε Πρόεδρε, τόσο ο κ. Gomes εξ ονόματος του Συμβουλίου, όσο και ο κ. Liikanen εξ ονόματος της Επιτροπής προέβησαν σήμερα το πρωί σε σαφέστατες δηλώσεις.
Ως Βρετανός βουλευτής του Ευρωπαϊκού Κοινοβουλίου κατανοώ τις ανησυχίες άλλων βουλευτών.
Σήμερα το πρωί και τις τελευταίες ημέρες ειδικά διαβάζουμε και ακούμε να διατυπώνονται πολλές κατηγορίες.
Ακόμα και σήμερα ακούσαμε να γίνεται λόγος για James Bond, για αμερικανική κατασκοπία και είδαμε πριν από λίγα λεπτά να λέγονται με στόμφο τρελά πράγματα απ' τα αριστερά μου.
Όμως σήμερα και στην Επιτροπή Δικαιωμάτων των Πολιτών είχαμε πολύ λίγα πραγματικά γεγονότα λόγω της μυστικότητας.
Αυτός είναι σε τελευταία ανάλυση ο χαρακτήρας της συγκέντρωσης στοιχείων και στρατιωτικών πληροφοριών.
Εάν δεν ήταν μυστική και όλοι τη γνωρίζαμε, δεν θα επιτελείτο ο σκοπός για τον οποίο προορίζεται και χρειάζεται.
Οι βουλευτές καταλαβαίνουν επομένως πως η τακτική τόσο της κυβέρνησης του Ηνωμένου Βασιλείου όσο, φαντάζομαι, και των περισσότερων ή όλων των υπόλοιπων κυβερνήσεων είναι να μη σχολιάζουν αναφορικά με τις κατηγορίες περί παρακολούθησης κατά πόσον βασίζονται στα τετριμμένα ή σε κάτι ίσως ουσιαστικότερο.
Όπως είπε ο κ. Liikanen, ό,τι γίνεται στο Ηνωμένο Βασίλειο είναι σύμφωνο προς ένα ορθό νομικό πλαίσιο.
Όλα υπόκεινται στον ενδελεχή κοινοβουλευτικό έλεγχο της Βουλής των Κοινοτήτων.
Διενεργούνται πολύ αυστηροί έλεγχοι, τόσο ανεξάρτητοι έλεγχοι όσο και έλεγχοι από το Υπουργείο Εξωτερικών με την πλήρη συναίνεση της κυβέρνησης του Ηνωμένου Βασιλείου.
Τελευταίο και σημαντικό, θέλω να επαναλάβω πως οποιαδήποτε ενέργεια έγινε ή θα γίνει είναι απολύτως συμβατή με τη νομοθεσία του Ηνωμένου Βασιλείου, με τη νομοθεσία των Ηνωμένων Πολιτειών και, το κυριότερο, γίνεται με πλήρη σεβασμό της Ευρωπαϊκής Σύμβασης για τα Δικαιώματα του Ανθρώπου και σε απόλυτη συμφωνία με αυτή.
Κύριε Πρόεδρε, κύριε Πρόεδρε του Συμβουλίου, κύριε Επίτροπε, μετά τις παρεμβάσεις που ακούσαμε όλοι, θεωρούμε δεδομένο ότι υπάρχει ένα οργανωμένο σύστημα που βρίσκεται υπό τον έλεγχο των αμερικανικών μυστικών υπηρεσιών, το οποίο προσφέρει τη δυνατότητα παρακολούθησης όλων σχεδόν των επικοινωνιών σε παγκόσμια κλίμακα, τόσο των τηλεφωνικών συνδιαλέξεων όσο και των ηλεκτρονικών μεταδόσεων πακέτων δεδομένων.
Εκείνο όμως που μέχρι στιγμής δεν θεωρούμε δεδομένο, αλλά που υποψιαζόμαστε και φοβόμαστε, είναι μήπως η χρήση του συγκεκριμένου συστήματος έχει αναπροσανατολιστεί και δεν εξυπηρετεί πλέον αμιγώς στρατιωτικούς και αμυντικούς σκοπούς αλλά εμπορικούς, βιομηχανικούς και τεχνολογικούς στόχους.
Επομένως, προκύπτουν τρεις ερωτήσεις τις οποίες οφείλουμε να θέσουμε.
Η πρώτη ερώτηση απευθύνεται στο Συμβούλιο και στην Επιτροπή και είναι η ακόλουθη: τι μπορεί να σημαίνει η έκφραση «δίκαιο εμπόριο», ποιο είναι το νόημά της τη στιγμή που τέσσερεις μεγάλες αμερικανικές επιχειρήσεις μπορούν να αποκτήσουν αθέμιτα πλεονεκτήματα χάρη σε προνομιακές πληροφορίες που παρέχονται από το εν λόγω σύστημα;
Η δεύτερη ερώτηση είναι η εξής: τι νόημα έχει για μας η αντίληψη περί πολιτικών ελευθεριών, μια αρχή την οποία διατυμπανίζουμε διαρκώς, όταν η ιδιωτική ζωή των αρχηγών των κρατών μας, των κυβερνώντων και των πολιτών μας μπορεί να παραβιάζεται δίχως αυτό να αιτιολογείται, όπως επιβάλλει η νομοθεσία μας, για λόγους καταπολέμησης του εγκλήματος και όταν γίνεται χωρίς την επίδειξη δικαστικού εντάλματος; Πώς άραγε πιστεύει το Συμβούλιο και η Επιτροπή ότι θα αντιδρούσαν οι αμερικανικές κρατικές αρχές εάν μάθαιναν πως η Ευρώπη είχε τη δυνατότητα να παρακολουθεί τις επικοινωνίες του Προέδρου των ΗΠΑ, των κυβερνώντων και των πολιτών τους;
Τέλος, ποια μέσα άμυνας διαθέτουμε κατά της συγκεκριμένης απειλής; Ο κύριος Επίτροπος ανέφερε τις προσπάθειες κρυπτογραφίας που καταβάλλονται, κάτι που ήδη περιελάμβανε η τελευταία σύσταση του Ευρωπαϊκού Κοινοβουλίου.
Αλλά πιο συγκεκριμένα, τι έχει γίνει προς την κατεύθυνση της ενίσχυσης του συστήματος κρυπτογράφησης με σκοπό τις επενδύσεις για την ανάπτυξη μιας ευρωπαϊκής τεχνολογίας η οποία θα μπορούσε να μας οχυρώσει παραπέρα μπροστά σε αυτή την απειλή; Τέλος, τι έχουν να πουν το Συμβούλιο και η Επιτροπή για την πρόσφατη ενέργεια της Γαλλίας, η οποία αποφάσισε να εξαλείψει από τα δημόσια συστήματα πληροφορικής της χώρας τα εμπορικά λειτουργικά συστήματα υπολογιστή με κλειστό πηγαίο κώδικα, ανοίγοντας έτσι τον δρόμο για την καθιέρωση συστημάτων με ανοιχτό πηγαίο κώδικα, κατά τρόπο ώστε να διασφαλισθεί - όπως τονίζει το γαλλικό Υπουργείο Αμυνας - ότι κανένα έθνος ή τα αμυντικά του συστήματα δεν θα βρεθούν στο έλεος ενός και μόνο ανθρώπου, μίας και μοναδικής επιχείρησης;
Κύριε Πρόεδρε, το Εchelon ανησυχεί τους Ευρωπαίους πολίτες όχι μόνο εξαιτίας της πιθανής καταχρηστικής χρησιμοποίησής του, αλλά κυρίως εξαιτίας των κινδύνων που εκ φύσεως ενέχει ως αναμφίβολα υπαρκτό, γενικευμένο, αυτόματο σύστημα υποκλοπής επικοινωνιών που πλήττει αδιακρίτως τους πάντες.
Χρειάζονται πολύ πιο σοβαροί έλεγχοι για να διασφαλιστούν τα θεμελιώδη δικαιώματα των πολιτών και για να προστατευτούν οι ευρωπαϊκές επιχειρήσεις· χρειάζονται πολιτικές πρωτοβουλίες για μια ειλικρινέστερη συνεργασία μεταξύ των κρατών μελών, τα οποία πρέπει να γνωστοποιήσουν τις συμφωνίες τους με τις τρίτες χώρες στον τομέα αυτό.
Απαιτείται ενημέρωση, εναρμόνιση των νομοθεσιών, απλοποίηση και ενίσχυση των ελεγκτικών αρχών· χρειάζονται ασφαλώς και τεχνολογίες για να προστατευτούν οι τηλεπικοινωνίες από το ενδεχόμενο δυσανάλογων και αδικαιολόγητων παρεμβολών.
Πρόκειται για μια περίπλοκη σειρά μέτρων που το Συμβούλιο και η Επιτροπή προανήγγειλαν εν μέρει, καθυστερημένα και διστακτικά.
Το Κοινοβούλιο πρέπει να υποστηρίξει όλα τα αναγκαία μέτρα για να εξακριβώσει, μεταξύ άλλων, την αλήθεια και να επαγρυπνά με σθένος και σταθερότητα και μετά τον σημερινό ντόρο, γιατί χωρίς τη διαφάνεια των δημοσίων εξουσιών και την ασφάλεια των ατομικών δικαιωμάτων δεν υπάρχει εμπιστοσύνη στη δημοκρατία.
Κύριε Πρόεδρε, μια και σήμερα είναι δυστυχώς τόσα πολλά τα ερωτήματα που παρέμειναν αναπάντητα, θέλω να προσθέσω και εγώ μερικά επιπλέον ερωτήματα και θα παρακαλέσω να απαντηθούν από το Συμβούλιο και την Επιτροπή.
Αληθεύει άραγε, και εδώ αναφέρομαι στην Επιτροπή και στο Συμβούλιο, ότι εκπρόσωποι της Επιτροπής και του Συμβουλίου ασχολήθηκαν υπό την ηγεσία των Αμερικανών με συμβατά προς το σύστημα "Echelon" ευρωπαϊκά πρότυπα τηλεπικοινωνιών και με δυνατότητες υποκλοπής, και μάλιστα στο πλαίσιο του αποκαλούμενου ILETS, ενός υποτιθέμενου σεμιναρίου; Αυτό οδήγησε στην έκπληξη με τα περιβόητα έγγραφα Infopol.


Πόσο μεγάλη είναι η ζημία που έχει υποστεί μέχρι τώρα η ευρωπαϊκή οικονομία; Υπάρχουν και άλλες επιχειρήσεις που έχουν υποστεί ζημιές εκτός από τον όμιλο επιχειρήσεων Airbus και την Thomson; Τι θα κάνουν το Συμβούλιο και η Επιτροπή και πώς θα αντιμετωπίσουν εκείνα τα κράτη μέλη της Ένωσης που κατασκοπεύουν τους εταίρους τους στην Ένωση προκειμένου να προστατεύσουν τη δική τους οικονομική ευημερία - όπως εξάλλου ομολόγησαν; Πώς θα αντιδράσουν το Συμβούλιο και η Επιτροπή στην απάντηση των Αμερικανών που διαβάστηκε σήμερα και έρχεται σε κατάφωρη αντίθεση με όσα π.χ. έχει καταθέσει ο Woolsey, ο πρώην διευθυντής της CIA;
Κύριε Πρόεδρε, κύριοι βουλευτές, με πολύ ενδιαφέρον κατέγραψα όλες τις ανησυχίες που εκφράστηκαν εδώ μέσα.
Θα επιθυμούσα, ευθέως και επιγραμματικά, να προσθέσω τα ακόλουθα.
Πρώτον: αναφέρθηκα επανειλημμένα και αντικειμενικά στο σύστημα "Echelon" , καταγγέλλοντάς το κατηγορηματικά και δηλώνοντας στην τοποθέτησή μου ότι, το Συμβούλιο δεν μπορεί να αποδεχθεί τη δημιουργία ή την ύπαρξη ενός συστήματος παρακολούθησης τηλεπικοινωνιών, το οποίο θα αντίκειται στους νομικούς κανόνες των κρατών μελών.
Ο κύριος Wiebenga επεσήμανε ότι δεν τάχθηκα ευθέως και αντικειμενικά υπέρ της καταδίκης του "Echelon" . Είναι προφανές ότι το έκανα, και εμμένω στην ίδια θέση.
Όπως προκύπτει από τη συζήτηση, αυτό που τίθεται υπό αμφισβήτηση δεν είναι εάν υπάρχει ή όχι κάποιο σύστημα παρακολούθησης των τηλεπικοινωνιών.
Αυτό είναι σαφές! Το ζήτημα που τίθεται επί τάπητος είναι πώς χρησιμοποιούνται τα αποτελέσματα αυτής της παρακολούθησης.
Σχετικά με αυτή την υπόθεση θα ήθελα ακόμη να προσθέσω πως το Συμβούλιο δεν διαθέτει πληροφορίες που θα του επέτρεπαν να συμπεράνει - και έτσι απαντώ στον κύριο van Velzen - εάν κάποια άλλη επιχείρηση, ή ακόμη εάν οι συγκεκριμένες επιχειρήσεις στις οποίες αναφέρθηκε, ευνοήθηκαν ή ζημιώθηκαν λόγω της παρακολούθησης που έγινε με τη βοήθεια αυτού του συστήματος.
Δεν διαθέτουμε καμία χειροπιαστή πληροφορία διότι, εάν την είχαμε, είναι σίγουρο πως το Συμβούλιο θα λάμβανε ξεκάθαρη θέση επί του θέματος.
Όσο για τη δεύτερη ερώτηση του κυρίου βουλευτή, δεν μπορώ παρά να του απαντήσω αργότερα γραπτώς, μιας και δεν διαθέτω συγκεκριμένες πληροφορίες.
Θα επιθυμούσα ακόμη να ενημερώσω το Κοινοβούλιο πως οι ανησυχίες που εκφράστηκαν εδώ μέσα αποτελούν οπωσδήποτε και ανησυχίες τις οποίες συμμερίζεται η Προεδρία.
Γι' αυτό επ' ευκαιρία του προσεχούς Συμβουλίου Υπουργών Δικαιοσύνης και Εσωτερικών Υποθέσεων, που θα πραγματοποιηθεί στις 29 και 30 Μαΐου, η πορτογαλική Προεδρία θα φέρει προς συζήτηση αυτό το θέμα στο Συμβούλιο ώστε να καταλήξουμε σε μια θέση.
Και θα κρατούμε διαρκώς ενήμερο το Κοινοβούλιο σχετικά με την εξέλιξη αυτής της υπόθεσης.
Κύριε Πρόεδρε, θέλω κατ' αρχάς να ευχαριστήσω το Κοινοβούλιο για τη συζήτηση.
Νομίζω πως ορισμένοι βουλευτές έθιξαν ένα εξαιρετικά σημαντικό θέμα, και συγκεκριμένα να εξασφαλιστεί πως θα υπάρχουν αποτελεσματικά προϊόντα κρυπτογραφίας.
Είναι πολύ σημαντικό να συνειδητοποιήσουν περισσότερο οι Ευρωπαίοι πολίτες και οι ευρωπαϊκές επιχειρήσεις πως οι ηλεκτρονικές επικοινωνίες χρειάζεται να είναι κρυπτογραφημένες προκειμένου να διασφαλίζεται το απόρρητο.
Εν προκειμένω υπάρχουν προγράμματα για δεκαοκτώ μήνες.
Τα ευρωπαϊκά ερευνητικά προγράμματα έχουν αποδειχθεί σχετικά επιτυχημένα και, όπως αναγνωρίζεται και στις συζητήσεις σε άλλες χώρες, η ευρωπαϊκή ικανότητα σε αυτόν τον τομέα έχει εδραιωθεί.
Δεύτερον, ως προς την ερώτηση του κ. van Velzen σχετικά με το λογισμικό και την προστασία της ιδιωτικής ζωής στον τηλεπικοινωνιακό τομέα, ο κ. van Velzen γνωρίζει ότι εργαζόμαστε επί του παρόντος για την αναθεώρηση της νομοθεσίας περί τηλεπικοινωνιών και το θέμα αυτό πρέπει να αναλυθεί στο εν λόγω πλαίσιο.
Θα σας στείλω πολύ σύντομα γραπτή απάντηση που θα καλύπτει τα υπόλοιπα ζητήματα.
Η κ. Berger έθεσε το ερώτημα κατά πόσον ορισμένες επιχειρήσεις χάνουν συμβάσεις λόγω κατασκοπίας.
Καμία επιχείρηση δεν ανέφερε στην Επιτροπή κάτι τέτοιο.
Ως προς το ζήτημα των Ηνωμένων Πολιτειών και του Ηνωμένου Βασιλείου, ζητήσαμε πρόσφατα διευκρινίσεις εξαιτίας των συνεντεύξεων που έδωσε πρώην υπάλληλος της υπηρεσίας πληροφοριών των Ηνωμένων Πολιτειών.
Γι' αυτό ζητήσαμε διευκρινίσεις από την κυβέρνηση των ΗΠΑ και ό,τι σας είπα εδώ ήταν η απάντησή τους σε αυτό ακριβώς το ζήτημα.
Πρόκειται τέλος για πολύ σημαντικούς και ευαίσθητους τομείς, και πρέπει να υποστηρίζουμε πολύ αποφασιστικά πως μπορεί να διασφαλιστεί το απόρρητο και ο σεβασμός της ιδιωτικής ζωής στην τηλεφωνία και στις τηλεπικοινωνίες.
Σε απόφαση που έλαβε πριν από λίγο καιρό το Ευρωπαϊκό Δικαστήριο Ανθρωπίνων Δικαιωμάτων αναφέρεται ότι η υποκλοπή και άλλες μορφές παρακολούθησης τηλεφωνικών συνδιαλέξεων αποτελούν σοβαρή παραβίαση της ιδιωτικής ζωής και αλληλογραφίας και πρέπει συνεπώς να διέπονται από μια ιδιαίτερα σαφή νομοθεσία, καθώς και ότι είναι απαραίτητη η ύπαρξη σαφών και λεπτομερών σχετικών κανόνων, ειδικά καθώς η τεχνολογία που έχουν στη διάθεσή τους οι χρήστες γίνεται όλο και πιο πολύπλοκη.
Νομίζω πως πρόκειται για μια πολύ ξεκάθαρη απόφαση.
Η Επιτροπή θα σέβεται αυτές τις αρχές σε όλες της τις ενέργειες, και σε περίπτωση παραβίασης κάποιου κοινοτικού νόμου δεν θα παραλείψουμε να ενεργήσουμε με βάση τις υποχρεώσεις μας στο πλαίσιο της Συνθήκης.
Σας ευχαριστώ, κύριε Επίτροπε.
Σας ενημερώνω ότι έχω λάβει τέσσερεις προτάσεις ψηφίσματος σύμφωνα με το άρθρο 37, παράγραφος 2, του Κανονισμού.
Η συζήτηση έληξε.
Η ψηφοφορία θα διεξαχθεί κατά την επόμενη περίοδο συνόδου.
Απόφαση του Γραφείου Ευρεσιτεχνίας για την κλωνοποίηση των ανθρώπινων όντων
Η ημερήσια διάταξη προβλέπει τη δήλωση της Επιτροπής σχετικά με την απόφαση του Ευρωπαϊκού Γραφείου Διπλωμάτων Ευρεσιτεχνίας για την κλωνοποίηση των ανθρώπινων όντων.
Κύριε Πρόεδρε, κυρίες και κύριοι, βρίσκομαι σήμερα ενώπιόν σας για να προβώ σε δήλωση σχετικά με το ευρωπαϊκό δίπλωμα ευρεσιτεχνίας αριθ. EP 69 53 51, το οποίο χορηγήθηκε από το Ευρωπαϊκό Γραφείο Διπλωμάτων Ευρεσιτεχνίας στο Πανεπιστήμιο του Εδιμβούργου στις 8 Δεκεμβρίου 1999.
Μετά τη χορήγηση αυτού του διπλώματος ευρεσιτεχνίας εκφράστηκαν ορισμένες ανησυχίες, τόσο εδώ στο Κοινοβούλιο όσο και από οργανώσεις όπως η Greenpeace, σχετικά με τον πραγματικό σκοπό αυτού του διπλώματος ευρεσιτεχνίας.
Εκ μέρους της Επιτροπής θα ήθελα να πω ότι η Επιτροπή συμμερίζεται αυτές τις ανησυχίες.
Είναι προφανές για όλους τους εμπλεκόμενους πως αυτό το δίπλωμα ευρεσιτεχνίας δεν θα έπρεπε να χορηγηθεί ως είχε.
Το Ευρωπαϊκό Γραφείο Διπλωμάτων Ευρεσιτεχνίας προέβη σε σχετική δήλωση στον Τύπο.
Ξέρω πως μερικοί από εσάς που παρευρίσκεστε σήμερα εδώ πιστεύετε πως το εν λόγω Γραφείο δεν αποκάλυψε, στην καλύτερη περίπτωση, ολόκληρη την αλήθεια ή πως επεδίωξε, στη χειρότερη περίπτωση, να παραπλανήσει σοβαρά την κοινή γνώμη.
Καλείστε σήμερα να ψηφίσετε επί μιας κοινής πρότασης που περιλαμβάνει αυτές τις κατηγορίες.
Επιτρέψτε μου να επισημάνω πως το Ευρωπαϊκό Γραφείο Διπλωμάτων Ευρεσιτεχνίας δεν αποτελεί κοινοτικό φορέα. Η ύπαρξη και οι ενέργειές του απορρέουν από μια διεθνή συμφωνία, στην οποία είναι συμβαλλόμενα μέρη όλα τα κράτη μέλη της Ευρωπαϊκής Ένωσης και τέσσερεις άλλες χώρες, αλλά όχι η ίδια η Κοινότητα.
Επομένως, δεν μπορώ εν προκειμένω να σας παράσχω έγκυρες πληροφορίες σχετικά με τις ενέργειες του Ευρωπαϊκού Γραφείου Διπλωμάτων Ευρεσιτεχνίας.
Ωστόσο, βάσει της προσωπικής μου εμπειρίας από το εν λόγω Γραφείο, το οποίο επισκέφθηκα πρόσφατα στο Μόναχο, θα με εξέπληττε πολύ εάν το ατυχές αυτό περιστατικό ήταν κάτι άλλο από ένα λάθος κατά τη διαδικασία εξέτασης.
Ανεξάρτητα από την αιτία του προβλήματος, είναι προφανές, όπως μόλις προείπα, πως το δίπλωμα ευρεσιτεχνίας δεν θα έπρεπε να χορηγηθεί στην παρούσα μορφή του.
Συνεπώς, το ερώτημα είναι τι προτίθεται να κάνει η Επιτροπή γι' αυτό.
Γι' αυτόν ακριβώς τον λόγο βρίσκομαι σήμερα εδώ.
Η πρόταση ψηφίσματος που έχετε ενώπιόν σας καλεί το ίδιο το Κοινοβούλιο και τα υπόλοιπα θεσμικά όργανα της Ευρωπαϊκής Ένωσης να υποβάλουν επισήμως ενστάσεις εναντίον αυτού του διπλώματος ευρεσιτεχνίας εντός της προθεσμίας των εννέα μηνών που προβλέπεται για την υποβολή ενστάσεων από τους κανόνες που διέπουν τη χορήγηση των ευρωπαϊκών διπλωμάτων ευρεσιτεχνίας.
Έχουν ήδη υποβληθεί ορισμένες ενστάσεις εναντίον αυτού του διπλώματος ευρεσιτεχνίας.
Ωστόσο, εάν το Ευρωπαϊκό Γραφείο Διπλωμάτων Ευρεσιτεχνίας ακολουθήσει τους συνήθεις κανόνες που διαθέτει για τις ενστάσεις, δεν υπάρχει πιθανότητα να επιφέρει αλλαγές σε αυτό το δίπλωμα ευρεσιτεχνίας πριν από τον Δεκέμβριο του 2000, ίσως μάλιστα και αργότερα.
Αυτή η καθυστέρηση για να διορθωθεί κάτι που αναγνωρίζεται όντως ως σφάλμα είναι προφανώς ανεπιθύμητη.
Απηύθυνα επομένως επιστολή στο Ευρωπαϊκό Γραφείο Διπλωμάτων Ευρεσιτεχνίας, στο Μόναχο, ζητώντας τους να ερευνήσουν κάθε ενδεχόμενο ταχύτερης επίλυσης αυτού του θέματος.
Βρίσκομαι στην ευχάριστη θέση να σας ενημερώσω πως το Ευρωπαϊκό Γραφείο Διπλωμάτων Ευρεσιτεχνίας συμφώνησε, δεδομένης της ιδιαιτερότητας της υπόθεσης, να συστήσει αμέσως μια "επιτροπή ενστάσεων" που σε σύντομο χρονικό διάστημα μετά τη σύστασή της θα εκδώσει μια πρώτη ανακοίνωση εκφράζοντας μια προκαταρκτική γνώμη.
Το Ευρωπαϊκό Γραφείο Διπλωμάτων Ευρεσιτεχνίας δήλωσε πως η προκαταρκτική αυτή γνωμοδότηση δεν θα επηρεάσει την τελική απόφαση της επιτροπής ενστάσεων στην προκείμενη υπόθεση.
Το Γραφείο με διαβεβαιώνει ωστόσο πως η σχετική διαδικασία θα οδηγήσει σύντομα σε πορίσματα, με σεβασμό βεβαίως των δικαιωμάτων των εμπλεκόμενων μερών να διατυπώσουν τις θέσεις τους.
Είμαι βέβαιος ότι, όπως και εγώ, έτσι και οι βουλευτές αυτού του Σώματος, κύριε Πρόεδρε, θα χαιρετίσουν αυτή την προθυμία εκ μέρους του Ευρωπαϊκού Γραφείου Διπλωμάτων Ευρεσιτεχνίας να απαντήσει σε ορισμένες από τις ανησυχίες που εξέφρασε το παρόν Κοινοβούλιο και ως άμεσο αποτέλεσμα της προσέγγισης της Επιτροπής.
Ευχαρίστως θέτω στη διάθεσή σας, κύριε Πρόεδρε, αντίγραφα τόσο της επιστολής μου προς το Ευρωπαϊκό Γραφείο Διπλωμάτων Ευρεσιτεχνίας όσο και της απάντησής του στην Επιτροπή.
Φυσικά θα σας ενημερώσω το συντομότερο δυνατόν σχετικά με τα πορίσματα στα οποία θα καταλήξει η νομική υπηρεσία της Επιτροπής, αφού μελετήσει λεπτομερώς την απάντηση που έδωσε το Ευρωπαϊκό Γραφείο Διπλωμάτων Ευρεσιτεχνίας στην πρόσφατη επιστολή μου.
Επιτρέψτε μου συνεπώς να ολοκληρώσω επαναλαμβάνοντας πως η Επιτροπή, όπως και όλοι οι άλλοι, εκφράζει τη λύπη της για τη χορήγηση αυτού του διπλώματος ευρεσιτεχνίας στην παρούσα μορφή του.
Προβήκαμε σε ενέργειες - βασιζόμενοι στην πλήρη συνεργασία του Ευρωπαϊκού Γραφείου Διπλωμάτων Ευρεσιτεχνίας - οι οποίες πιστεύω να καταλήξουν σε ταχεία διευθέτηση του ατυχούς αυτού περιστατικού.
Κύριε Πρόεδρε, κύριε Επίτροπε, αξιότιμοι κυρίες και κύριοι, η χορήγηση διπλώματος ευρεσιτεχνίας για γενετικές παρεμβάσεις σε ανθρώπινα έμβρυα και για μια τεχνική που ενδεχομένως να μπορεί να χρησιμοποιηθεί για την κλωνοποίηση του ανθρώπου αποτελεί τεράστιο σκάνδαλο.
Μέσω αυτού προσβάλλεται κατάφωρα η ανθρώπινη αξιοπρέπεια.
Το γεγονός αυτό δείχνει πόσο σημαντικό ήταν ότι κατά τη διάρκεια της συζήτησης σχετικά με την οδηγία για την κατοχύρωση των πνευματικών δικαιωμάτων σε βιοτεχνολογικές εφευρέσεις το Ευρωπαϊκό Κοινοβούλιο ενσωμάτωσε στην οδηγία τη διευκρίνιση ότι αποκλείεται να χορηγούνται διπλώματα ευρεσιτεχνίας σε τεχνικές κλωνοποίησης των ανθρώπων, σε τεχνικές παρέμβασης στην βλαστική σειρά του ανθρώπου και σε κάθε φάση της ανάπτυξής του.
Στην εν λόγω συζήτηση πολλοί είχαν πει τότε ότι αυτές οι διευκρινίσεις ήταν περιττές, επειδή έτσι κι αλλιώς ποτέ δεν επρόκειτο να χορηγηθεί τέτοιο δίπλωμα ευρεσιτεχνίας.
Σήμερα όμως βλέπουμε πόσο σημαντικές ήταν οι εν λόγω διευκρινίσεις.
Τα Ευρωπαϊκό Γραφείο Διπλωμάτων Ευρεσιτεχνίας υιοθέτησε στις δικές του οδηγίες την οδηγία του Ευρωπαϊκού Κοινοβουλίου.
Μπορεί μεν να μη δεσμεύεται άμεσα από την οδηγία του Συμβουλίου και του Κοινοβουλίου, αλλά στον κανονισμό εφαρμογής έχει εντάξει κατά λέξη τις αποφάσεις μας.
Ως εκ τούτου, αυτό που συνέβη συνιστά επίσης κατάφωρη παραβίαση των κανόνων του ίδιου του Ευρωπαϊκού Γραφείου Διπλωμάτων Ευρεσιτεχνίας.
Δεν μπορώ επίσης να συμμεριστώ καθόλου ούτε να κατανοήσω τις απόψεις όσων διατείνονται ότι όλα αυτά δεν ήταν και τόσο σοβαρά και δεν πρέπει να δημιουργείται τέτοια αναστάτωση μια και η τεχνική περί της οποίας πρόκειται ίσως να υπόσχεται πολλά. Υπήρξε και εκείνη η δήλωση στον Τύπο του Europabio που δεν βοηθούσε καθόλου την κατάσταση.
Έγραψα στον πρόεδρο του Europabio μια επιστολή λέγοντάς του ότι μια τέτοια διφορούμενη τοποθέτηση σε σχέση με το συγκεκριμένο δίπλωμα ευρεσιτεχνίας δεν βοηθά καθόλου στην κατανόηση εκ μέρους των πολιτών της βιοτεχνολογίας και ότι θα έρθει αντιμέτωπη με την έντονη διαμαρτυρία του Ευρωπαϊκού Κοινοβουλίου.
Το ζήτημα δεν είναι ότι η οδηγία που ψηφίσαμε το 1998 είναι κακή.
Το ζήτημα είναι ότι πρέπει να εφαρμοστεί καλύτερα.
Πρόκειται για παραβίαση της συγκεκριμένης οδηγίας, και συνεπώς δεν πρέπει να αμφισβητούμε την οδηγία αλλά να μεριμνήσουμε ώστε να εφαρμοστεί από το Ευρωπαϊκό Γραφείο Διπλωμάτων Ευρεσιτεχνίας καθώς και να μεταφερθεί στο εθνικό δίκαιο.
Είχαμε πει τότε ξεκάθαρα ότι υποστηρίζουμε τη βιοτεχνολογία και τις ευκαιρίες που προσφέρει, αλλά θέλουμε ταυτόχρονα να υπάρχουν σαφή ηθικά όρια.
Πρέπει επίσης να καταστεί σαφές και το εξής: η τοποθέτηση του Ευρωπαϊκού Κοινοβουλίου ήταν πάντα ξεκάθαρα όχι μόνο κατά της χορήγησης ευρεσιτεχνίας σε τεχνολογίες που προσβάλλουν την ανθρώπινη αξιοπρέπεια, αλλά και κατά των ίδιων των συγκεκριμένων τεχνολογιών.
Το Κοινοβούλιο απέρριπτε ανέκαθεν την κλωνοποίηση ανθρώπων, την παρέμβαση στη βλαστική σειρά των ανθρώπων, την έρευνα που χρησιμοποιεί έμβρυα, όπως έγινε π.χ. και στην περίπτωση της έκθεσης του κ Tannert σχετικά με το αντίστοιχο ερευνητικό πρόγραμμα στον τομέα αυτό.
Ως εκ τούτου, το Ευρωπαϊκό Λαϊκό Κόμμα υπέβαλε την τροπολογία αριθ. 4 προκειμένου να διευκρινίσει για μια ακόμα φορά ότι δεν θα υπάρξουν υπαναχωρήσεις.
Θα υποστηρίξουμε σε κάθε περίπτωση το ψήφισμα επειδή το Ευρωπαϊκό Κοινοβούλιο πρέπει να στείλει με το ψήφισμά του ένα σαφέστατο μήνυμα.
Κύριε Πρόεδρε, κύριε Επίτροπε, αγαπητοί συνάδελφοι, το δίπλωμα ευρεσιτεχνίας αριθ. 695/351 που εξέδωσε το Ευρωπαϊκό Γραφείο Διπλωμάτων Ευρεσιτεχνίας και αφορά τη γενετική τροποποίηση ανθρώπινων κυττάρων και εμβρύων προκάλεσε την εύλογη αγανάκτηση της κοινής γνώμης.
Μόλις έγινε γνωστό αυτό το περιστατικό η Ομάδα μου υπέβαλε σχετική προφορική ερώτηση με στόχο να διευκρινιστούν τα θεμελιώδη προβλήματα που προέκυψαν καθώς και οι απαραίτητες συνέπειες.
Η ερώτηση αυτή εξαφανίστηκε ωστόσο κατά την πορεία των εργασιών του Σώματος.
Αντί για τις απαιτούμενες απαντήσεις η Επιτροπή προέβη σήμερα σε μια δήλωση που κατά την άποψη του Κοινοβουλίου δεν μπορεί να αποτελεί την τελευταία λέξη.
Το αναφέρω πολύ απλά γιατί το φοβερό δίπλωμα ευρεσιτεχνίας, έχοντας μια συγκεκριμένη προϊστορία, καθώς και η εξαφάνιση μιας ερώτησης του Κοινοβουλίου δείχνουν ακριβώς με ποιον τρόπο δεν πρέπει να αντιμετωπίζουμε τη βιοτεχνολογία.
Πρέπει δηλαδή να εκλείψουν η χαλαρότητα και η προχειρότητα, ειδάλλως οδηγούμαστε σε μια καταστροφή που θίγει ουσιωδώς το απαραβίαστο της ανθρώπινης φύσης και της ανθρώπινης αξιοπρέπειας.
Είναι προφανές ότι θα πρέπει να γίνει το παν ώστε να εξαφανιστεί το ταχύτερο το δίπλωμα ευρεσιτεχνίας αριθ. 695/351 καθώς και δυνητικοί παρόμοιοι εκτροχιασμοί.
Είναι επίσης σαφές ότι θα πρέπει να καλυφθεί το ταχύτερο δυνατόν το νομικό κενό που υπάρχει όσον αφορά τα ευρωπαϊκά διπλώματα ευρεσιτεχνίας.
Είναι σαφές ότι θα πρέπει να δημιουργήσουμε γρήγορα μια ανεξάρτητη δικαιοδοσία για τα διπλώματα ευρεσιτεχνίας όπου ο καθένας θα είναι ελεύθερος να εγείρει αγωγή.
Ή μήπως θέλουμε να αφήσουμε μια τόσο ισχυρή υπηρεσία που δεν λειτουργεί ούτε κατά διάνοια ικανοποιητικά να συνεχίσει να ελέγχει η ίδια τον εαυτό της;
Είναι προφανές ότι η ανάπτυξη της βιοτεχνολογίας και όλων των νέων τεχνικών θα πρέπει να υπόκειται σε ενισχυμένο κρατικό έλεγχο.
Εν προκειμένω το Ευρωπαϊκό Κοινοβούλιο αποκτά το ειδικό καθήκον να απαιτεί ετήσια έκθεση σχετικά με τις εργασίες της ομάδας δεοντολογίας των φυσικών επιστημών και των νέων τεχνολογιών.
Για την Ομάδα μου και για μένα προσωπικά είναι επίσης σαφές ότι η γενετική κληρονομιά της ανθρωπότητας πρέπει να παραμείνει κοινό αγαθό και δεν μπορεί να γίνει αντικείμενο εμπορικών συναλλαγών στα όποια χρηματιστήρια.
Εξάλλου θα χρησιμοποιούμε τη βιοτεχνολογία με πλήρη επίγνωση των ευθυνών μας μόνον εάν σεβόμαστε τα όρια της ηθικής και επιτρέψουμε σε όλους τους ερευνητές του κόσμου την πρόσβαση στον γενετικό κώδικα.
Τέλος, θα πρέπει να διασαφηνισθεί μια και καλή και χωρίς περιθώρια παρερμηνείας ότι η οδηγία μας για τη νομική προστασία βιοτεχνολογικών εφευρέσεων δεν αποκλείει μόνο τη χορήγηση διπλωμάτων ευρεσιτεχνίας που αφορούν το ανθρώπινο σώμα και τμήματα του ανθρώπινου σώματος καθώς και επεμβάσεις στο ανθρώπινο γονιδίωμα, αλλά απαγορεύει και την κλωνοποίηση του ανθρώπου σε όλες τις φάσεις της ανάπτυξής του.
Και αυτό πρέπει να τηρηθεί από όλους!
Κύριε Πρόεδρε, το δίπλωμα ευρεσιτεχνίας αριθ 695/351 μας συγκλόνισε βαθύτατα.
Πρόκειται για εσκεμμένη χορήγηση διπλώματος ευρεσιτεχνίας για την κλωνοποίηση του ανθρώπου.
Ο γενετικά τροποποιημένος άνθρωπος κινδυνεύει να υποβιβαστεί σε γενετικά τροποποιημένο προϊόν, γεγονός που αποτελεί κατάφωρη παραβίαση της ανθρώπινης αξιοπρέπειας.
Ως εκ τούτου, μας χαροποιεί το γεγονός ότι στην πρόταση ψηφίσματος του Κοινοβουλίου συμπεριελήφθη η πρόταση των Πρασίνων για την άσκηση προσφυγής κατά του Γραφείου Διπλωμάτων Ευρεσιτεχνίας του Μονάχου και ότι το Κοινοβούλιο συντάσσεται με την κριτική μας στα διαρθρωτικά προβλήματα του εν λόγω Γραφείου. Και τούτο διότι προκειμένου να ισχύσουν οι αρχές της διαφάνειας και της ηθικής θα πρέπει το Γραφείο αυτό να υπόκειται στον ανεξάρτητο έλεγχο του Κοινοβουλίου.
Το συγκεκριμένο δίπλωμα ευρεσιτεχνίας δεν αποτελεί μεμονωμένη περίπτωση αλλά είναι η κορυφή του παγόβουνου.
Το κουτί της Πανδώρας έχει ανοίξει ήδη από καιρό.
Το εν λόγω Γραφείο έχει χορηγήσει ήδη πολλά διπλώματα ευρεσιτεχνίας για γενετικά τροποποιημένο ανθρώπινο υλικό και συνακόλουθα έχει παραβιάσει τους κανόνες της σύμβασης για τη χορήγηση των ευρωπαϊκών διπλωμάτων ευρεσιτεχνίας.
Τμήματα του ανθρώπου χαρακτηρίζονται κατά απαράδεκτο τρόπο εφευρέσεις και ιδιοκτησίες τρίτων και διατίθενται στο εμπόριο.
Πρέπει να αντιταχθούμε κατηγορηματικά σε αυτή την εμπορευματοποίηση του ανθρώπου και στην κατάφωρη παραβίαση της ανθρώπινης αξιοπρέπειας.
Θα πρέπει εν προκειμένω να ελεγχθεί η χορήγηση διπλωμάτων ευρεσιτεχνίας που καθίσταται δυνατή μέσω της αντίστοιχης οδηγίας, ειδικά σε σχέση με τμήματα του ανθρώπου και με τα ίδια τα γονίδια.
Χρειαζόμαστε ένα μορατόριουμ της χορήγησης διπλωμάτων ευρεσιτεχνίας για ανθρώπινα γονίδια και τμήματα του ανθρώπου προκειμένου να μπορέσουν να ελεγχθούν οι όλο και περισσότερο ορατές κοινωνικές και ηθικές συνέπειες.
Το συγκεκριμένο δίπλωμα ευρεσιτεχνίας θα πρέπει να αποτελέσει για μας δίδαγμα και τελευταία προειδοποίηση ώστε να αντιμετωπίζουμε με διαφορετικό τρόπο τέτοιες καταστάσεις.
Ομολογώ ότι σήμερα περίμενα περισσότερα πράγματα από την πλευρά της Επιτροπής, περισσότερη κριτική, περισσότερη εξέταση ακόμα και της ίδιας της οδηγίας για τα διπλώματα ευρεσιτεχνίας, η οποία αποτελεί επίσης και βάση για τη νομιμοποίηση των πεπραγμένων του συγκεκριμένου Γραφείου.
Κύριε Πρόεδρε, κύριε Επίτροπε, αγαπητοί συνάδελφοι, η Ομάδα μας στηρίζει το κοινό ψήφισμα σχετικά με την επίμαχη απόφαση του Ευρωπαϊκού Γραφείου Διπλωμάτων Ευρεσιτεχνίας.
Επιπλέον, εκφράζω την ικανοποίησή μου για το γεγονός ότι η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών - και ευχαριστώ τον κ. Liese - υιοθέτησε εν είδει τροπολογίας το άρθρο 1 της δικής μας πρότασης ψηφίσματος επιβεβαιώνοντας εκ νέου την προτεραιότητα της αξιοπρέπειας της ανθρώπινης ζωής έναντι οποιωνδήποτε μελημάτων σχετικών με την έρευνα ή το κέρδος.
Για να προστατεύσουν τον εαυτό τους οι υπεύθυνοι του Γραφείου Διπλωμάτων Ευρεσιτεχνίας κάνουν λόγο για πρόβλημα γλωσσικής φύσης.
Παρ' όλα αυτά, η ανάγνωση στα αγγλικά του διπλώματος ευρεσιτεχνίας περιορίζει το κύρος αυτής της εξήγησης, δεδομένου ότι το άρθρο 11 αναφέρει ρητώς ότι ο όρος "ζώο" περιλαμβάνει όλα τα ζωικά κύτταρα, ειδικά τα είδη των θηλαστικών, συμπεριλαμβανομένων των ανθρώπινων κυττάρων.
Η διατύπωση αυτή επομένως μοιάζει να έρχεται σε αντίφαση με τις γλωσσικές εξηγήσεις που προέβαλε το Γραφείο και μας κάνει να φοβόμαστε μήπως το λάθος δεν ενδύεται μόνο τον τεχνικό χαρακτήρα που φαίνεται πως θέλουμε να του προσδώσουμε.
Είναι επιτακτική ανάγκη να διεξαχθεί μια έρευνα προκειμένου να καθοριστούν οι ευθύνες ενός τέτοιου σφάλματος, να εφαρμοστούν οι κυρώσεις και κυρίως να ληφθούν επαρκή μέτρα τόσο εκ μέρους των κρατών μελών της Ευρωπαϊκής Σύμβασης για τα Διπλώματα Ευρεσιτεχνίας όσο και από το ίδιο το Γραφείο Διπλωμάτων Ευρεσιτεχνίας, προκειμένου να αποφευχθούν στο μέλλον παρόμοια περιστατικά.
Το βασικό όμως θέμα δεν είναι μόνο η επιβολή εφαρμογής των νομικών κανόνων που ισχύουν στην Ένωση ή και των κανόνων που διέπουν το ίδιο το Γραφείο.
Τίθεται το ζήτημα της προάσπισης της αξιοπρέπειας του ανθρώπου από τη σύλληψη μέχρι τον φυσικό του θάνατο.
Ωστόσο, γνωρίζουμε πολύ καλά ότι η κλωνοποίηση πλήττει αυτή την αξιοπρέπεια, κυρίως όταν προσφεύγει στη μείωση των εμβρυακών κυττάρων κρυφά μέσα στα εργαστήρια.
Γνωρίζουμε ότι αντιβαίνει σε αυτή την αξιοπρέπεια όταν σχεδιάζει τη δημιουργία αντιγράφων εκ των οποίων θα λαμβάνονται τα υγιή κύτταρα προς όφελος του πρωτοτύπου.
Κάθε άνθρωπος είναι μοναδικός, κάθε ανθρώπινο ον κρύβει κάτι ιερό.
Η περιφρόνηση του ανθρώπου, και γενικότερα της ζωής, την οποία γνωρίζουμε σήμερα δεν μπορεί παρά να τροφοδοτήσει τα χειρότερα παραληρήματα ανεύθυνων επιστημόνων.
Είναι θετικό ότι τουλάχιστον στο πλαίσιο μιας σύντομης συζήτησης υπενθυμίσαμε το θεμελιώδες δικαίωμα του καθενός στη μοναδικότητα της ταυτότητάς του.
Κύριε Πρόεδρε, αξιότιμοι συνάδελφοι, η ανησυχία της κοινής γνώμης για τη χορήγηση αυτού του διπλώματος ευρεσιτεχνίας είναι κατά τη γνώμη μου απολύτως δικαιολογημένη.
Κατά πρώτο λόγο βρισκόμαστε σε ένα στάδιο όπου υπάρχει γενικό συμφέρον να αποφεύγεται η χορήγηση διπλωμάτων ευρεσιτεχνίας για τα ανθρώπινα χρωμοσώματα, προκειμένου να αφήσουμε όσο το δυνατόν πιο ανοικτή στην επιστημονική έρευνα τη δυνατότητα καθορισμού διαδικασιών θεραπείας και χρήσης των γνώσεων σχετικά με το ανθρώπινο γονιδίωμα για την προαγωγή της υγείας, στόχος που θα πρέπει να τεθεί πέρα και πάνω από την προστασία, έστω και θεμιτή, των οικονομικών συμφερόντων των ερευνητών.
Κατά δεύτερο λόγο διαπιστώνουμε ένα κενό στη νομοθεσία: συνειδητοποιούμε ότι δεν είναι δυνατόν το Ευρωπαϊκό Γραφείο Διπλωμάτων Ευρεσιτεχνίας να μην έχει καμία σχέση με την Ευρωπαϊκή Επιτροπή και να βρίσκεται εκτός της δομής της Ευρωπαϊκής Ένωσης.
Κατά τρίτο λόγο μας έχει θορυβήσει ένα θέμα - και αυτό είναι το σημαντικότερο σημείο - που πλήττει τις βάσεις του πολιτισμού μας.
Ο χριστιανισμός δίδαξε την αξιοπρέπεια κάθε ανθρώπινου πλάσματος· στην παράδοση της Αριστεράς είναι θεμελιώδης η ιδέα ότι το ανθρώπινο ον, ο άνθρωπος, δεν είναι εμπόρευμα, δεν μπορεί να εμπορευματοποιείται: τώρα όμως εμείς βρισκόμαστε αντιμέτωποι με το σαφές ενδεχόμενο να μετατραπεί το ανθρώπινο ον σε εμπόρευμα, εν όλω ή εν μέρει, και αυτό πλήττει τα θεμέλια του πολιτισμού μας τόσο στην πιο παραδοσιακά χριστιανική μορφή του όσο και σε εκείνη που προέρχεται από τον Διαφωτισμό, ακόμη δε και στη μαρξιστική.
Πιστεύω πως ως προς αυτό πρέπει να δράσουμε όλοι μαζί με μεγάλη αποφασιστικότητα και μεγάλο σθένος χωρίς να ξεχνάμε ότι και το έμβρυο συγκαταλέγεται στα ανθρώπινα όντα.
Όποιες κι αν είναι οι διαφορές μας σε θέματα αμβλώσεων, ακόμη και όσοι τάσσονται υπέρ των νομίμων αμβλώσεων συμφωνούν ανέκαθεν σε ένα πράγμα: το δικαίωμα της μητέρας υπερτερεί έναντι του δικαιώματος του εμβρύου, το οποίο εντούτοις υπάρχει· αποκλειστικά και μόνο το δικαίωμα της μητέρας υπερτερεί, και όχι το δικαίωμα κέρδους της μιας ή της άλλης πολυεθνικής.
Κύριε Πρόεδρε, ευχαριστώ την Επιτροπή για τη δήλωσή της και επιθυμώ να της απευθύνω έκκληση να προσβάλει επισήμως το συγκεκριμένο δίπλωμα ευρεσιτεχνίας.
Το Συμβούλιο θα πρέπει να της δώσει την αντίστοιχη εντολή.
Για να αιτιολογήσω την έκκλησή μου επισημαίνω ότι η ισχύς της οδηγίας για τη χορήγηση διπλωμάτων ευρεσιτεχνίας στον τομέα της βιοτεχνολογίας θα πρέπει να αποτελεί μέλημα της Επιτροπής.
Έχουν διατυπωθεί αμφιβολίες κατά πόσον η συγκεκριμένη οδηγία, εισηγητής της οποίας υπήρξα εγώ προσωπικά, συνιστά μέσο κατάλληλο για την αντιμετώπιση του προβλήματος.
Θα βοηθούσε πολύ την κατάσταση εάν όλοι όσοι διακηρύσσουν την αγανάκτησή τους έκαναν τον κόπο να διαβάσουν το συγκεκριμένο δίπλωμα ευρεσιτεχνίας.
Τότε θα διαπίστωναν ότι δύο είναι οι αιτίες που το εν λόγω δίπλωμα προσκρούει στην οδηγία: η προστασία των ευρεσιτεχνιών αποκλείει αφενός τις διαδικασίες τροποποίησης της γενετικής βλαστικής σειράς και αφετέρου τη χρησιμοποίηση εμβρύων για εμπορικούς ή βιομηχανικούς σκοπούς.
Πρόκειται για δύο σαφείς παραβιάσεις της οδηγίας για τη χορήγηση διπλωμάτων ευρεσιτεχνίας στον τομέα της βιοτεχνολογίας!
Ξεπερνά τα όρια της φαντασίας μου ο τρόπος με τον οποίο χρησιμοποιούν κάποιοι το εν λόγω δίπλωμα ως αφορμή προκειμένου να θέσουν και πάλι υπό αμφισβήτηση την οδηγία, χωρίς να έχουν προηγουμένως διαβάσει ούτε το δίπλωμα ούτε την οδηγία!
Ως εκ τούτου, η παράκλησή μου προς το Κοινοβούλιο είναι πως δεν θα πρέπει να θέσουμε και πάλι υπό αμφισβήτηση την οδηγία, όπως η συνάδελφος Breyer θεωρεί ότι οφείλουμε να κάνουμε.
Η οδηγία αυτή είναι στην πραγματικότητα το πρώτο κείμενο παγκοσμίως που αντιμετωπίζει ικανοποιητικά το πρόβλημα της προστασίας των ευρεσιτεχνιών και των εφευρέσεων στον τομέα της βιοτεχνολογίας. Είναι άλλωστε το πρώτο κείμενο που έτυχε παγκοσμίως αποδοχής, και μάλιστα παντού.
Το ζητούμενο δεν είναι λοιπόν να θέσουμε και πάλι υπό αμφισβήτηση την οδηγία, αλλά να μεριμνήσουμε ώστε να τεθεί σε ισχύ.
Κύριε Πρόεδρε, πρέπει κατ' αρχάς να διευκρινίσω πως δεν έχω καμία απολύτως σχέση με το Πανεπιστήμιο του Εδιμβούργου, αλλά θεωρώ σημαντικό να τονίσουμε πως ενήργησαν καλή τη πίστη.
Πρόκειται στο κάτω κάτω για ένα από τα πιο γνωστά πανεπιστήμια της πατρίδας μου.
Όταν ζήτησαν και έλαβαν αυτό το δίπλωμα ευρεσιτεχνίας, και μάλιστα για απολύτως νόμιμους σκοπούς, το έπραξαν καλή τη πίστη.
Δεν ενδιαφέρονται να κλωνοποιήσουν ανθρώπινα όντα. Αντίθετα, αυτό που τους ενδιαφέρει είναι να μπορούν να εργαστούν με ανθρώπινο ιστό προκειμένου να συμβάλουν στην ανακάλυψη φαρμάκων για ασθένειες όπως π.χ. η νόσος του Alzheimer και η λευχαιμία, και αυτό που κάνουν δεν αντιβαίνει σε κανέναν νόμο στο Ηνωμένο Βασίλειο.
Όπως επεξηγήθηκε, το εν λόγω δίπλωμα ευρεσιτεχνίας εξετάστηκε πριν τεθεί σε ισχύ η οδηγία του 1998, τον Σεπτέμβριο του 1999, αλλά εκδόθηκε μετά από αυτή την ημερομηνία και, όπως προαναφέρθηκε, έγινε λάθος στη μορφή υπό την οποία χορηγήθηκε.
Επί του παρόντος δεν βλέπω τίποτα απολύτως που να αποδεικνύει κάτι περισσότερο από λάθος εκ μέρους του Γραφείου Διπλωμάτων Ευρεσιτεχνίας.
Φυσικά θα ήθελα να προσθέσω πως πρόκειται για κάτι που εμπνέει σοβαρή ανησυχία.
Έως ότου όμως προκύψει κάτι περισσότερο, πρέπει κατά τη γνώμη μου να μη ληφθούν υπόψη οι πιο εμπαθείς ισχυρισμοί και υπαινιγμοί.
Νομίζω πως το λάθος στο δίπλωμα ευρεσιτεχνίας μπορεί να διορθωθεί είτε κατόπιν αιτήματος του κατόχου του διπλώματος ευρεσιτεχνίας για διόρθωση του εγγράφου είτε κατόπιν υποβολής ένστασης από τρίτο μέρος, όπως διαπιστώνω πως έχει ήδη συμβεί.
Οι σύμβουλοι του πανεπιστημίου με ενημέρωσαν πως δεν θα αντιδράσουν εφόσον η δήλωση αποποίησης που ενδέχεται να προστεθεί στο δίπλωμα ευρεσιτεχνίας εξακολουθεί να τους επιτρέπει να συνεχίζουν τη νόμιμη εργασία τους στον ανθρώπινο ιστό.
Με άλλα λόγια, εδώ μιλάμε για τροποποίηση, προκειμένου να αφαιρεθούν τα παράνομα στοιχεία του διπλώματος ευρεσιτεχνίας και να καταστεί νόμιμο και όχι για την ακύρωση του εν λόγω διπλώματος στο σύνολό του.
Πιστεύω πως η εργασία που επιτελείται στο Εδιμβούργο απαγορεύεται από την εθνική νομοθεσία ορισμένων άλλων κρατών μελών.
Όμως αυτό που δεν πρέπει να κάνει το Ευρωπαϊκό Κοινοβούλιο, τα κοινοτικά θεσμικά όργανα και οι διεθνείς φορείς είναι να προσπαθήσουν να νομοθετήσουν αντί των εθνικών κοινοβουλίων σε τομείς που εμπίπτουν στις εθνικές αρμοδιότητες, και πιστεύω πως οποιαδήποτε τέτοιου είδους προσπάθεια θα πρέπει να προσκρούσει σε σφοδρή αντίδραση ως ενέργεια παραβίασης της συνταγματικής αρχής.
Κύριε Πρόεδρε, θέλω κατ' αρχάς να ευχαριστήσω πάρα πολύ τους βουλευτές του παρόντος Κοινοβουλίου για τις ερωτήσεις που έθεσαν και για τα σχόλια που έκαναν.
Επιτρέψτε μου να εκφράσω κάποια σχόλια για όσα είπαν οι διάφοροι βουλευτές του Ευρωπαϊκού Κοινοβουλίου.
Θα ήθελα να ξεκινήσω απαντώντας στον κ. Rothley ότι, όντως η Επιτροπή επιφυλάχθηκε του δικαιώματός της να υποβάλει επίσημη ένσταση κατά του διπλώματος ευρεσιτεχνίας.
Όπως είπα ενωρίτερα σήμερα το πρωί, απηύθυνα στο Ευρωπαϊκό Γραφείο Διπλωμάτων Ευρεσιτεχνίας επιστολή εξ ονόματος της Επιτροπής, την οποία δεν έχω καμία απολύτως αντίρρηση να κοινοποιήσω.
Στην προτελευταία παράγραφο αναφέρονται τα εξής: "Σε αυτό το πλαίσιο οφείλω να σας ενημερώσω πως το Σώμα των Επιτρόπων έχει ήδη αποφασίσει να λάβει πιο επίσημα μέτρα, κυρίως υποβάλλοντας ένσταση εκ μέρους της Επιτροπής και της Κοινότητας, σε περίπτωση που δεν επιτευχθεί ρεαλιστική λύση." .
Με άλλα λόγια, αν και προτιμούμε την οδό των διαπραγματεύσεων για να διευθετηθεί η υπόθεση ταχύτερα αντί να περιμένουμε τους εννέα μήνες που προβλέπονται από τους κανόνες του Γραφείου Διπλωμάτων Ευρεσιτεχνίας, διατηρήσαμε το δικαίωμά μας να υποβάλουμε ένσταση κατά του διπλώματος ευρεσιτεχνίας εάν δεν επιτευχθεί πρόοδος δια της συντομότερης αυτής οδού.
Επομένως, από αυτή την άποψη ο κ. Rothley μπορεί να είναι βέβαιος πως η Επιτροπή επιφυλάχθηκε του δικαιώματός της.
Θα ήθελα εν συνεχεία να συνταχθώ με τον κ. Liese, ο οποίος τόνισε πως δεν υπάρχει πρόβλημα με την οδηγία.
Συμφωνώ μαζί του.
Νομίζω πως πρόκειται για μια καλή οδηγία.
Ο ίδιος ο κ. Rothley επεσήμανε μάλιστα πως η οδηγία είναι η πρώτη αυτού του είδους παγκοσμίως και πως επιδοκιμάστηκε διεθνώς.
Κοιτάζοντας βεβαίως την πέμπτη παράγραφο της οδηγίας, όπου αναφέρεται ότι ορισμένες διεργασίες δεν πρέπει να θεωρούνται επιδεκτικές κατοχύρωσης με δίπλωμα ευρεσιτεχνίας, μου φαίνεται πως η οδηγία είναι απόλυτα σαφής.
Ο κ. Blokland είπε πως η οδηγία είναι ασαφής και στερείται συνέπειας, και φυσικά θα είναι πολύ ενδιαφέρον για την Επιτροπή να ακούσει την τεκμηρίωση αυτής της δήλωσης.
Αναφέρθηκε επίσης από την κ. Gerbhardt πως η κλωνοποίηση ανθρώπινων όντων πρέπει να απαγορευθεί.
Βεβαίως και απαγορεύεται, κύριε Πρόεδρε.
Θέλω να επιστήσω την προσοχή της κ. Gerbhardt στο γεγονός ότι η οδηγία την απαγορεύει ρητώς.
Θεωρώ πως αυτό είναι το μόνο που χρειάζεται να κάνουμε, εφόσον φυσικά εφαρμόζεται σωστά η οδηγία.
Το τελευταίο θέμα που θα ήθελα να θίξω αφορά το κοινοτικό δίπλωμα ευρεσιτεχνίας.
Αρκετοί ομιλητές αναφέρθηκαν σήμερα το πρωί στα ευρωπαϊκά διπλώματα ευρεσιτεχνίας.
Σήμερα ευρωπαϊκό δίπλωμα ευρεσιτεχνίας είναι αυτό που χορηγεί το Ευρωπαϊκό Γραφείο Διπλωμάτων Ευρεσιτεχνίας.
Ο ορθός όρος που πρέπει να χρησιμοποιείται είναι κοινοτικό δίπλωμα ευρεσιτεχνίας.
Με άλλα λόγια με μία μόνο αίτηση στο Ευρωπαϊκό Γραφείο Διπλωμάτων Ευρεσιτεχνίας, στο Μόναχο, το εν λόγω Γραφείο θα χορηγεί στη συνέχεια ένα κοινοτικό δίπλωμα ευρεσιτεχνίας το οποίο θα ισχύει αυτομάτως σε ολόκληρη την Ευρωπαϊκή Ένωση.
Εργαζόμαστε επ' αυτού.
Θα ήθελα να βεβαιώσω την κ. Gerbhardt και τον κ. De Clercq, που έθιξαν το εν λόγω θέμα, πως εργαζόμαστε σκληρά για να υλοποιήσουμε το ενδεχόμενο της ύπαρξης ενός κοινοτικού διπλώματος ευρεσιτεχνίας.
Δεν είναι εύκολο, κυρίως επειδή το Ευρωπαϊκό Γραφείο Διπλωμάτων Ευρεσιτεχνίας δεν αποτελεί κοινοτικό θεσμικό όργανο.
Αυτό λοιπόν που ζητάμε από το Ευρωπαϊκό Γραφείο Διπλωμάτων Ευρεσιτεχνίας είναι να κάνει κάτι εξ ονόματος της Ευρωπαϊκής Επιτροπής χωρίς το ίδιο το Γραφείο να συνιστά κοινοτικό θεσμικό όργανο.
Σε αυτή την προσπάθεια αντιμετωπίζουμε ορισμένα νομικά προβλήματα τα οποία προσπαθούμε να επιλύσουμε.
Αληθεύει όντως πως τα γλωσσικά προβλήματα είναι σοβαρά.
Το κόστος ενός διπλώματος ευρεσιτεχνίας ανέρχεται κατά μέσον όρο σε 30 000 ευρώ, πολύ μεγαλύτερο από ό,τι στις Ηνωμένες Πολιτείες, και το 40% αυτού του κόστους δαπανάται για γλωσσικά προβλήματα - κόστος μετάφρασης - πρόβλημα που προσπαθούμε να αντιμετωπίσουμε.
Τέλος, η Επιτροπή προτίθεται να εκδώσει πριν από το καλοκαίρι έγγραφο τεκμηρίωσης της δημιουργίας ενός ευρωπαϊκού διπλώματος ευρεσιτεχνίας, και προσβλέπω στην έναρξη διαλόγου με το Κοινοβούλιο ως προς την ουσία αυτού του εγγράφου.
Κύριε Πρόεδρε, ήθελα να κάνω μόνο μια ακόμα διευκρίνιση.
Κύριε Επίτροπε Bolkestein, λυπάμαι που δεν ακούσατε καλά όσα είπα ή που η μετάφραση δεν ήταν ακριβής, αλλά δεν υπέβαλα το αίτημα να απαγορευθεί η κλωνοποίηση.
Δεν ζήτησα κάτι τέτοιο.
Παρακολουθώ με κριτικό πνεύμα τη νομοθεσία σχετικά με την οδηγία για τα διπλώματα ευρεσιτεχνίας στον τομέα της βιοτεχνολογίας και γνωρίζω πολύ καλά το περιεχόμενό της.
Παρακάλεσα μόνο να αποκτήσετε και εσείς επίγνωση του περιεχομένου αυτού.
Είπα ότι επιθυμώ να διευκρινισθεί απόλυτα ότι το κείμενο περιέχει πραγματικά την απαγόρευση αυτή.
Και αυτό είναι κάτι εντελώς διαφορετικό από εκείνο που ισχυρίζεστε ότι είπα.
Σας ενημερώνω ότι έχω λάβει επτά προτάσεις ψηφίσματος σύμφωνα με το άρθρο 37, παράγραφος 2, του Κανονισμού.
Η ψηφοφορία θα διεξαχθεί στις 11.00.
(Η συνεδρίαση διακοπείσα στις 10.55 συνεχίζεται στις 11.05)
ΨΗΦΟΦΟΡIΕΣ
Κύριε Πρόεδρε, γνωρίζω ότι δεν τίθενται σε ψηφοφορία οι γνωμοδοτήσεις των διαφόρων επιτροπών του Κοινοβουλίου.
Η Επιτροπή για τα Δικαιώματα της Γυναίκας και τις Ίσες Ευκαιρίες υπέβαλε μια ιδιαίτερη γνωμοδότηση.
Θέλω μόνο να επισημάνω ότι το πιο σημαντικό σε σχέση με αυτό είναι φυσικά ότι διατίθενται γενναία ποσά για την ενσωμάτωση της αρχής της ισότητας ευκαιριών σε όλες τις πολιτικές.
Όμως, στη γνωμοδότησή μας παρεισέφρησε ένα λάθος· δεν θέλω να υπάρχουν λάθη, ακόμη κι αν δεν ψηφίζουμε γι' αυτή.
Το τελευταίο σκέλος της παραγράφου 4 της γνωμοδότησής μας, μετά το κοινοτικό πρόγραμμα δράσης, πρέπει να διαγραφεί.
Αυτό το σημείο καταψηφίστηκε από την κοινοβουλευτική επιτροπή, εκ παραδρομής όμως συμπεριελήφθη.
Θέλω να διαγραφεί αυτό το σκέλος και θέλω να το ανακοινώσω τώρα, πριν περάσουμε στην ψηφοφορία.
(Το Σώμα εγκρίνει το ψήφισμα)
Έκθεση (Α5-0068/2000) του κ. Ferber, εξ ονόματος της Επιτροπής Προϋπολογισμών, σχετικά με τις κατευθυντήριες γραμμές για τη διαδικασία προϋπολογισμού του 2001: Τμήμα Ι - Ευρωπαϊκό Κοινοβούλιο, Τμήμα ΙΙ - Συμβούλιο, Τμήμα IV - Δικαστήριο των ΕΚ, Τμήμα V - Ελεγκτικό Συνέδριο, Τμήμα VI - Οικονομική και Κοινωνική Επιτροπή, Τμήμα VII - Επιτροπή Περιφερειών, Τμήμα VIII - Διαμεσολαβητής
(Το Σώμα εγκρίνει το ψήφισμα)
Πρόταση ψηφίσματος (Β5-0289/2000) των βουλευτών Jackson και Blokland, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με τα αεροπλάνα που είναι εφοδιασμένα με διατάξεις καταπολέμησης του θορύβου
(Το Σώμα εγκρίνει το ψήφισμα)
Κοινή πρόταση ψηφίσματος σχετικά με τη μεσογειακή πολιτική
Σχετικά με τις τροπολογίες 4 και 5:
Κύριε Πρόεδρε, η προφορική τροπολογία που θα διαβάσω αντικαθιστά τις τροπολογίες αριθ. 4 και 5.
Υπάρχει συμφωνία μεταξύ όλων των Ομάδων του συμβιβαστικού ψηφίσματος.
Συμπληρώνει την παράγραφο 16 και λέει: "τάσσεται υπέρ της σύγκλησης ευρωμεσογειακής διάσκεψης για τη γεωργία στην οποία θα συμμετάσχουν οι εκπρόσωποι των θεσμικών οργάνων, τα μέλη του γεωργοεπισιτιστικού κλάδου και οι εκπρόσωποι των γεωργικών ενώσεων και των καταναλωτών";.
(Το Σώμα εγκρίνει το κοινό ψήφισμα)
Έκθεση (Α5-0057/2000) του κ. Hernαndez Mollar, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με τους αιτούντες άσυλο και τους μετανάστες: σχέδια δράσης για τις χώρες καταγωγής ή διέλευσης - Ομάδα υψηλού επιπέδου ( C5-0159/1999 - C5-0160/1999 - C5-0161/1999 - C5-0162/1999 - C5-0163/1999 - C5-0164/1999 - C5-0165/1999 - C4-0133/1999 -1999/2096(COS))
(Το Σώμα εγκρίνει το ψήφισμα)
Έκθεση (Α5-0052/2000) της κ. Klamt, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την ανακοίνωση της Επιτροπής στο Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών, που αφορά την εφαρμογή των μέτρων για την καταπολέμηση του παιδεραστικού σεξουαλικού τουρισμού (COM(1999) 262 - C5-0096/1999 - 1999/2097 (COS))
(Το Σώμα εγκρίνει το ψήφισμα)
Έκθεση (Α5-0061/2000) του κ. MacCormick, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την Πράσινη Βίβλο της Επιτροπής με τίτλο "Η αστική ευθύνη λόγω ελαττωματικών προϊόντων" (COM(1999) 396 - C5-0184/1999 - 1999/2158(COS))
(Το Σώμα εγκρίνει το ψήφισμα)
Έκθεση (Α5-0078/2000 του κ. Turmes, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ηλεκτρική ενέργεια από ανανεώσιμες πηγές και την εσωτερική αγορά ηλεκτρικής ενέργειας (SEC(1999)470 - C5-0342/1999 - 2000/2002(COS))
(Το Σώμα εγκρίνει το ψήφισμα)
Κοινή πρόταση ψηφίσματος σχετικά με την απόφαση του Ευρωπαϊκού Γραφείου Διπλωμάτων Ευρεσιτεχνίας για την κλωνοποίηση ανθρώπινων όντων
Σχετικά με την τροπολογία 4:
Κύριε Πρόεδρε, ζητώ συγνώμη που η φωνή μου είναι κάπως βραχνή, αλλά είμαι κρυωμένος.
Για την τροπολογία αυτή η Ομάδα των Πρασίνων / Ευρωπαϊκή Ελεύθερη Συμμαχία ζήτησε ξεχωριστή ψηφοφορία.
Πιστεύω ότι για το πρώτο μέρος δεν υπάρχουν διχογνωμίες, αλλά το δεύτερο μέρος περιέχει ένα γλωσσικό πρόβλημα, και νομίζω πως πρόκειται για μεταφραστικό πρόβλημα.
Η πρόθεση της Ομάδας του Ευρωπαϊκού Λαϊκού Κόμματος δεν ήταν να ξεκινήσει μια νέα συζήτηση, αλλά να δώσει και πάλι έμφαση στις αποφάσεις που είχε λάβει το Κοινοβούλιο ήδη κατά την προηγούμενη κοινοβουλευτική περίοδο, π.χ. σε σχέση με το πέμπτο Πρόγραμμα Πλαίσιο για την Έρευνα ή ακόμα σε σχέση με την έκθεση Tannert για το εν λόγω πρόγραμμα.
Ως εκ τούτου, καλό θα ήταν να προσαρμοστεί το γερμανικό κείμενο στη διατύπωση που περιέχει το πέμπτο Πρόγραμμα Πλαίσιο για την Έρευνα.
Το πρωτότυπο είναι το αγγλικό κείμενο και στα γερμανικά θα πρέπει να χρησιμοποιηθεί η διατύπωση "verbrauchende Embryonenforschung" (έρευνα που χρησιμοποιεί έμβρυα) που είχε αποφασισθεί από το Κοινοβούλιο σε σχέση με το Πρόγραμμα Πλαίσιο για την Έρευνα.
Το ζητούμενο δεν είναι να γίνει αυστηρότερη η θέση του Κοινοβουλίου, αλλά να δοθεί έμφαση σε αυτά που έχουμε ήδη αποφασίσει.
Για τον λόγο αυτό θα πρέπει στα γερμανικά να χρησιμοποιηθεί η έκφραση "verbrauchende Embryonenforschung".
Επιθυμώ απλά να δηλώσω ότι η Ομάδα μου θα καταψηφίσει παρ' όλ' αυτά τη συγκεκριμένη τροπολογία, επειδή θεωρώ ότι η συζήτηση για την έρευνα επί των εμβρύων δεν έχει καμία θέση στο προκείμενο πλαίσιο, και κατά συνέπεια, παρά την εν λόγω διόρθωση, θα ψηφίσουμε κατά της τροπολογίας.
(Το Σώμα εγκρίνει το κοινό ψήφισμα)
ΑΙΤΙΟΛΟΓΗΣΕΙΣ ΨΗΦΟΥ - Έκθεση Haug (A5-0070/2000)
Κύριε Πρόεδρε, ψήφισα κατά της έκθεσης Haug σχετικά με τις κατευθυντήριες γραμμές για τη διαδικασία του προϋπολογισμού του 2001 για έναν λόγο που ίσως να φανεί ασήμαντος στους άλλους παριστάμενους βουλευτές, αλλά που είναι πολύ σημαντικός για μένα, που εκλέχτηκα στο Κοινοβούλιο αυτό ως εκπρόσωπος του Κόμματος των Συνταξιούχων και που σκοπεύω να κάνω τα αδύνατα δυνατά για να φροντίσω να δοθεί προσοχή στα αιτήματα και τις ανάγκες των ηλικιωμένων.
Στην Ευρώπη έχουμε περίπου 120 εκατομμύρια ηλικιωμένων - οι περισσότεροι συνταξιούχοι, κάποιοι άτυχοι χωρίς καν σύνταξη - αλλά σε αυτές τις διαδικασίες του προϋπολογισμού, σε αυτές τις κατευθυντήριες γραμμές δεν υπάρχει καμία αναφορά σε πολιτική της Ευρωπαϊκής Ένωσης υπέρ των ηλικιωμένων και των συνταξιούχων.
Γι' αυτό είμαι αντίθετος στη διαδικασία αυτή και ελπίζω να καταφέρω τα χρόνια αυτά να βελτιώσω την κατάσταση για τους συνταξιούχους και τους ηλικιωμένους.
Κύριε Πρόεδρε, ψήφισα φυσικά την έκθεση Haug σχετικά με τους δημοσιονομικούς προσανατολισμούς, όμως θα ήθελα να τονίσω ιδιαιτέρως την εκ νέου εγγραφή των φυσικών καταστροφών, η οποία χαιρετίστηκε και επιβεβαιώθηκε με την πρωινή ψηφοφορία.
Πιστεύω, και το έχω δηλώσει εδώ επανειλημμένως, ότι η Ευρωπαϊκή Ένωση δεν μπορεί από τη μια να θέλει να είναι περισσότερο παρούσα στο πλευρό των πολιτών απ' όσο ήταν μέχρι τώρα, να είναι πιο ορατή, και από την άλλη να αποστρέφει το βλέμμα της από τις δυσκολίες και τις δυστυχίες τους, όταν αυτές συμβαίνουν.
Συνεπώς, ψήφισα με μεγάλη χαρά τις παραγράφους 21 και 34.
Προσωπικά εύχομαι να εφαρμοστούν άμεσα, κυρίως όσον αφορά τον τομέα της δασοκομίας, έναν τομέα που αντιμετωπίζει διαρθρωτικές δυσκολίες και δέχθηκε πλήγμα λόγω προσφοράς.
Θεωρώ πως η Ένωση μπορεί να βρει σε αυτόν τον τομέα έναν φυσικό προορισμό στον οποίο να επιδοθεί και ελπίζω ότι αρχής γενομένης από αυτή την έκθεση θα μπορέσουμε να ευαισθητοποιήσουμε το Κοινοβούλιο και την Επιτροπή όσον αφορά την αναγκαιότητα μιας παρέμβασης.
SV) Καταψηφίσαμε κάποιες παραγράφους της έκθεσης Haug για τις κατευθυντήριες γραμμές σε ό,τι αφορά την κατάρτιση του προϋπολογισμού για το έτος 2001.
Η μεγαλύτερη πρόκληση ενώπιον της οποίας θα βρεθεί τα επόμενα χρόνια η Ευρωπαϊκή Ένωση είναι η διεύρυνση προς τις χώρες της Ανατολικής και Κεντρικής Ευρώπης.
Η διεύρυνση θα έχει κόστος από πολλές απόψεις, και γι' αυτόν τον λόγο είναι σημαντικό να διαθέσει στον προϋπολογισμό η ΕΕ πολλά κονδύλια και όχι μόνο μια προενταξιακή οικονομική ενίσχυση γι' αυτή τη διαδικασία.
Εντούτοις, η διεύρυνση δεν αναφέρεται στην έκθεση Haug.
Αντ' αυτού, επιλέγεται στις κατευθυντήριες γραμμές για τον προϋπολογισμό του έτους 2001 να γίνει αναφορά στην «κοινωνική και πολιτιστική διάσταση της Ευρώπης» ως το σημαντικότερο θέμα.
Θεωρούμε ότι η ΕΕ πρέπει να ρίξει βάρος σε εκείνα τα προβλήματα που τα κράτη μέλη δεν μπορούν να λύσουν μόνα τους, δηλαδή στα υπερεθνικά ζητήματα.
Η πολιτιστική και η κοινωνική πολιτική είναι πολύ σημαντικοί πολιτικοί τομείς, γενικά όμως δεν πρέπει να αποτελούν αντικείμενο κοινοτικής νομοθεσίας.
Στην έκθεση Haug αναφέρεται η οικονομική ενίσχυση για την ανοικοδόμηση του Κοσσυφοπεδίου ως ένας τομέας υψηλής προτεραιότητας, κάτι που στηρίζουμε ολόθερμα.
Θεωρούμε ωστόσο πως οι πόροι που χρειάζονται για το Κοσσυφοπέδιο πρέπει να αφαιρεθούν από την οικονομική ενίσχυση των καπνοκαλλιεργειών, καθώς και από άλλου είδους παραγωγές του τομέα της Κοινής Γεωργικής Πολιτικής.
Ως Φιλελεύθεροι, θεωρούμε πως η αγροτική πολιτική πρέπει να προσαρμοστεί στους κανόνες της αγοράς και να απογραφειοκρατικοποιηθεί.
Αν το Κοινοβούλιο αντιμετωπίζει με σοβαρότητα την προς ανατολάς διεύρυνση, τότε πρέπει να εργαστεί προς την κατεύθυνση των δραστικών περικοπών στις δαπάνες για τη γεωργία.
Πρέπει να καταργηθούν σταδιακά όλες οι άμεσες οικονομικές ενισχύσεις της αγροτικής παραγωγής.
Η ΕΕ διαδραματίζει σημαντικό ρόλο όσον αφορά την απασχόληση, ιδιαίτερα μέσω της ενιαίας αγοράς.
Ωστόσο, θέλουμε να τονίσουμε πως η ανεργία δεν μπορεί να μειωθεί μόνο με πολιτικές αποφάσεις σε ευρωπαϊκό επίπεδο.
Είμαστε πεπεισμένοι ότι αυτό που θα οδηγήσει σε αύξηση της απασχόλησης, καθώς και σε μια δυναμική ανάπτυξη σε ολόκληρη την Ένωση είναι η λήψη μέτρων στα κράτη μέλη, όπως π.χ. η μείωση της φορολόγησης της εργασίας, η ευελιξία στον τομέα του εργατικού δικαίου και ένα θετικό κλίμα για τις επιχειρήσεις.
ES) Συγχαίρω την κ. Haug για την εξαιρετική της εργασία και συμφωνώ με τη θέση της, ότι πρέπει να ξεχωρίσουμε τη δημιουργία απασχόλησης ως προτεραιότητα για την Ένωση.
Η Επιτροπή Αλιείας δεν θέλει περισσότερα λεφτά.
Θέλουμε μόνο να γίνει αναφορά στους προσανατολισμούς, διότι αυτό που δεν αναφέρεται δεν υφίσταται, και η αλιεία υφίσταται, και μάλιστα είναι μια κοινή πολιτική.
Η αλιεία είναι καίριας σημασίας για τη διατήρηση της απασχόλησης και της οικονομίας σε ευρωπαϊκές περιοχές της περιφέρειας που εξαρτώνται από τη συγκεκριμένη δραστηριότητα.
Αυτός ο τομέας δημιουργεί επίσης πολλές θέσεις εργασίας στην ξηρά, στη μεταποιητική βιομηχανία ή στα ναυπηγεία.
Οι πιο φθηνές θέσεις εργασίας είναι εκείνες που δεν πρέπει να δημιουργήσουμε διότι δεν χάθηκαν.
Είναι προτιμότερο να στηρίξουμε δραστηριότητες που δημιουργούν θέσεις απασχόλησης παρά να πρέπει να προβούμε αργότερα σε τεράστιες επενδύσεις για τη δημιουργία νέων βιομηχανιών.
Στην Επιτροπή Αλιείας θεωρούμε πως οι διεθνείς αλιευτικές συμφωνίες χρειάζονται σαφή χρηματοδοτική υποστήριξη προκειμένου ο κοινοτικός στόλος να μπορέσει να συνεχίσει τη δραστηριότητα και η οικονομία των αλιευτικών περιοχών να μη βρεθεί σε κρίση.
Στη διαδικασία διαβούλευσης θα μεριμνήσουμε κατά συνέπεια, προκειμένου η στήριξη της Ένωσης στην αλιεία να παγιωθεί και να αυξηθεί.
Κατά την παρούσα δημοσιονομική διαδικασία θα επισημάνουμε επίσης τους προβληματισμούς μας για τη διαφύλαξη των αλιευτικών πόρων, όπως και για τη βελτίωση των συνθηκών εργασίας και ασφάλειας στον κλάδο.

Από την έκθεση της κυρίας Haug προκύπτει σαφέστατα ότι διατρέχουμε σοβαρό κίνδυνο να δούμε να επαναλαμβάνεται κατά τη διαδικασία του προϋπολογισμού του 2001 αυτό που ήδη παρατηρήθηκε στην προηγούμενη διαδικασία, ότι δηλαδή η αυστηρή προσήλωση στο σύμφωνο σταθερότητας προσδίδει ένα πνεύμα δημοσιονομικής λιτότητας που υπονομεύει την υλοποίηση των στόχων που κατά παράδοση αποτελούν προτεραιότητες της Ευρωπαϊκής Ένωσης, και ειδικότερα υπονομεύει την αντιμετώπιση ουσιαστικών προκλήσεων όπως είναι η καταπολέμηση της ανεργίας, η προαγωγή της οικονομικής και κοινωνικής συνοχής, η κατάλληλη προετοιμασία για τη διεύρυνση και η απαραίτητη προώθηση της πολιτικής στον τομέα της συνεργασίας.
Έχει ουσιαστική σημασία να φροντίσουμε ώστε στις νέες προτεραιότητες να αντιστοιχούν νέα χρηματοδοτικά μέσα.
Και με βάση τη σημερινή κατάσταση η χρηματοδότηση της ανοικοδόμησης του Κοσσυφοπεδίου και του συμφώνου σταθερότητας στα Βαλκάνια επιβάλλει μια συνολική αναθεώρηση των δημοσιονομικών προοπτικών.
Πράγματι, σε καμία περίπτωση δεν μπορούμε να συμφωνήσουμε με τη λογική που διαπνέει την έκθεση, που εκφράζεται με «περικοπές» - έστω και με ακριβοδίκαιο τρόπο - σε όλες τις κατηγορίες του προϋπολογισμού, ώστε να βρεθούν τα κονδύλια που θα μας επιτρέψουν να ανταποκριθούμε στην προαναφερόμενη απαίτηση της σήμερον ημέρας.
Για τον λόγο αυτό, οριστικά και εφόσον επιβεβαιώνεται η αποδοχή μιας τέτοιας λογικής, δεν εγκρίνουμε την παρούσα έκθεση.
Έκθεση Ferber (A5-0068/2000)
Κύριε Πρόεδρε, απείχα από την ψηφοφορία επί της έκθεσης, αν και εξαίρετης, του κ. Ferber σχετικά με τα άλλα τμήματα του προϋπολογισμού 2001 γιατί είμαι πεπεισμένος ότι δεν δίνεται επαρκής προσοχή στη μείωση των δαπανών της γραφειοκρατικής μηχανής της Ευρωπαϊκής Ένωσης, και ιδίως του Ευρωπαϊκού Κοινοβουλίου, αλλά και της Επιτροπής.
Κατά τη γνώμη μου ξοδεύονται πάρα πολλά σε προσωπικό.
Η γραφειοκρατία του Ευρωπαϊκού Κοινοβουλίου είναι ένας οδοστρωτήρας που καταναλώνει υπερβολικό μέρος των ήδη πενιχρών οικονομικών δυνατοτήτων που έχουμε στη διάθεσή μας, και έχω μάλιστα μια αόριστη υπόνοια ότι αυτός είναι ένας από τους λόγους που υπάρχει κάποια βραδύτητα στη χρηματοδοτική αποτελεσματικότητα της Ευρωπαϊκής Ένωσης.
Εκθέσεις Haug και Ferber (Α5-0070 και 0068/2000)
- (FR) Οι Γάλλοι βουλευτές της Ομάδας Ένωση για την Ευρώπη των Εθνών απορρίπτουν τις εκθέσεις Haug και Ferber, όσον αφορά τους προσανατολισμούς σχετικά με τη δημοσιονομική διαδικασία, οι οποίοι μεταφράζονται για την αντιπροσωπία μας ως απαράδεκτες πολιτικές επιλογές.
Καταδικάζουμε την προτεραιότητα που δίνει ο εισηγητής στη χρηματοδότηση των πολιτικών που έχουν προσφάτως εισαχθεί από τη Συνθήκη του Αμστερνταμ.
Η Ομάδα Ένωση για την Ευρώπη των Εθνών απορρίπτει την ομοσπονδιακού τύπου ένταξη η οποία προωθείται σε όλη αυτή την έκθεση και η οποία απαιτεί μια αυξανόμενη κοινοτικοποίηση σε θέματα δικαιοσύνης και εσωτερικών υποθέσεων.
Καταδικάζει επίσης τη βούληση που εκφράστηκε από τη συμμαχία των μεγάλων Ομάδων των Σοσιαλιστών, των Χριστιανοδημοκρατών και των συντηρητικών του Ευρωπαϊκού Κοινοβουλίου να χρησιμοποιήσουν τη γεωργία, τις πιστώσεις της κατηγορίας 1 των δημοσιονομικών προοπτικών, ως πηγή χρηματοδότησης των τομέων που θα ανήκουν στο εξής στην "εξωτερική πολιτική" της Ευρωπαϊκής Ένωσης.
Θεωρούμε άδικο να θέλουμε να χρηματοδοτήσουμε την ανοικοδόμηση του Κοσσυφοπεδίου εις βάρος των αγροτών και θεωρούμε επίσης απαράδεκτο να θέλουμε να πείσουμε ότι το πρόβλημα τίθεται κατ' αυτόν τον τραγικό τρόπο που φέρνει σε σύγκρουση το καθήκον με το συναίσθημα: πρέπει να καταγγείλουμε αυτή την απάτη.
Αντιθέτως, η Ευρώπη πρέπει να διατηρήσει τις αγροτικές δαπάνες και, ενδεχομένως, να τροποποιήσει τις δαπάνες στις υπόλοιπες κατηγορίες του προϋπολογισμού, όπου υπάρχουν περιθώρια.
Στην πραγματικότητα όλος ο κόσμος συμφωνεί πως πρέπει να αναγνωριστεί πλέον ότι, τα 360 εκατομμύρια ευρώ που ζητείται να διατεθούν κατά το 2000 υπέρ του Κοσσυφοπεδίου, αντιπροσωπεύουν ένα ποσό, το μάννα για ορισμένους, που αυτή η περιοχή της πρώην Γιουγκοσλαβίας, στην οποία μετακινούνται ολοένα αυξανόμενες φυγόκεντρες δυνάμεις, δεν είναι καθόλου σε θέση να απορροφήσει.
Επίσης παρατηρούμε ότι και άλλοι χορηγοί βοήθειας εκτός των χωρών της Ευρωπαϊκής Ένωσης σε αυτή την περιοχή της Ευρώπης, οι οποίοι είναι επιφυλακτικοί στην ανάληψη των χρηματοπιστωτικών τους δεσμεύσεων - ξεκινώντας από τις Ηνωμένες Πολιτείες - εκτιμούν ότι "τα χρήματα φτάνουν πάρα πολύ αργά και ο συντονισμός είναι κακός", και μάλιστα τη στιγμή που αυτή η περιοχή της Ευρώπης παραμένει μια πραγματική πυριτιδαποθήκη όπου εκδηλώνονται όλο και πιο έντονα τάσεις αντίθετες από τις επιθυμητές και όπου ακούγεται συχνότερα ο θόρυβος των αρμάτων παρά των εκσκαφέων.
Επίσης, ανεξάρτητα από την ουσία της συμφωνίας, η Ομάδα Ένωση για την Ευρώπη των Εθνών καταγγέλλει την εκ νέου αμφισβήτηση της Συνόδου Κορυφής του Βερολίνου του προηγούμενου έτους, που εκφράζει τη μόνιμη απαίτηση για αναθεώρηση των δημοσιονομικών προοπτικών 2000-2006 και των διαφόρων κατηγοριών, ενώ μάλιστα το φιλόδοξο πρόγραμμα της Ευρωπαϊκής Επιτροπής για τα Βαλκάνια (5,5 δισεκατομμύρια ευρώ) δεν μεταφράζεται σε σαφή αριθμητικά στοιχεία.
Αυτή η απαίτηση για αναθεώρηση των δημοσιονομικών προοπτικών δεν στηρίζεται σε κανένα βάσιμο λόγο και, εάν υποθέσουμε ότι εγκρίνεται ο προϋπολογισμός του 2001 με τα μέγιστα ποσά που επιτρέπει το Βερολίνο, κάτι τέτοιο θα επέτρεπε μια αύξηση των διαθέσιμων ποσών κατά 5 έως 6 %.
Πρέπει να αντιταχθούμε σε αυτή την κακή λύση και οπωσδήποτε, με υπεύθυνο τρόπο, κυρίως απέναντι στους ψηφοφόρους που μας στήριξαν, πρέπει να φροντίσουμε ώστε ο προϋπολογισμός της Ευρώπης να μείνει κοντά στην εξέλιξη των εθνικών προϋπολογισμών, ιδιαιτέρως όσον αφορά τις πιστώσεις πληρωμών.
Επιπλέον, χάριν συνέπειας, η Ομάδα Ένωση για την Ευρώπη των Εθνών αντιτίθεται σε οποιαδήποτε ετήσια χρηματοδότηση ύψους 5,5 δισεκατομμυρίων ευρώ που ζητείται για τα Βαλκάνια, μέσω μιας αύξησης του ανώτατου ορίου των εξωτερικών δαπανών της Ευρώπης και μέσω της μείωσης των ανώτατων ορίων των γεωργικών κατηγοριών, με το απατηλό πρόσχημα πως οι πιστώσεις δεν θα αφαιρεθούν από τη γεωργία, αλλά πως θα πρέπει να αποδεσμευτούν περιθώρια για το 2001 και το 2002.
Εδώ πρέπει να υπενθυμίσουμε ότι το 2003 θα μας κοινοποιηθεί η ενδιάμεση ανάλυση που προβλέφθηκε κατά τη διάρκεια της Συνόδου Κορυφής στο Βερολίνο, στο πλαίσιο της Ατζέντας 2000.
Υπάρχει μεγάλος κίνδυνος η αμφίβολη αυτή πρακτική να θεωρείται τότε από πολλούς κεκτημένο και συνεπώς εξαιρετικά επικίνδυνο προηγούμενο για τους αγρότες των χωρών μας.
Τα αριθμητικά στοιχεία που προωθεί η Επιτροπή για τα Βαλκάνια έχουν κατεξοχήν πολιτικό χαρακτήρα και δεν ανταποκρίνονται σε καμία συγκεκριμένη μελέτη, ενώ το Συμβούλιο των Υπουργών εκτιμά από την πλευρά του ότι στην παρούσα φάση είναι δυνατή η χρηματοδότηση των προγραμμάτων και των ενισχύσεων για τα Βαλκάνια με βάση τα ανώτατα όρια της κατηγορίας 4: "εξωτερικές δράσεις".
Συνεπώς, θα πρέπει πριν από οτιδήποτε και κατεπειγόντως, δηλαδή πριν από την παρουσίαση του προσχεδίου του προϋπολογισμού για το 2001, στο τέλος Απριλίου, να απαιτήσουμε και να λάβουμε από την Ευρωπαϊκή Επιτροπή ακριβείς ποσοτικές εκτιμήσεις των πραγματικών αναγκών, καθώς και έναν αυστηρό και πολυετή δημοσιονομικό προγραμματισμό ο οποίος θα σέβεται ορισμένες προϋποθέσεις.
Πράγματι, το γεγονός ότι δέκα μήνες μετά το πέρας των συγκρούσεων δεν έχουμε ακόμη αξιόπιστες εκτιμήσεις για τις ανάγκες της περιοχής είναι απαράδεκτο και δείχνει έλλειψη σοβαρότητας.
Εν κατακλείδι, ας υπενθυμίσουμε άλλωστε ότι ο προϋπολογισμός της κατηγορίας 4 της Ευρωπαϊκής Ένωσης για τις εξωτερικές δράσεις πόρρω απέχει από το να εκφράζει μόνο τις ανησυχίες των Ευρωπαίων, ανησυχίες που δεν φαίνεται να αντικατοπτρίζονται στους δημοσιονομικούς προσανατολισμούς.
Επί παραδείγματι, όσον αφορά τις φυσικές καταστροφές δεν μπορούμε παρά να εκφράσουμε τη δυσαρέσκειά μας για το γεγονός ότι δεν υπάρχει πουθενά σαφής αναφορά στις απαραίτητες ενέργειες αναδάσωσης.
Η Γαλλία, η χώρα που επλήγη περισσότερο κατά τις πρόσφατες θύελλες, βλέπει συνεπώς την κατάστασή της να υποβαθμίζεται σοβαρά και να εξομοιώνεται με άλλες καταστάσεις χωρίς να υπάρχει κοινό μέτρο μεταξύ τους.
Ψήφισμα σχετικά με τα αεροπλάνα που είναι εφοδιασμένα με διατάξεις καταπολέμησης του θορύβου (Β5-0289/2000)
Καταψήφισα την πρόταση ψηφίσματος επειδή η αναφορά στο άρθρο 1 σε "επανεγκεκριμένα αεροσκάφη χαμηλού λόγου παρακάμψεως" θα τερματίσει ουσιαστικά ένα σχέδιο τοποθέτησης νέων κινητήρων σε αεροσκάφη σε μια περιοχή της Δυτικής Ουαλίας με οξύτατο πρόβλημα ανεργίας, σχέδιο που θα μπορούσε να δημιουργήσει 400 θέσεις εργασίας.
Κι αυτό επειδή οι κινητήρες που σχεδιάζει να χρησιμοποιήσει η σχετική εταιρεία έχουν λόγο παρακάμψεως μικρότερο του τρία και συνεπώς θα εξαιρεθούν από τον εναέριο χώρο της ΕΕ βάσει του κανονισμού στην παρούσα μορφή του.
Η παράγραφος 2 του άρθρου 2 εξαιρεί από το πεδίο εφαρμογής του κανονισμού μόνο τα αεροσκάφη που έχουν εξοπλιστεί πλήρως με "νέους κινητήρες με λόγο παρακάμψεως ίσο με τρία ή περισσότερο" .
Κι αυτό παρά το γεγονός ότι οι εν λόγω κινητήρες θα πληρούσαν εύκολα όλες τις προδιαγραφές θορύβου και εκπομπών.
Ο θόρυβος των αεροσκαφών δεν αποτελεί μόνο συνάρτηση του λόγου παρακάμψεως του κινητήρα, και πιστεύω πως ο θόρυβος αυτός θα πρέπει να υπολογίζεται βάσει του πραγματικού θορύβου που παράγεται κατά την απογείωση, την πτήση επιδείξεως και την προσγείωση, όπως συμβαίνει στο πλαίσιο της Σύμβασης του Σικάγο.
. (FR) Ο κανονισμός αποσκοπεί στη μείωση της ηχορρύπανσης γύρω από τα κοινοτικά αεροδρόμια, τα οποία συνήθως βρίσκονται κοντά στα οικονομικά κέντρα της Ένωσης, συνεπώς σε πολύ αστικές περιοχές.
Ο κανονισμός αυτός προβλέπει την απαγόρευση από τον Μάιο του 2000 ορισμένων θορυβωδών αεροπλάνων που είναι εξοπλισμένα με διατάξεις καταπολέμησης του θορύβου, τα λεγόμενα "hushkits".
Η βιομηχανία της πολιτικής αεροπορίας παρουσιάζει μια ετήσια αύξηση ύψους περίπου 6%, η οποία προβλέπεται να διπλασιαστεί σε 10 χρόνια!
Κάτι τέτοιο δεν μπορεί παρά να συνοδεύεται από μια προοδευτική μείωση του θορύβου που προέρχεται από τα αεροπλάνα.
Το πρόβλημα του θορύβου είναι το ίδιο επίκαιρο και για τα αεροδρόμια της Αμερικής.
Θα πρέπει να εκπονήσουμε πιο αυστηρούς κανόνες για τον θόρυβο των αεροπλάνων σε διεθνές επίπεδο, στο πλαίσιο της ΔΟΠΑ, κάτι που υπογραμμίζεται στο ψήφισμα.
Το 1999 ο κανονισμός αναβλήθηκε για έναν χρόνο και θα τεθεί σε εφαρμογή τον Μάιο με πολλές παρεκκλίσεις.
Βάσει των πρόσφατων ευρωαμερικανικών συνομιλιών, η διαμάχη αυτή δεν πλησιάζει στην επίλυσή της, εφόσον επιπλέον οι Αμερικανοί άσκησαν προσφυγή στη ΔΟΠΑ.
Η αμερικανική βιομηχανία ασκεί τεράστιες πιέσεις και η προοπτική των εκλογών στρεβλώνει το παιχνίδι.
Η θέση των Ηνωμένων Πολιτειών ως προς τον κανονισμό είναι αμφιλεγόμενη· στην πραγματικότητα, παρ' όλο που η διοίκηση των Ηνωμένων Πολιτειών υποστηρίζει τη λήξη της διαμάχης, οι Αμερικανοί κατασκευαστές είναι απολύτως αντίθετοι με τους κανόνες που διατυπώνονται στον κανονισμό και λόγω των οποίων μπορεί να βρεθούν σε μειονεκτική θέση.

Όμως, πώς θα μπορούσε κανείς να υπερασπιστεί παρόμοιες παρεκκλίσεις με το πρόσχημα ότι υπάρχει μια διαφορά; Είπαμε μήπως στους Γάλλους και στους Βέλγους σοκολατοποιούς ότι η οδηγία θα ανασταλεί ή ότι θα υπάρξουν παρεκκλίσεις; Είπαμε μήπως στους κυνηγούς ότι η οδηγία για τα πουλιά είναι υπό παρακολούθηση ή ότι μπορεί να εφαρμοστούν σχετικές εξαιρέσεις με το πρόσχημα μιας διαφωνίας; Ποια η χρησιμότητα ενός κειμένου νόμου, πολύμηνων διαβουλεύσεων, σύνταξης, εργασίας στο πλαίσιο της επιτροπής, εάν ο νόμος αυτός δεν πρόκειται να εφαρμοστεί; Μήπως τελικά η Ευρωπαϊκή Ένωση υπάρχει για να εξυπηρετεί τις πολυεθνικές και τους "μεγάλους";


Δεν γίνεται πολύ κακό για το τίποτα.
Η Ένωση δεν πρέπει να φοβάται τις απειλές και τα αμερικανικά μέτρα αντιποίνων.
Η Επιτροπή Περιβάλλοντος, Δημόσιας Υγείας και Πολιτικής των Καταναλωτών παρείχε ομόφωνη στήριξη στην Ευρωπαϊκή Επιτροπή εγκρίνοντας ένα σχέδιο ψηφίσματος, το οποίο αρνείται την επ' αόριστον αναβολή της εφαρμογής και το οποίο απαιτεί από τις Ηνωμένες Πολιτείες να μη χρησιμοποιούν μέτρα αντιποίνων.
Χρειάζεται ένα ισχυρό σημάδι προκειμένου η διεθνής κοινότητα να μετρήσει την ισχύ των ευρωπαϊκών πεποιθήσεων όσον αφορά την καταπολέμηση της ηχορρύπανσης.
Ψήφισμα σχετικά με τη μεσογειακή πολιτική
- (FR) Αυτό που αποκαλείτε "μεσογειακή πολιτική" της Ευρωπαϊκής Ένωσης συνίσταται μόνο στη δημιουργία των πολιτικών προϋποθέσεων που θα επιτρέψουν στους μεγάλους βιομηχανικούς ομίλους της Ευρώπης να επωφεληθούν από τους χαμηλούς μισθούς της Νότιας και της Ανατολικής Μεσογείου, από τους φυσικούς τους πόρους, από τους χειρισμούς των κρατών τους και να βρουν εκεί πρόσθετες αγορές για τα εμπορεύματά τους.
Ωστόσο, αυτή η "συνεργασία" είναι όπως η συνεργασία του λύκου με το πρόβατο, και το μόνο που βρίσκει σε αυτή η φτωχή πλειοψηφία του πληθυσμού είναι το αμφίβολο πλεονέκτημα του να είναι θύμα εκμετάλλευσης τόσο από τους τοπικούς άρχοντες όσο και από τις ευρωπαϊκές επιχειρήσεις.
Εδώ και δύο αιώνες η μεσογειακή πολιτική της Γαλλίας ήταν ο αποικισμός του Μαρόκου, της Τυνησίας και της Αλγερίας, ενώ η πολιτική της Ιταλίας η κατοχή της Λιβύης και η πολιτική της Αγγλίας το σκανδαλώδες πλιάτσικο της Αιγύπτου.
Ακόμη και εδώ ακούστηκαν φωνές, και δικαίως, ενάντια στη δικτατορία που πλήττει την Τυνησία και στη δικτατορία που παρατείνεται, έστω και με ηπιότερη μορφή, στο Μαρόκο.
Όμως, πώς μπορεί κανείς να ξεχάσει την υλική, στρατιωτική και διπλωματική στήριξη που παραχώρησε η Γαλλία σε αυτά τα καθεστώτα; Πώς να ξεχάσει κανείς την ευθύνη της Γαλλίας στον πόλεμο που διεξήγαγε στην Αλγερία και στη δραματική κατάσταση που αντιμετωπίζει αυτή η χώρα ακόμη και σήμερα;
Είμαστε αλληλέγγυοι στις εργατικές τάξεις της περιοχής της Μεσογείου και ως εκ τούτου αντιτιθέμεθα στη συνεργασία μεταξύ των κατεχόντων και των κυβερνώντων την οποία προωθεί το παρόν ψήφισμα.
- (FR) Αν και είναι αλήθεια ότι η Διάσκεψη της Βαρκελώνης έδωσε μια νέα ώθηση στη μεσογειακή πολιτική, θεσπίζοντας την ευρωμεσογειακή εταιρική σχέση μεταξύ της Ευρωπαϊκής Ένωσης και δώδεκα μεσογειακών χωρών, ωστόσο τα συγκεκριμένα αποτελέσματα αποδεικνύονται μάλλον απογοητευτικά.
Η βασική αιτία έγκειται στο γεγονός ότι η Ευρωπαϊκή Ένωση και τα κράτη μέλη παραμελούν τις σχέσεις Βορρά Νότου!
Αυτό έρχεται σε αντίθεση με την προσοχή και την οικονομική ενίσχυση που δίδεται στις ΧΚΑΕ.
Δεν σκέφτομαι ούτε κατά διάνοια τη διακοπή της ενίσχυσης και της στήριξης προς τις ανατολικές χώρες, είναι όμως προφανές ότι πρέπει να διορθώσουμε ταχύτατα αυτή την ανισορροπία.
Η Ευρωπαϊκή Ένωση πρέπει να στραφεί προς τον Νότο!
Η Μεσόγειος αποτελεί την εσωτερική θάλασσα της Ευρωπαϊκής Ένωσης, και συνεπώς αποκτά στρατηγική σημασία όσον αφορά την σταθερότητα της ηπείρου μας!
Θα ήταν απόδειξη ανευθυνότητας να μη λάβουμε υπόψη τις ανάγκες και τις προσδοκίες των μεσογειακών χωρών.
Η απουσία προόδου συνιστά παράγοντα δυνητικής κρίσης σε αυτή την εξαιρετικά ευαίσθητη περιοχή.
Η Ευρωπαϊκή Ένωση πρέπει να προβεί σε περισσότερες και καλύτερες επενδύσεις στην περιοχή της Μεσογείου τόσο από πολιτική όσο και από οικονομική άποψη!
Με την υπογραφή της Δήλωσης της Βαρκελώνης έχει δεσμευτεί να το πράξει, δεδομένου πως η ευρωμεσογειακή εταιρική σχέση αποτελείται από τρεις πτυχές, μια πτυχή πολιτικής και ασφάλειας, μια οικονομική και χρηματοδοτική πτυχή και μια κοινωνική, πολιτιστική και ανθρώπινη πτυχή.
Είμαστε υποχρεωμένοι να διαπιστώσουμε ότι η πρώτη πτυχή δεν έχει σημειώσει μεγάλη πρόοδο και ότι ο πολιτικός διάλογος παρέμεινε σχεδόν νεκρό γράμμα.
Πρέπει συνεπώς να ξεκινήσουμε εκ νέου αυτόν τον διάλογο.
Οι πολιτικές αλλαγές, που επήλθαν σε διάφορες χώρες της περιοχής, αποτελούν μια πρωτοφανή ευκαιρία, έστω κι αν οι δυσκολίες παραμένουν.
Ο Χάρτης της ειρήνης και της σταθερότητας, οι κατευθυντήριες γραμμές του οποίου χαράχτηκαν πέρυσι στη Στουτγάρδη, μπορεί να αποτελέσει ένα καλό μέσο για να δοθεί μια νέα ώθηση σε αυτόν τον πολιτικό διάλογο.
Ωστόσο, για μια ακόμη φορά θα μείνει μια δήλωση προθέσεων χωρίς τη δέσμευση των εταίρων της Μεσογείου και της Ευρωπαϊκής Ένωσης να συναντώνται τακτικά γύρω από ένα τραπέζι διαπραγματεύσεων.
Όσον αφορά την οικονομική πτυχή στην οποία επικεντρώνονται οι προσπάθειες, έχουν σημειωθεί πρόοδοι, κυρίως χάρη στο πρόγραμμα MEDA, το οποίο αποτελεί βασικό χρηματοδοτικό μέσο αυτής της εταιρικής σχέσης.
Το πρόγραμμα αυτό επέτρεψε τη χρηματοδότηση διμερών δράσεων ΕΕ/εταίρων της Μεσογείου.
Έφτασε όμως σχεδόν σε αδιέξοδο όσον αφορά την διαπεριφερειακή συνεργασία.
Πρόκειται ωστόσο για έναν άξονα που πρέπει να αναπτυχθεί.
Η δημιουργία μιας περιφερειακής ολοκλήρωσης θα εγγυηθεί την οικονομική ευημερία αυτής της περιοχής, ενισχύοντας έτσι την πολιτική σταθερότητα και παρέχοντας εγγυήσεις για την ανάπτυξη στο κοινωνικό επίπεδο.
Η βελτίωση των συνθηκών διαβίωσης θα επιτρέψει τη συγκράτηση των ρευμάτων ολοκληρωτισμού για τα οποία η φτώχεια είναι το πλέον πρόσφορο έδαφος για να ευδοκιμήσουν.
Μια άλλη συνέπεια είναι ότι κάτι τέτοιο θα επιτρέψει επίσης τη μείωση των μεταναστευτικών πιέσεων.
Συμπερασματικά, η Ευρωπαϊκή Ένωση πρέπει να κάνει το παν προκειμένου να ευνοήσει την ανάπτυξη αυτής της περιφερειακής ολοκλήρωσης, η οποία μακροπρόθεσμα θα διατηρήσει προνομιούχες σχέσεις με την Ευρωπαϊκή Ένωση, που δεν έχουν όμως καθοριστεί ακόμη.
Μπορώ πολύ καλά να φανταστώ ότι είναι επίσης δυνατόν να μεταφέρουμε αυτό το μοντέλο προς ανατολάς για να καταλήξουμε στη δημιουργία μιας περιφερειακής ολοκλήρωσης γύρω από τη Ρωσία.
Ξέρω ότι πιθανώς αυτές οι προοπτικές να φαίνονται φιλόδοξες, τουλάχιστον όμως έχουν το θετικό πως παρουσιάζουν ένα συνολικό και μακροπρόθεσμο όραμα αυτής της πολιτικής, και ίσως αυτό είναι που λείπει σήμερα!
Αυτό ακριβώς δήλωσα βέβαια κατά τη συζήτηση στην Ολομέλεια.
- (FR) Από το ξεκίνημα της ευρωμεσογειακής εταιρικής σχέσης, στις 27 και 28 Νοεμβρίου 1995 στη Βαρκελώνη, το πολιτικό πλαίσιο έχει εξελιχθεί.
Αυτή η εταιρική σχέση δεν μπόρεσε να ανταποκριθεί στις προσδοκίες των χωρών που συμμετείχαν στη διάσκεψη.
Έχοντας ως μέλημά μας να διατηρήσουμε τη λεκάνη της Μεσογείου ως περιοχή ανταλλαγών και διαλόγου, επιθυμούμε να ξαναρχίσει η διαδικασία της Βαρκελώνης με μια συνετή παρέμβαση εκ μέρους της Ευρωπαϊκής Ένωσης.
Στην πραγματικότητα αυτή η τελευταία πρέπει να δράσει έτσι, ώστε να πραγματοποιήσει μια πολιτισμική, κοινωνική και ανθρώπινη εταιρική σχέση.
Μένουν να αντιμετωπίσουμε ακόμη πολλές κοινωνικές προκλήσεις.
Η υλοποίηση μιας οικονομικής εταιρικής σχέσης επιβάλλεται κυρίως για τους γεωργικούς τομείς.
Η Ευρωπαϊκή Ένωση πρέπει να αποσοβήσει τα ζωτικά προβλήματα αυτού του τομέα., κυρίως σε ό,τι αφορά τα φρούτα και τα λαχανικά καθώς και τον αμπελουργικό τομέα.
Η Ευρωπαϊκή Ένωση θα πρέπει να ενδιαφερθεί για τις νησιωτικές περιφέρειες της Μεσογείου, κυρίως στους τομείς της αλιείας και της γεωργίας.
Επιθυμούμε μια συνεργία μεταξύ του συντονισμού των προγραμμάτων διαπεριφερειακής και διεθνικής συνεργασίας και ενός συντονισμού μεταξύ των προγραμμάτων INTERREG και MEDA.
Τέλος, μήπως θα ήταν σκόπιμο να προβλέψουμε τη διεξαγωγή μιας ευρωμεσογειακής διάσκεψης σχετικά με τη γεωργία και την αλιεία με συμμετοχή των εκπροσώπων των τοπικών και περιφερειακών αρχών καθώς και των επαγγελματικών οργανώσεων; Η επιφυλακτικότητά μας να συμμετάσχουμε στην πρόταση κοινού ψηφίσματος όπως και στην ψηφοφορία βασίζεται στην άρνησή μας να υποκατασταθούν με κάθε τρόπο τα κράτη μέλη από την Ευρωπαϊκή Ένωση στο πλαίσιο της μεσογειακής πολιτικής.
Στην πραγματικότητα αυτή η πολιτική αφορά άμεσα τα κράτη μέλη.
Η Ευρωπαϊκή Ένωση πρέπει να είναι εξαιρετικά προσεχτική, όσον αφορά τις εισαγωγές αγροτικών προϊόντων που μπορεί να θέσουν σε κίνδυνο ολόκληρη την ευρωπαϊκή παραγωγή.
Έκθεση Hernαndez Mollar (A5-0057/2000)
Κύριε Πρόεδρε, τα σχέδια δράσης για τα θέματα του ασύλου και των μεταναστεύσεων, τα οποία επικεντρώνονται στα προβλήματα που αντιμετωπίζουν οι χώρες καταγωγής και διέλευσης των αιτούντων άσυλο και των μεταναστών, αποτελούν κατά τη γνώμη μας μια κατ' αρχήν άριστη πρωτοβουλία.
Μας εκπλήσσει συνεπώς η αυστηρότητα με την οποία αντιμετωπίζονται στην έκθεση του Ευρωπαϊκού Κοινοβουλίου και το γενικό ύφος της χθεσινής συζήτησης.
Στην πραγματικότητα, για να έχει κάποια χρησιμότητα η δράση μας όσον αφορά τις μεταναστευτικές ροές, πρέπει να δράσουμε επί των βαθύτερων αιτίων τους.
Συνεπώς, σκοπός των σχεδίων δράσης είναι να εκπονηθεί για κάθε χώρα-στόχο ο καταλόγος των προβλημάτων που τίθενται, είτε συνδέονται με τους πολιτικούς θεσμούς, τα ανθρώπινα δικαιώματα, την οικονομία είτε με τη διοίκηση, και να προταθεί στις χώρες της Ένωσης και στις τρίτες χώρες μια ολοκληρωμένη προσέγγιση που θα συνδέει την ενίσχυση της ανάπτυξης, τα νομικά μέτρα και τις δράσεις εξωτερικής πολιτικής.
Επομένως, πρόκειται κατά την άποψή μας για μια έξυπνη δράση, όπως αυτή που θα πρέπει να αναλαμβάνουμε συχνότερα σε ευρωπαϊκό επίπεδο.
Συνεπώς, γιατί ένα μεγάλο μέρος των συναδέλφων μας είναι επικριτικοί; Πρωτίστως, γιατί κατά τη δική τους άποψη η έξυπνη αυτή δράση πραγματοποιείται σε ένα πλαίσιο με υπερβολικά έντονο διακυβερνητικό χαρακτήρα και η Ομάδα Υψηλού Επιπέδου, η οποία έχει αναλάβει να προετοιμάσει τα σχέδια, αποτελείται από εκπροσώπους της Επιτροπής, αλλά επίσης, horresco referens, από εθνικούς υπαλλήλους.
Παρ' όλα αυτά, εμείς θεωρούμε ακριβώς πως, εάν η συναίνεση είναι χρήσιμη σε ευρωπαϊκό επίπεδο, αυτή η παρουσία των εθνικών υπαλλήλων και η ουσιαστική θέση που δίδεται στα κράτη μέλη, όσον αφορά την απόφαση, αποτελεί την ίδια την προϋπόθεση για την αποτελεσματικότητα των σχεδίων δράσης.
Σύμφωνα με τη δεύτερη κατηγορία κριτικής: τα σχέδια δράσης ενδεχομένως να είναι εξαιρετικά κατασταλτικά γιατί περιλαμβάνουν μέτρα καταπολέμησης της λαθρομετανάστευσης και στηρίζουν την επέκταση των συμφωνιών επανυποδοχής με τις τρίτες χώρες.
Για εμάς όμως αυτό δεν αποτελεί μειονέκτημα. Αντιθέτως, πρόκειται για μια καλή ιδέα.
Πρόκειται μάλιστα για μια πτυχή απολύτως αναγκαία γι' αυτά τα σχέδια.
Δεν είναι δυνατόν να θέλουμε και την πίτα ολόκληρη και τον σκύλο χορτάτο.
Κύριε Πρόεδρε, ψήφισα κατά της έκθεσης Hernαndez Mollar, σχετικά με τους αιτούντες άσυλο και τους μετανάστες, όχι επειδή είμαι αντίθετος με μια δράση υποδοχής και στήριξης - την οποία ελπίζω μάλιστα και με μεγάλη πίστη - υπέρ των ανθρώπων που στάθηκαν λιγότερο τυχεροί σε σχέση με εμάς και που είναι αναγκασμένοι να μεταναστεύουν και να ζητούν άσυλο σε γειτονικές ή μακρινές χώρες, αλλά επειδή η έκθεση αυτή δεν δίνει επαρκή έμφαση στις διαδικασίες διαχωρισμού όσων πραγματικά ζητούν άσυλο και όσων ζητούν άσυλο πλασματικά. Αυτοί οι τελευταίοι δεν είναι δυστυχώς παρά αποσταθεροποιητικά στοιχεία που ζημιώνουν όσους πραγματικά έχουν ανάγκη ασύλου και βοήθειας και πρέπει συνεπώς να βοηθηθούν.
Απείχα από την τελική ψηφοφορία σχετικά με την έκθεση αυτή για τους λόγους που εξέθεσα στην ομιλία μου την Τετάρτη το βράδυ.
Δεν είμαι καθόλου αντίθετος με τις προθέσεις ή τις απόψεις που παρουσιάζονται στην έκθεση παρά μόνον όσον αφορά το σχέδιο δράσης για τη Σρι Λάνκα.
Πιστεύω πως είναι ανεπαρκές και πως δίδεται πάρα πολύ μικρή προσοχή στην ανάγκη εξεύρεσης μια πολιτικής λύσης στη Σρι Λάνκα.
Είναι απολύτως προφανές πως δεν μπορούμε να υπολογίζουμε πως η κυβέρνηση της Σρι Λάνκα θα παράσχει ελεύθερη πρόσβαση σε πολιτικούς και δημοσιογράφους στις εμπόλεμες ζώνες, ούτε αντικειμενική ενημέρωση, σχετικά με την πραγματική κατάσταση των καταχρήσεων των ανθρωπίνων δικαιωμάτων και των κατηγοριών που προσάπτονται στην εν λόγω κυβέρνηση για βασανιστήρια και τη χρήση παρόμοιων πρακτικών ή για τη σιωπηρή έγκρισή τους.
Στον πόλεμο της Σρι Λάνκα, κύριε Πρόεδρε, καμία από τις αντιμαχόμενες πλευρές δεν μπορεί να νικήσει και, εάν δεν υπάρξουν διαπραγματεύσεις για ειρήνευση στην περιοχή και έως ότου συμβεί αυτό, δεν θα πάψουν να υποβάλλονται στη Δύση αιτήσεις για παροχή ασύλου, οι οποίες προέρχονται σχεδόν όλες από Ταμίλ.
Πιστεύω πως και το Ευρωπαϊκό Κοινοβούλιο πρέπει να υποστηρίξει πως η Ευρωπαϊκή Ένωση οφείλει να ασκήσει πίεση στην κυβέρνηση της Σρι Λάνκα να επιδιώξει την ειρήνη.
Η Ευρώπη μπορεί να αποτελέσει τον μεσολαβητή ειρήνευσης ώστε να επιτευχθεί αυτή η ειρηνική επίλυση της κρίσης στη Σρι Λάνκα και να επικρατήσει ειρήνη μεταξύ των Ταμίλ και των σιγγαλικών κοινοτήτων και άλλων κοινοτήτων του νησιού.
Με το πρόσχημα της συμβολής στην κατάρτιση μιας ευρωπαϊκής πολιτικής σε θέματα μετανάστευσης και ασύλου, σε αυτό το ψήφισμα δεν γίνεται καμία μνεία στην ελευθερία των υπηκόων των φτωχών χωρών να κυκλοφορούν και ενδεχομένως να εγκατασταθούν στην Ευρώπη. Αντιθέτως, η οπτική του σχετίζεται με αυτό το εμπόριο σκλάβων που συνίσταται στη ρύθμιση των μεταναστευτικών ροών ανάλογα με τη ζήτηση των βιομηχανικών επιχειρήσεων της Ευρώπης.
Όσον αφορά το δικαίωμα του ασύλου, υπάρχουν αφενός κάποιες δηλώσεις αρχής και αφετέρου μια πραγματικότητα.
Για τη Γαλλία π.χ. από τις 7000 αιτήσεις ασύλου μόνον οι 2000 έγιναν δεκτές.
Οι αιτούντες άσυλο, των οποίων οι αιτήσεις απορρίπτονται, μετατρέπονται σε λαθρομετανάστες, εναντίον των οποίων εξαπολύεται αυτό το κυνήγι των μεταναστών που, αν και νομοθετικά κατοχυρωμένο, εξακολουθεί να είναι το ίδιο απάνθρωπο·
Και τι αξία έχουν οι λεπτές διακρίσεις που κάνει η έκθεση "ανάμεσα στους τομείς της μετανάστευσης και του καθαυτό ασύλου" μπροστά σε αυτή την κοινωνική πραγματικότητα η οποία, ως αποτέλεσμα μιας εξωφρενικής οικονομικής οργάνωσης, καθιστά την καταδίκη εκατομμυρίων ανθρώπων σε βασανισμό ή σε θάνατο από πείνα εξίσου βέβαιη με τον θάνατο στις φυλακές των δικτατορικών καθεστώτων;
Εάν δεν καταψηφίζουμε αυτό το κείμενο, το κάνουμε αποκλειστικά και μόνο για να μην αναμειχθούν οι ψήφοι μας με εκείνες της ακροδεξιάς και των ελεεινών παραληρημάτων της.
Ωστόσο, τα θεσμικά σας όργανα είναι λόγω της οργάνωσής τους ανίκανα να εξαλείψουν τις αιτίες που εξωθούν στην εξορία δεκάδες εκατομμύρια άνδρες, γυναίκες και παιδιά σε ολόκληρο τον κόσμο προκειμένου να ξεφύγουν από την καταπίεση ή τη δυστυχία. Για να εξαλειφθούν αυτές οι αιτίες η κοινωνία θα πρέπει να ανακατανείμει με ισότιμο τρόπο τα πλούτη που παράγει αντί να τα αφήνει στη διακριτική εξουσία μερικών χιλιάδων χρηματοοικονομικών ομίλων και των μετόχων τους.
.
(FR) Εδώ και πενήντα χρόνια, ύστερα από μια παύση αρκετών αιώνων, έχουν αρχίσει και πάλι στον πλανήτη οι μαζικές μεταναστεύσεις. Από τον Νότο προς τον Βορρά.
Από την Ανατολή προς τη Δύση. Στην Ευρώπη αυτά τα αδιάκοπα μεταναστευτικά κύματα αποσταθεροποιούν τις οικονομικές, δημοσιονομικές, κοινωνικές, αστικές, θρησκευτικές και πολιτισμικές ισορροπίες.
Η ασφάλεια, η πρώτη από τις θεμελιώδεις δημόσιες ελευθερίες, δεν διασφαλίζεται πλέον στις πόλεις της Ευρώπης, όπου από τη δεκαετία του ' 70 αντιμετωπίζουμε τα ναρκωτικά, τις επιθέσεις μέσα σε τρένα, στους δρόμους και στις συγκοινωνίες, τα πυρπολημένα αυτοκίνητα, τα λεηλατημένα σχολεία, τις νέες εγκληματικές πρακτικές με τα μαχαιρώματα, τα εκτός νόμου προάστια, τα κέντρα των πόλεων που ερημώνουν και τον φόβο που έρχεται σιγά σιγά και εδραιώνεται.
Όντας αντιμέτωποι με αυτά τα δύο φαινόμενα, μεταναστεύσεις και ανασφάλεια, και διαπιστώνοντας βάσει των γεγονότων ότι συνδέονται ως προς τον χρόνο, τον χώρο και τα άτομα, δικαιούμαστε να συμπεράνουμε μια σχέση αιτίας και αιτιατού.
Τι κάνει η Ευρώπη του Αμστερνταμ, η οποία είναι εφεξής αρμόδια για τη ρύθμιση μέσω κανονισμών των θεμάτων του ασύλου, των προσφύγων και των μεταναστών; Η Ευρώπη καταρτίζει σχέδια και σχεδιάζει μέτρα, 108 για την ακρίβεια, με μια χρηματοδότηση βέβαια η οποία δεν έχει προσδιοριστεί.
Μπροστά σε ένα παγκόσμιο μεταναστευτικό φαινόμενο εμείς αντιπαραθέτουμε σχέδια, προϋπολογισμούς και εκστρατείες ενημέρωσης.
Εάν η Ρώμη, το Βυζάντιο, η Ισπανία και η Ευρώπη είχαν αυτά τα σχέδια, κανείς φυσικά δεν αμφιβάλλει πως θα είχαμε αποφύγει τον Αλάριχο, τον Αττίλα, τους Σαρακηνούς, τον Ταμερλάνο, τους Οθωμανούς, τη λεηλασία της Ρώμης και της Κωνσταντινούπολης, τις επιδρομές στα παράλια της Μεσογείου καθώς και αρκετούς αιώνες φόβου.
Ας επαναλάβουμε ότι για μια ακόμη φορά όσοι λαμβάνουν τις αποφάσεις στην Ευρωπαϊκή Ένωση δεν αντιμετωπίζουν το πρόβλημα που τίθεται ούτε ως προς τις αιτίες του ούτε ως προς την έκτασή του.
Γιατί τελικά, εάν υπάρχει μετανάστευση προς την ευρωπαϊκή ήπειρο, αυτό συμβαίνει γιατί η ήπειρος αυτή αδειάζει.
Η Ιταλία π.χ. από τώρα έως το 2050 πρόκειται να χάσει 17 εκατομμύρια από το εργατικό της δυναμικό, και εσείς, μαζί με την υπηρεσία του ΟΗΕ για τον πληθυσμό, αρκείστε στο τελικό συμπέρασμα ότι από τώρα έως το 2050 πρέπει να εισαχθούν 159 εκατομμύρια μη Ευρωπαίοι.
Όμως το 2050 αντιστοιχεί στη χρονική διάρκεια δύο γενεών κατά την οποία μια δημογραφική πολιτική θα επέτρεπε να υπάρξουν γεννήσεις εδώ, στην Ευρώπη, με δημοσιονομικό κόστος ίσο με αυτό που υπολογίστηκε για την εισαγωγή μη Ευρωπαίων.
Επομένως, εφόσον η Ευρώπη ανακάμψει δημογραφικά θα μπορεί να δημιουργήσει την εσωτερική αγορά, τη νέα ζήτηση και τη δυναμική ενίσχυση που θα επιλύσουν μεμιάς το ανόητο πρόβλημα μιας ανεργίας που δημιουργήθηκε τεχνητά από μια πολιτική ύφεσης, μετανάστευσης και καταχρηστικής φορολογίας.
Όμως γι' αυτόν τον σκοπό θα πρέπει να αντιμετωπιστούν τα αίτια, και η Ευρωπαϊκή Ένωση εφαρμόζει μια ιατρική που καταπραΰνει τα συμπτώματα και συνοδεύει μια ήπειρο της τέταρτης ηλικίας, την οποία αφήνουμε να βυθιστεί στην ασιατικοαφρικανική δημογραφική λιμνοθάλασσα.
Έκθεση Klamt (A5-0052/2000)
- (FR) Κύριε Πρόεδρε, υστηρίξαμε φυσικά την έκθεση της κ. Klamt λόγω της βούλησης και της υποχρέωσής μας να προστατεύσουμε τα παιδιά μας και όλους όσους βρίσκονται σε εξαιρετικά ευάλωτες καταστάσεις.
Αλλωστε, από αυτή την άποψη η έκθεση αποτελεί ένα καλό κείμενο.
Ωστόσο, μετά τις παρεμβάσεις των συναδέλφων μου όσον αφορά την αναγκαία και θεμιτή καταδίκη της παιδικής πορνείας, όσων την οργανώνουν και όσων την χρησιμοποιούν, θα ήθελα να αναφερθώ στο φαινόμενο της πορνείας γενικότερα.
Μετά την κ. Grφner και την κ. Roure, οι οποίες έθιξαν αυτό το φαινόμενο, θα ήθελα να υπενθυμίσω την έξαρση της πορνείας στο Στρασβούργο και στις Βρυξέλλες κατά τη διάρκεια των περιόδων συνόδου του Ευρωπαϊκού Κοινοβουλίου.
Οπωσδήποτε δεν ευθύνεται το Κοινοβούλιό μας αυτό καθεαυτό γι' αυτή τη μάστιγα.
Παρ' όλα αυτά παραμένει μια λυπηρή σύμπτωση.
Είναι αισχρό και επιπλέον ανεύθυνο εκ μέρους των εκλεγμένων που είναι αρμόδιοι για το κοινό συμφέρον να ανέχονται την πορνεία, να κλείνουν τα μάτια στη χρήση βιτρινών, ακόμη και εδώ στις Βρυξέλλες, στις οποίες οι πόρνες εκτίθενται σαν εμπόρευμα, να προωθούν αυτές τις πρακτικές σαν εμπορική δραστηριότητα η οποία μπορεί να καταχωρηθεί στα εμπορικά μητρώα.
Δεν είναι λοιπόν να εκπλήσσεται κανείς από το γεγονός ότι ορισμένα άτομα, στην καλύτερη περίπτωση ψυχολογικά ασταθή και στη χειρότερη συνειδητοποιημένοι εγκληματίες, χάνουν κάθε σημείο αναφοράς και διαπράττουν αξιόποινες πράξεις όχι εξαιτίας της γεωγραφικής απόστασης ή του διαφορετικού πολιτισμού, αλλά γιατί στην ίδια τους τη χώρα αυτά τα σημεία αναφοράς έχουν εκλείψει.
Η ανθρώπινη αξιοπρέπεια δεν περιορίζεται μόνο στα παιδιά, ακόμη κι αν η φυσική τους αδυναμία δικαιολογεί εκ μέρους μας μια μεγαλύτερη προστασία.
Αυτή η αξιοπρέπεια πρέπει να προστατεύεται και να προωθείται για όλους και για τον καθένα.
Είτε υφίσταται για όλους είτε δεν υφίσταται καθόλου.
Η καταπολέμηση της μάστιγας της πορνείας θα είναι πράγματι αποτελεσματική όταν θα σταματήσουμε να διεξάγουμε μια συζήτηση για εμάς και μια για τους άλλους, όταν θα εφαρμόσουμε και για εμάς τις αρχές και τα μέτρα που δικαίως επιθυμούμε να δούμε να εφαρμόζονται αλλού.
Η εκπόρνευση για λόγους επιβίωσης είναι συχνά αποτέλεσμα μιας απελπιστικής κατάστασης την οποία πρέπει να θεραπεύσουμε με φιλόδοξες αναπτυξιακές πολιτικές και με τη στήριξη φιλανθρωπικών οργανισμών που συμμετέχουν στην εκπαίδευση των παιδιών.
Η εκμετάλλευση αυτής της οικονομικής και κοινωνικής δυστυχίας, ως προαγωγός ή ως πελάτης, είναι εγκληματική και ως τέτοια πρέπει να την προσεγγίσουμε.
Η έκθεση Klamt δεν είναι ίσως αρκετά φιλόδοξη, έχει ωστόσο το πλεονέκτημα ότι κινείται προς τη σωστή κατεύθυνση.
Κύριε Πρόεδρε, ψήφισα υπέρ της έκθεσης Klamt όχι μόνο επειδή είμαι, όπως είναι προφανές, υπέρ οποιουδήποτε μέτρου που θα επιτρέψει να περιοριστεί στο μέγιστο η μάστιγα του σεξουαλικού τουρισμού στον οποίο εμπλέκονται παιδιά, αλλά και γιατί θέλω με τον τρόπο αυτό να ενθαρρύνω να γίνει κάτι περισσότερο.
Κατά τη γνώμη μου όμως σε αυτή την έκθεση λείπει κάτι ακόμη. Τι λείπει; Λείπει μια μεγαλύτερη έμφαση στις διαδικασίες επιβολής κυρώσεων, τιμωρίας των ατόμων, των πολιτών των κρατών της Ευρωπαϊκής Ένωσης που είναι δυστυχώς οι κυριότεροι δημιουργοί αυτού του χείριστου είδους τουρισμού.
Δεν πρέπει να ξεχνάμε ότι είναι πολλοί οι Ευρωπαίοι που τροφοδοτούν, που αποτελούν, τρόπον τινά, το καύσιμο αυτής της χείριστης πληγής του 2000.
. (FR) Το κείμενο επί του οποίου συζητάμε σήμερα μας αγγίζει βεβαίως περισσότερο από τα άλλα, δεδομένου ότι πρόκειται για την προστασία των παιδιών ενάντια στον σεξουαλικό τουρισμό.
Η Ευρωπαϊκή Επιτροπή μάς κάνει τον απολογισμό των μέτρων που έχουν ήδη ληφθεί σε αυτόν τον τομέα.
Βλέποντας τα αποτελέσματα είναι σαφές ότι η Ευρωπαϊκή Ένωση και τα κράτη μέλη της πρέπει να αυξήσουν τις προσπάθειές τους, όσον αφορά την καταπολέμηση του σεξουαλικού τουρισμού και της εκμετάλλευσης των παιδιών.
Τα κράτη μέλη θα πρέπει να θεσπίσουν νομοθεσία ετεροδικίας που θα τους επιτρέπει τη διεξαγωγή ερευνών, τη δίωξη και τον κολασμό των ατόμων που έχουν διαπράξει στην αλλοδαπή αξιόποινες πράξεις οι οποίες συνδέονται με τη σεξουαλική εκμετάλλευση παιδιών.
Πρέπει να προχωρήσουμε ακόμη περισσότερο, θέτοντας σε ισχύ μέτρα όπως η εφαρμογή μιας συνεπούς πολιτικής για την προστασία των παιδιών μέσω της δημιουργίας μιας νέας γενικής νομικής βάσης στο πλαίσιο της επόμενης αναθεώρησης της Συνθήκης, η οποία θα λάβει επαρκή κοινοτική χρηματοδότηση.
Θεωρώ επίσης απαραίτητη την ενσωμάτωση των δικαιωμάτων του παιδιού στον Χάρτη των Θεμελιωδών Δικαιωμάτων.
Παράλληλα πρέπει να δραστηριοποιηθούμε επιτόπου ενθαρρύνοντας τα ταξιδιωτικά γραφεία, τους διοργανωτές ταξιδιών, τις μεταφορικές εταιρείες και τους φορείς διαφήμισης να καθιερώσουν αυτορρυθμιστικούς μηχανισμούς με στόχο την καταπολέμηση του παιδεραστικού σεξουαλικού τουρισμού, δημιουργώντας σε όλα τα κράτη μέλη δωρεάν τηλεφωνικές γραμμές για παιδιά που βρίσκονται σε απόγνωση.
Θα πρέπει να θεσπιστούν παραδειγματικές κυρώσεις κατά των ατόμων που κρίνονται ένοχοι για τέτοιες τερατώδεις πράξεις.
Είναι αλήθεια πως κάποια άτομα που βρίσκονται σε μια ξένη χώρα, σε μια περιοχή που δεν τους είναι οικεία, μπορούν να δρουν τελείως ανώνυμα και να έχουν την πεποίθηση ότι η εκμετάλλευση των παιδιών είναι λιγότερο κατακριτέα σε ένα διαφορετικό κοινωνικό και πολιτισμικό πλαίσιο και ότι οι ηθικές αντιλήψεις που ισχύουν στη χώρα τους δεν υφίστανται.
Αυτό είναι απαράδεκτο!
Δεν πρέπει να αποσιωπήσουμε το γεγονός ότι το Διαδίκτυο διευκολύνει αυτές τις "πρακτικές".
Γι' αυτόν τον λόγο το Κοινοβούλιο καλεί την Επιτροπή αφενός να αξιολογήσει τη σχέση που υπάρχει μεταξύ της παιδικής πορνογραφίας στο Διαδίκτυο και της αύξησης του παιδεραστικού σεξουαλικού τουρισμού και αφετέρου να προτείνει συγκεκριμένα μέτρα καταπολέμησης αυτού του φαινομένου!
Είναι εξίσου σημαντικό να πούμε ότι στις αναπτυσσόμενες χώρες αρκετά συχνά η αιτία της πορνείας εν γένει, είτε αυτή αφορά τα παιδιά και τις γυναίκες είτε τους άνδρες, είναι η φτώχεια.
Αυτό αποτελεί επίσης ένα πεδίο στο οποίο πρέπει να αγωνιστούμε γιατί πάντοτε θα υπάρχουν ελάχιστα ευσυνείδητα άτομα που θα εκμεταλλεύονται την ανθρώπινη δυστυχία!
Θα ολοκληρώσω επαναβεβαιώνοντας ότι τα παιδιά, το μέλλον του κόσμου, αποτελούν μια από τις πιο ευάλωτες κατηγορίες του πληθυσμού, με ειδικές απαιτήσεις που πρέπει να προστατεύσουμε.
Επιπλέον, δεν πρέπει να ξεχνάμε ότι η παιδική ηλικία κάθε ατόμου και οι ιδιαίτερες συνθήκες του οικογενειακού και κοινωνικού του περίγυρου καθορίζουν σε μεγάλο βαθμό την ενήλικη ζωή του.
Συνεπώς, η προστασία των δικαιωμάτων τους, που αναγνωρίζονται στη Σύμβαση των Ηνωμένων Εθνών της 20ής Νοεμβρίου 1989, πρέπει να εμπνεύσει τη δράση όλων των θεσμικών οργάνων της ΕΕ και των κρατών μελών.
. (FR) Υπερψηφίζω με απόλυτη πεποίθηση την έκθεση της κ. Eva Klamt που αφορά την καταπολέμηση του παιδεραστικού σεξουαλικού τουρισμού.
Η τροπολογία 1, στην οποία ορίζεται ως παιδί "κάθε άτομο που δεν έχει συμπληρώσει την ηλικία των 18 ετών", θεωρώ ότι είναι απαραίτητη για τη συνοχή αυτής της έκθεσης, η οποία δικαίως παραπέμπει αυτή τη μορφή δουλείας στο γενικό πλαίσιο της οργανωμένης διασυνοριακής εγκληματικότητας.
Αυτό σημαίνει ότι ο αγώνας που μας απασχολεί εδώ δεν θα μπορούσε να μη συνδέεται με το πρόβλημα της εμπορίας ανθρώπων και της παιδικής πορνογραφίας.
Ενώπιον της εκθετικής ανάπτυξης αυτής στο Διαδίκτυο, η τροπολογία 2 είναι επιβεβλημένη.
Η ποινικοποίηση αυτών των μορφών υποδούλωσης του παιδιού καθίσταται ακόμη πιο απαραίτητη, δεδομένου ότι σήμερα υπάρχει μια συλλογιστική η οποία επιχειρεί να εδραιώσει την άποψη ότι οι "εργαζόμενοι του σεξ" είναι σαν τους άλλους εργαζόμενους.
Όμως, όταν παιδιά που πέφτουν θύματα σεξουαλικής εκμετάλλευσης θεωρούνται και αυτά εργαζόμενοι, αυτό σημαίνει ότι έχουμε υπερβεί ένα ανεπίτρεπτο όριο.
Στην πραγματικότητα, τούτο καταλήγει, με την πρόφαση ότι το κοινωνικό και πολιτισμικό πλαίσιο σε αυτές τις χώρες είναι διαφορετικό και ότι στις χώρες αυτές δεν είναι σπάνιο να εργάζεται κανείς από την ηλικία των 5 ετών σαν ένας μικρός σκλάβος, στην αποδοχή του φαινομένου του παιδεραστικού σεξουαλικού τουρισμού.
Προκειμένου να παρεμποδιστούν τέτοιες παρεκκλίσεις η έκθεση δικαίως συστήνει τη στήριξη του "σχεδίου προαιρετικού πρωτοκόλλου" σχετικά με την εμπορία παιδιών, την παιδική πορνεία και τη χρησιμοποίηση παιδιών στην πορνογραφία, το οποίο θα·επισυναφθεί στη Διεθνή Σύμβαση για τα Δικαιώματα του Παιδιού.
Το ποινικό δίκαιο πρέπει να παραμείνει στην αρμοδιότητα των κρατών μελών. Όμως, η αποτελεσματική καταπολέμηση της οργανωμένης εγκληματικότητας συνεπάγεται οπωσδήποτε μια ενίσχυση της δικαστικής συνεργασίας σε ποινικά θέματα, στη βάση της επέκτασης της εντολής της Europol.
Η τροπολογία 3 επεκτείνει την έννοια αυτής της προσπάθειας.
Η δημιουργία ενός ευρωπαϊκού κέντρου για τα εξαφανισθέντα παιδιά αποτελεί μια μορφή απάντησης, αφενός στις ανησυχητικές καταστάσεις που αντιμετωπίζουν οι υποψήφιες προς ένταξη χώρες και, αφετέρου, στην αδυναμία ορισμένων νέων στις χώρες μας (αιτούντες άσυλο, λαθρομετανάστες, νέοι που προέρχονται από διαλυμένες και περιθωριοποιημένες οικογένειες·).
Ας προσπαθήσουμε να μεριμνήσουμε για την τύχη των μικρών θυμάτων φροντίζοντας όχι μόνο την ψυχολογική, αλλά και την ιατρική τους παρακολούθηση.
Στην πραγματικότητα η βιομηχανία του σεξ συνθλίβει τη μοίρα παιδιών τα οποία μολύνονται από τον ιό του AIDS και από σεξουαλικά μεταδιδόμενες ασθένειες.
Τα παιδιά αυτά λόγω της αρρώστιας τους δεν μπορούν καν να επιστρέψουν στις οικογένειές τους, οι οποίες με τη σειρά τους μαστίζονται από τη φτώχεια και τις κοινωνικές ή εθνοτικές διακρίσεις.
Όσον αφορά τους παιδεραστές η ενοχή των οποίων έχει αναγνωριστεί, αυτοί δεν θα πρέπει πλέον να ασκούν δραστηριότητες που να ενέχουν επαφές με ανήλικους και θα πρέπει να τιμωρούνται αυστηρά, όπως απαιτείται στην τροπολογία 9.
Σήμερα η κ. Klamt μας παρουσιάζει μια καλή έκθεση.
Αισθάνομαι ικανοποίηση που συμπεριελήφθησαν οι τροπολογίες του συναδέλφου μου κ. Marchiani, οι οποίες επιβεβαιώνουν τον εγκληματικό χαρακτήρα του παιδεραστικού σεξουαλικού τουρισμού, αν και ταυτόχρονα θλίβομαι για την απόρριψη άλλων τροπολογιών που πρότεινε ο συνάδελφός μου και οι οποίες, χωρίς να αλλάζουν το γενικό νόημα του κειμένου, αποσκοπούσαν στην ενίσχυση των αρχών που περιέχονται σε αυτό.
Προφανώς αυτή η μορφή "τουρισμού" αποτελεί έγκλημα.
Πώς αλλιώς θα μπορούσαν να χαρακτηρίσουν αυτές τις πράξεις, που γίνονται ακόμα πιο αποτρόπαιες δεδομένου πως διαπράττονται εις βάρος των ασθενεστέρων, οι γονείς, και ειδικότερα οι μητέρες, και οι εκλεγμένοι εκπρόσωποι, όπως εμείς, που είμαστε επιφορτισμένοι με αυτή τη διττή ευθύνη της διαιώνισης των κοινωνιών μας; Και όμως, πώς να εκπλαγεί κανείς από το φαινόμενο αυτό όταν παράλληλα δεν σοκάρεται γενικότερα από την ανάπτυξη της πορνείας; Πώς να ποινικοποιήσουμε τις πράξεις των διεστραμμένων, που πηγαίνουν μέχρι την άκρη του κόσμου για να βιάσουν παιδιά, χωρίς ταυτόχρονα να καταδικάζουμε όσους εκμεταλλεύονται, ως προαγωγοί ή ως πελάτες, τα νεαρά κορίτσια από τις ανατολικές χώρες που προσελκύονται στις χώρες μας με ψέματα, αν όχι δια της βίας;
Σε αυτόν τον τομέα περισσότερο από οποιονδήποτε άλλο δεν μπορούμε να χρησιμοποιούμε "δύο μέτρα και δύο σταθμά".
Οι δίκες των παιδεραστών ταράζουν αυτή τη στιγμή τους Βέλγους οικοδεσπότες μας, ενώ ανάλογες διαδικασίες διεξάγονται συχνά στις χώρες μας.
Βέβαια, η δυστυχία ορισμένων περιοχών του κόσμου επιτρέπει σε κάποιους ανεύθυνους ενήλικες να αιτιολογούν την αδικαιολόγητη σεξουαλική εκμετάλλευση των παιδιών· μολοταύτα, η ανεκτικότητα των κοινωνιών μας και οι αναρχικές απόψεις ορισμένων, ακόμη και σε αυτή την αίθουσα, συνιστούν αναμφίβολα τη βασική ρίζα αυτής της μάστιγας, δεδομένου ότι η γεωγραφική απόσταση δεν είναι τίποτε άλλο παρά το απατηλό και γελοίο άλλοθι των διεφθαρμένων.
Δεν είναι δυνατόν να νιώθουμε ικανοποίηση επειδή καταρρίπτονται τα υποτιθέμενα ταμπού και εν συνεχεία να θλιβόμαστε για τα εγκλήματα που δεν προκύπτουν παρά ως συνέπεια της εξάλειψης αυτών των φυσικών κανόνων κάθε μορφής κοινωνικής ζωής.
Πρέπει να καταδικάσουμε αυτές τις πρακτικές και τα αντίστοιχα κράτη μας πρέπει να αποκτήσουν τα απαραίτητα μέσα για τη δίωξη και την καταδίκη όσων κρίνονται ένοχοι για τέτοια εγκήματα.
Όμως, σε προγενέστερο στάδιο πρέπει επίσης να αγωνιστούμε στις χώρες και στις πόλεις μας κατά της σεξουαλικής εκμετάλλευσης των παιδιών, η οποία είναι η πλέον ειδεχθής έκφραση σεξουαλικής εκμετάλλευσης οποιουδήποτε ανθρώπινου όντος.
Η αξιοπρέπεια αυτού του ανθρώπινου όντος, του πιο ευάλωτου ιδιαιτέρως, αλλά και κάθε ανθρώπου γενικά, πρέπει να αποτελεί τον μίτο που θα ακολουθήσουμε τόσο σε αυτό τον τομέα όσο και σε όλους τους άλλους.
Υποστηρίζω ολόψυχα την έκθεση της Ewa Klamt σχετικά με την καταπολέμηση της σεξουαλικής εκμετάλλευσης των παιδιών.
Η έκθεση επικεντρώνεται ειδικά στην καταπολέμηση του παιδεραστικού σεξουαλικού τουρισμού, αλλά όλοι γνωρίζουμε πως το θέμα είναι πολύ ευρύτερο.
Είναι προφανές πως με τη νέα τεχνολογία και την παγκοσμιοποίηση η παιδική πορνογραφία στο Διαδίκτυο ειδικά αποτελεί ένα διεθνές πρόβλημα που επιδεινώνεται διαρκώς.
Η τεχνολογία προχωρεί γρηγορότερα από τον ρυθμό με τον οποίο νομοθετούν οι επιμέρους κυβερνήσεις.
Η Ευρώπη μπορεί να δράσει ενισχύοντας τη νομοθεσία για την προστασία των παιδιών και εξασφαλίζοντας την επαρκή προστασία τους, ιδιαίτερα σε ορισμένες από τις υποψήφιες προς ένταξη χώρες, όπως η Ρουμανία και η Ουγγαρία.
Επί του παρόντος φαίνεται πως τα ζώα έχουν περισσότερα δικαιώματα από τα παιδιά στην Ευρώπη.
Νομίζω πως πρέπει να επαγρυπνούμε και να εξασφαλίσουμε πως θα ληφθούν δραστικά και αποτελεσματικά μέτρα για την προστασία των δικαιωμάτων των παιδιών στην ηλεκτρονική Ευρώπη.
Σημειώνεται φυσικά πρόοδος.
Στην Ευρώπη διατίθενται όλο και περισσότερα χρήματα για την καταπολέμηση του παιδεραστικού σεξουαλικού τουρισμού και για τη μεγαλύτερη ενημέρωση του κοινού σχετικά με την προστασία των παιδιών μέσω μιας χωριστής θέσης προϋπολογισμού από όπου διατίθεται 1 εκατομμύριο ευρώ, καθώς και μέσω των προγραμμάτων STOP και DAPHNE.
Χαιρετίζω βεβαίως τις θετικές αντιδράσεις που προέρχονται από τις Βρυξέλλες, αλλά αυτό δεν αρκεί.
Κύριε Πρόεδρε, δεν ζητώ μια προσέγγιση ενός κράτους νταντάς, αλλά απλά να αναγνωρίζουμε σε μια πολιτισμένη κοινωνία το δικαίωμα των παιδιών στην παιδική τους ηλικία.
Πρόκειται για κάτι εξαιρετικά πολύτιμο και δεν πρέπει να γίνει το παιχνίδι πλούσιων τουριστών της Δύσης.
Έκθεση MacCormick (A5-0061/2000)
Κύριε Πρόεδρε, ψήφισα υπέρ της έκθεσης MacCormick σχετικά με την αστική ευθύνη λόγω ελαττωματικών προϊόντων γιατί "είναι κάτι καλό και σωστό";.
Επιτρέψτε μου ωστόσο να πω ότι για μένα δεν αρκεί, και δεν αρκεί ούτε για το Κόμμα των Συνταξιούχων.
Η Ευρωπαϊκή Ένωση πρέπει να κάνει περισσότερα για να αποδοθούν και οι ευθύνες λόγω ελαττωματικών προϊόντων της δημόσιας διοίκησης εις βάρος των πολιτών, και ιδίως των αδύναμων πολιτών.
Πόσες φορές καταβάλλονται με καθυστέρηση οι συντάξεις στους Ευρωπαίους συνταξιούχους!
Πόσες φορές δεν δίνονται τα σωστά επιδόματα στους ηλικιωμένους και στους χήρους!
Υπάρχει εδώ ευθύνη των κρατών, που είναι υπαίτια γι' αυτό.
Συνεπώς, αφού τιμωρούμε και, πολύ σωστά, απαιτούμε από τους ιδιώτες να αποκαθιστούν τη ζημία, δεν πρέπει να απαιτούμε την ίδια αποζημίωση - και εγώ θα έλεγα μάλιστα μεγαλύτερη - όταν η ζημία προκαλείται από τη δημόσια διοίκηση;
Έκθεση Turmes (A5-0078/2000)
Κύριε Πρόεδρε, αξιότιμοι κυρίες και κύριοι, η προστασία του περιβάλλοντος αποτελεί πολιτικό τομέα ύψιστης σημασίας, και μάλιστα δικαιολογημένα.
Ωστόσο, ιδίως το θέμα των ανανεώσιμων πηγών ενέργειας θα πρέπει να απελευθερωθεί από το βάρος της ιδεολογίας, τους ευσεβείς πόθους και τις υλικές καταχρήσεις.
Η παρούσα έκθεση για τις ανανεώσιμες πηγές ενέργειας κάνει ακριβώς το αντίθετο, και αυτός ήταν ο λόγος που την απέρριψα.
Πώς να αξιολογήσουμε π.χ. τα πλεονεκτήματα της αιολικής ενέργειας, που έχει τύχει μεγάλων επαίνων; Προσωπικά θεωρώ την αιολική ενέργεια τον λάθος δρόμο από οικονομική και οικολογική άποψη.
Οι ενεργειακές ανάγκες που έχουν τα υπερσύγχρονα βιομηχανικά κράτη δεν μπορούν να καλυφθούν από την αιολική ενέργεια κατά τρόπο που να διεκδικεί μια θέση στο σύνολο της απαιτούμενης ενέργειας που θα μετράται σε ποσοστά επί τοις εκατό.
Εξακολουθεί να καλύπτει μόνο ποσοστά επί τοις χιλίοις των υφιστάμενων αναγκών.
Το περασμένο έτος παράχθηκαν στη Γερμανία 2 δισεκατομμύρια κιλοβατώρες μέσω αιολικής ενέργειας. Οι συνολικές ανάγκες ανέρχονται όμως στα 2.500 δισεκατομμύρια κιλοβάτ.
Κατά συνέπεια οι κιλοβατώρες που ανάγονται στην αιολική ενέργεια συνιστούν μόνο το 0,8 Promille του συνόλου, και κόστισαν στον φορολογούμενο 3 δις γερμανικά μάρκα για επιδοτήσεις.
Εν προκειμένω, είναι εμφανές ότι η αιολική ενέργεια δεν αποτελεί μελλοντοστραφή λύση, και συνεπώς θα πρέπει να θέσουμε ένα τέλος σε αυτή την από οικονομική και οικολογική άποψη εσφαλμένη πορεία και να αναζητήσουμε νέους προσανατολισμούς.
Κύριε Πρόεδρε, διάβασα με προσοχή την έκθεση Turmes σχετικά με την ηλεκτρική ενέργεια και ψήφισα υπέρ.
Πώς μπορώ να μη συμφωνήσω με οποιαδήποτε πρωτοβουλία υπογραμμίζει τη σημασία, που όλοι γνωρίζουμε, της ηλεκτρικής ενέργειας; Εγώ όμως πήρα τον λόγο για να αιτιολογήσω την ψήφο μου και γιατί θέλω να πω ότι, και εδώ, κύριε Πρόεδρε, λείπει κάτι.
Τι λείπει από αυτή την έκθεση Turmes; Λείπει ένας προσανατολισμός για να έχουν στη διάθεσή τους ακόμη και οι ασθενέστεροι πολίτες της Ευρωπαϊκής μας Ένωσης, αυτοί που έχουν λιγότερες οικονομικές δυνατότητες, ηλεκτρική ενέργεια όχι με χαμηλό, αλλά με μηδενικό κόστος.
Δεν μπορούμε πλέον να ζήσουμε χωρίς ηλεκτρική ενέργεια.
Η ηλεκτρική ενέργεια είναι σαν το νερό που πίνουμε, σαν τον αέρα που αναπνέουμε.
Μήπως πληρώνουμε για τον αέρα που αναπνέουμε; Αν δεν έχουμε τα οικονομικά μέσα δεν πρέπει να πληρώνουμε ούτε την ηλεκτρική ενέργεια.
Όσον αφορά τις παραγράφους 11-16, σχετικά με την οικονομική ενίσχυση των ανανεώσιμων πηγών ενέργειας, θέλουμε να κάνουμε την κάτωθι διευκρίνιση:
Θέλουμε να προαγάγουμε την ανάπτυξη των ανανεώσιμων πηγών ενέργειας, όμως δεν θεωρούμε ότι αυτό θα πρέπει να γίνει με άμεσες επιδοτήσεις, αλλά, αντιθέτως, με τη χρήση διαφόρων οικονομικών κατευθυντήριων μέσων, όπως π.χ. αυστηρότερη φορολόγηση των ορυκτών καυσίμων, επιβολή περιβαλλοντικών τελών, καθώς και αυστηρότερη εφαρμογή της γνωστής αρχής «ο ρυπαίνων πληρώνει».
Περαιτέρω, πρέπει να δοθεί οικονομική ενίσχυση στον τομέα της έρευνας και των αναπτυξιακών προγραμμάτων για την προαγωγή των ανανεώσιμων πηγών ενέργειας.
. (FR) Το τελικό κείμενο της έκθεσης του κ. Turmes δεν μπορεί παρά να δυσαρεστήσει όσους έχουν πάρει στα ζεστά τη συμφιλίωση μιας ορθολογικής ενεργειακής πολιτικής με τη ζωτικής σημασίας επιτακτική ανάγκη για διατήρηση του περιβάλλοντος.
Γιατί προφανώς δεν είναι οι γενικοί στόχοι αυτής της έκθεσης που δημιουργούν πρόβλημα: η επικαιρότητα και οι καταστροφές που φέρνει στο φως μάς αναγκάζουν στο εξής να συνειδητοποιούμε τακτικά πόσο σημαντικά είναι όσα διακυβεύονται, και δεν είναι καθόλου ανάγκη αυτή τη στιγμή να επιμείνουμε μαζί με τους αλιείς, τους οστρεοτρόφους και άλλους παράγοντες των γαλλικών εδαφών για να τονίσουμε το ενδιαφέρον μας να θέσουμε τέλος σε μια ενεργειακή πολιτική, οι περιορισμοί της οποίας υποχρεώνουν σκουριασμένα σκάφη να μεταφέρουν χωρίς έλεγχο και υπό σημαία ευκαιρίας καρκινογόνα πετρελαϊκά απόβλητα.
Μόνο να που το κείμενο του κ. Turmes, υπό τη διπλή επίδραση των συμβιβασμών, οι οποίοι είναι τόσο προσφιλείς σε αυτό το Σώμα και του οικολογικού "πιστεύω", το οποίο ξεκινώντας από αποδεδειγμένες διαπιστώσεις ακολουθεί στη συνέχεια τους δρόμους της πιο αιθέριας ουτοπίας, μετατρέπεται σε πραγματικό "εργοστάσιο αερίου", δημιουργώντας κάτι τελείως διαφορετικό από την απλή προώθηση των ανανεώσιμων πηγών ενέργειας.
Κύριε εισηγητή, θα αποσιωπήσουμε συνεπώς από φιλανθρωπία το αποτέλεσμα στο οποίο οδηγεί η πρότασή σας για τη δημιουργία ενός φόρου επί των εκπομπών CO2, που τονίζει τον οικολογικό χαρακτήρα της πυρηνικής ενέργειας, η "καθαρότητα" της οποίας συμβάλλει κατ' αυτόν τον τρόπο στη διατήρηση της στοιβάδας του όζοντος: αν και εκφράζουμε την ικανοποίησή μας γι' αυτή την πιθανή ερμηνεία, δεν είμαστε σίγουροι ότι αυτός ήταν ο στόχος που επιδιώκατε.
Όμως, αντίθετα, πρέπει να υπογραμμίσουμε ότι με αυτόν τον τρόπο δεν προτείνετε τίποτα λιγότερο από τη δημιουργία ενός ευρωπαϊκού φόρου, ήδη από την πρώτη παράγραφο της έκθεσής σας: η έγκριση ενός τέτοιου μέτρου θα δημιουργούσε ένα εξαιρετικά σοβαρό προηγούμενο για όλους όσους αντιτίθενται σε μια ενιαία ευρωπαϊκή φορολογία.
Απαιτείτε αφελώς μια ομοιόμορφη εφαρμογή των σχετικών με τις κρατικές ενισχύσεις κοινοτικών κανόνων, κατά τρόπο ώστε όλα τα κράτη μέλη και όλες οι μορφές ενέργειας να υπόκεινται στις ίδιες διατάξεις: ελπίζετε λοιπόν μακροπρόθεσμα, στην πραγματικότητα το συντομότερο δυνατόν, να επιβάλετε μια ενεργειακή πολιτική η οποία δεν θα είναι πλέον κοινή αλλά ίδια, στη Βόρεια Φινλανδία, στην Κεντρική Ισπανία, στις Νότιες Αλπεις και στις υπεραπόκεντρες περιοχές της Ένωσης.
Είναι ενδεικτικό - και για να λέμε την αλήθεια και λίγο θλιβερό - ότι η μόνη τροπολογία που κατατέθηκε στην Ολομέλεια υπογραμμίζει τον ειδικό χαρακτήρα των νησιωτικών καταστάσεων, απόδειξη της έλλειψης διάκρισης στην οποία οδηγεί το πάθος σας να επιβάλετε τη δική σας άποψη όσον αφορά την ενεργειακή πολιτική.
Όμως, το σημείο όπου η μανία σας να επιβάλετε κοινωνική ισότητα γίνεται δογματική τύφλωση είναι όταν δηλώνετε τη βούλησή σας να δείτε να επιβάλλονται στα κράτη μέλη δεσμευτικοί στόχοι σε αυτόν τον τομέα, σε συνδυασμό με κυρώσεις σε περίπτωση μη υλοποίησης των στόχων: αυτού του είδους η έκκληση δεν ταιριάζει σε ένα όργανο που δεν έχει σταματήσει να θεωρεί τα κράτη μέλη ανεξάρτητα κράτη, που ασκούν ελεύθερα τις πολιτικές που επιλέγουν.

Έχετε το προσόν να αποκαλύπτετε τα σχέδιά σας, όμως κάπως κατηγορηματικά, διαβεβαιώνοντας ότι τα κράτη μέλη αναγνωρίζουν την ανάγκη προώθησης των ανανεώσιμων πηγών ενέργειας ως ζήτημα προτεραιότητας: θεωρούμε ότι υφίσταται πράγματι ανάγκη προώθησης των ανανεώσιμων πηγών ενέργειας, πιστεύουμε όμως ότι προέχει η εκπόνηση ενός συνολικού σχεδίου για ενεργειακά θέματα, το οποίο δεν θα περιφρονεί το υφιστάμενο, και θα περικλείει κυρίως τις αναγκαίες προσαρμογές των πυρηνικών υποδομών για περισσότερη ασφάλεια, στον βαθμό που είναι αλήθεια ότι η πλήρης εξάλειψή του, την οποία φαίνεται να επιθυμείτε τόσο διακαώς, δεν είναι δυνατή παρά μόνον εάν τα 7/10 της επιφάνειας του πλανήτη παραχωρηθούν αποκλειστικά στην ανάπτυξη των εναλλακτικών πηγών ενέργειας όπως αυτές που προσδιορίζετε.
Αυτή η απλή διαπίστωση είναι αρκετή για να καταδικάσει ένα κείμενο, οι καλές προθέσεις του οποίου δεν αρκούν για να καλύψουν την ομοσπονδιακή λογική και την επιβλαβή έλλειψη ρεαλισμού.
Ψήφισμα σχετικά με την κλωνοποίηση ανθρώπινων όντων
Κύριε Πρόεδρε, συμφωνούσαμε με πολλά σημεία του υποβληθέντος ψηφίσματος, όπως π.χ. να προσφύγουμε εναντίον του Γραφείου Διπλωμάτων Ευρεσιτεχνίας, αλλά και όσον αφορά την κριτική στις δομές του Ευρωπαϊκού Γραφείου Διπλωμάτων Ευρεσιτεχνίας.
Κατά τη διάρκεια της ψηφοφορίας ήμασταν όμως πολύ διχασμένοι.
Εγώ π.χ. υπερψήφισα το ψήφισμα επειδή θεώρησα σημαντικό να δοθεί ένα μήνυμα για την ανθρώπινη αξιοπρέπεια.
Πολλοί από την Ομάδα μου απείχαν της ψηφοφορίας, κατά την άποψή μου δικαιολογημένα, επειδή είχαν γίνει αποδεκτές οι περισσότερες από τις τροπολογίες της Ομάδας του Ευρωπαϊκού Λαϊκού Κόμματος.
Πιστεύω ότι η Ομάδα του Ευρωπαϊκού Λαϊκού Κόμματος επιχείρησε να μετατρέψει το ψήφισμα σε έναν ύμνο υπέρ της οδηγίας για τη χορήγηση διπλωμάτων ευρεσιτεχνίας.
Δεν το κατόρθωσε, αλλά αποδυνάμωσε παρ' όλα αυτά το παρόν ψήφισμα.
Ωστόσο, αισιοδοξώ ότι στο προσεχές μέλλον θα σταματήσουν οι αυταπάτες του Ευρωπαϊκού Κοινοβουλίου, εφόσον πρόκειται για αυταπάτη να πιστεύει κανείς ότι η οδηγία για τη χορήγηση διπλωμάτων ευρεσιτεχνίας απαγορεύει τη χορήγηση των σχετικών διπλωμάτων για ανθρώπινα γονίδια ή για τμήματα του ανθρώπινου σώματος.
Δυστυχώς, αυτό δεν ευσταθεί.
Και δεν βοηθά σε τίποτα να ακολουθεί κανείς την τακτική της στρουθοκαμήλου και να ισχυρίζεται συνεχώς το αντίθετο ελπίζοντας ότι με το λέγε-λέγε μπορεί και να γίνει πραγματικότητα. Αντίθετα!
Το συγκεκριμένο δίπλωμα ευρεσιτεχνίας δεν αποτελεί μεμονωμένη περίπτωση.
Επί σειρά ετών το Ευρωπαϊκό Γραφείο Διπλωμάτων Ευρεσιτεχνίας δεν εξέδιδε διπλώματα για ανθρώπινα γονίδια που βρίσκονται στον χώρο προέλευσής τους, δηλαδή στο ανθρώπινο σώμα.
Ωστόσο, αυτό δεν παύει να συνιστά χορήγηση διπλώματος ευρεσιτεχνίας για ανθρώπινα γονίδια και τμήματα του ανθρωπίνου σώματος.
Τούτο αποτελεί παραβίαση της ανθρώπινης αξιοπρέπειας και σημαίνει επίσης εμπορευματοποίηση του ανθρώπινου σώματος.
Χάρηκα πάρα πολύ που τόσο ο ευρωπαϊκός όσο και ο γερμανικός ιατρικός σύλλογος βλέπουν το ζήτημα με απόλυτη σαφήνεια και προειδοποιούν ότι δεν πρέπει να παρεμποδιστεί η έρευνα.
Πρόκειται λοιπόν για ανοησία και αυταπάτη να ισχυρίζεται κανείς ότι η οδηγία για τη χορήγηση διπλωμάτων ευρεσιτεχνίας απαγορεύει τη χορήγηση των σχετικών διπλωμάτων.
Θεωρώ ότι ιδίως η προκείμενη περίπτωση μάς έδειξε ότι χρειαζόμαστε μια αναθεώρηση της εν λόγω οδηγίας, και προπάντων ένα μορατόριουμ της χορήγησης διπλωμάτων ευρεσιτεχνίας για ανθρώπινα γονίδια και τμήματα του ανθρώπου, επειδή πιστεύω ότι με το συγκεκριμένο δίπλωμα έγιναν περισσότερο από σαφείς οι ηθικές και κοινωνικές επιπτώσεις.
Κύριε Πρόεδρε, θέλω να εκφράσω τη λύπη μου και εξ ονόματος της Ομάδας μου για το γεγονός ότι μια μειοψηφία κατόρθωσε να χρωματίσει ιδεολογικά με ξένα προς το αντικείμενο στοιχεία το ψήφισμα σχετικά με τις απαραίτητες αλλαγές που πρέπει να γίνουν στη συνοδεύουσα τη βιοτεχνολογία νομοθεσία για τη χορήγηση διπλωμάτων ευρεσιτεχνίας.
Τούτο δεν συνέβαλε ούτε στην αποσαφήνιση της νομοθεσίας για τα διπλώματα ευρεσιτεχνίας στην Ευρωπαϊκή Ένωση ούτε στη βελτίωση της επειγόντως αναγκαίας προστασίας απέναντι σε μια δίχως αναστολές εμπορευματοποίηση των δομικών στοιχείων της ζωής.
Αντίθετα μάλιστα!
Το κείμενο, με τη μορφή που ψηφίσθηκε σήμερα, κατεβάζει ακόμα πιο χαμηλά το ελάχιστο επίπεδο προστασίας που προσέφερε η οδηγία του 1998 για τη χορήγηση διπλωμάτων ευρεσιτεχνίας στον τομέα της βιοτεχνολογίας.
Έτσι αυξάνεται ο κίνδυνος η γενετική κληρονομιά της ανθρωπότητας να πάψει να είναι κοινό αγαθό και να γίνει αντικείμενο κερδοφόρων εμπορικών συναλλαγών για λίγους.
Για να αντιταχθούμε στον κίνδυνο αυτό τόσο εγώ όσο και η Ομάδα μου καταψηφίσαμε όλα εκείνα τα σημεία του ψηφίσματος που δεν έχουν σχέση με την προστασία των διπλωμάτων ευρεσιτεχνίας στον τομέα της βιοτεχνολογίας.
Στο τέλος καταψηφίσαμε το ψήφισμα στο σύνολό του.
Τούτο όμως δεν μας εμποδίζει να αγωνιζόμαστε και στο μέλλον για τον σεβασμό των ορίων της ηθικής στην ιατρική έρευνα και θεραπεία.
Η αξιοπρέπεια του ανθρώπου είναι εν προκειμένω το καθοριστικό κριτήριο.
Συζητήσαμε εκτενώς στο Σώμα αυτό σχετικά με τα διπλώματα ευρεσιτεχνίας στη βιοτεχνολογία.
Μαζί με άλλους βουλευτές της Ομάδας των Πρασίνων προειδοποίησα και εγώ τότε για τις συνέπειες.
Προειδοποίησα συγκεκριμένα πως η χορήγηση διπλωμάτων ευρεσιτεχνίας για ανθρώπινα γονίδια ή μέρη ανθρώπινων γονιδίων θα θέσει σε κίνδυνο την ελευθερία της έρευνας και θα παρακωλύσει την πρόοδο της ιατρικής.
Οι γενετικές πληροφορίες μπορούν μόνο να ανακαλύπτονται και όχι να εφευρίσκονται.
Η εμπορική εκμετάλλευση της γνώσης για το ανθρώπινο γονιδίωμα, γνώση η οποία έχει συσσωρευτεί ως αποτέλεσμα ερευνών σε πολλά μέρη του κόσμου, θα θέσει σε κίνδυνο την ιατρική εφαρμογή της σημαντικής αυτής επιστημονικής γνώσης για το ανθρώπινο σώμα και τις λειτουργίες του.
Το ανθρώπινο γονιδίωμα και οι αλληλουχίες του δεν θα πρέπει να επιδέχονται κατοχύρωσης με δίπλωμα ευρεσιτεχνίας.
Η χορήγηση αυτού του διπλώματος ευρεσιτεχνίας από το Ευρωπαϊκό Γραφείο Διπλωμάτων Ευρεσιτεχνίας προκαλεί βαθιά αποδοκιμασία και πρέπει να ακυρωθεί.
Στον βαθμό που δεν εμπιστευόμαστε ούτε τις βιομηχανίες της υγείας, οι οποίες ενδιαφέρονται περισσότερο για τα κέρδη παρά για τους ανθρώπους, ούτε δυστυχώς ορισμένους ερευνητές και γιατρούς οι οποίοι ασπάζονται αυτή τη λογική, δεν μπορούμε προφανώς παρά να συμφωνήσουμε με το πνεύμα της τροπολογίας 3α (νέα) που απορρίπτει κάθε επέμβαση στην ανθρώπινη βλαστική σειρά και οποιαδήποτε κλωνοποίηση ανθρώπινου όντος.
Το νόημα της ψήφου μας ενάντια στην κλωνοποίηση ανθρώπινων όντων συνιστά κυρίως μια πράξη δυσπιστίας έναντι της υφιστάμενης οικονομικής και κοινωνικής οργάνωσης και σε καμία περίπτωση δεν αποτελεί πράξη δυσπιστίας προς την επιστήμη και τις δυνατότητές της.
Και αυτό γιατί δεν είμαστε κατ' αρχήν αντίθετοι σε μια παρέμβαση στην ανθρώπινη βλαστική σειρά υπέρ των ανθρώπων εκείνων που επιθυμούν να αποκτήσουν παιδιά χωρίς να διατρέχουν τον κίνδυνο δυσπλασίας ούτε είμαστε αντίθετοι στην κλωνοποίηση που χρησιμοποιείται για την ανάπτυξη ανθρώπινων ιστών με προορισμό τις μεταμοσχεύσεις.
Παρόμοιες τεχνικές θα αποτελούσαν αναμφισβήτητα πρόοδο για την ανθρωπότητα, όπως και πολλές άλλες στο μέλλον, εάν δεν παραστρατούσαν, όπως συμβαίνει σήμερα, εξαιτίας του θέλγητρου του κέρδους και εάν είχαν τεθεί στην υπηρεσία μιας συνειδητοποιημένης και ανιδιοτελούς ανθρωπότητας.
Με τη ψήφο μου επί του θέματος αυτού υποστηρίζω την ανάγκη να εξασφαλιστεί πως το Ευρωπαϊκό Γραφείο Διπλωμάτων Ευρεσιτεχνίας θα βελτιώσει τις διαδικασίες του, ώστε να αποτρέψει τη χρησιμοποίηση οποιουδήποτε διπλώματος ευρεσιτεχνίας στην κλωνοποίηση ανθρώπινων όντων.
Η αίτηση του Πανεπιστημίου του Εδιμβούργου γι' αυτό το δίπλωμα ευρεσιτεχνίας δεν έχει καμία σχέση με την κλωνοποίηση (η κλωνοποίηση θεωρείτο αδύνατη όταν υπεβλήθη η σχετική αίτηση!).
Οι γενετικές επεμβάσεις σε ανθρώπινα κύτταρα ιστοκαλλιεργειών αποτελούν καθιερωμένη και νόμιμη πρακτική τόσο στην ακαδημαϊκή όσο και στη βιοφαρμακευτική έρευνα.
Αυτό γίνεται εδώ και πολλά χρόνια και συνιστά μια πολύ σημαντική μέθοδο μέσω της οποίας μαθαίνουμε πώς λειτουργούν τα γονίδια και τα κύτταρα, ενώ δεν έχει καμία σχέση με τις γενετικές επεμβάσεις σε ανθρώπους ή έμβρυα.
Ο υπαινιγμός πως το αντικείμενο αυτού του διπλώματος ευρεσιτεχνίας συνίσταται στη γενετική επέμβαση σε ανθρώπινα όντα είναι παραπλανητικός.
Το Πανεπιστήμιο του Εδιμβούργου επέδειξε προθυμία να συνεργαστεί για οποιαδήποτε αρμόζουσα τροποποίηση του διπλώματος ευρεσιτεχνίας.
Πιστεύει πως θα πρέπει να καταστεί σαφές πως αυτό το δίπλωμα ευρεσιτεχνίας είναι πιθανόν να βρει εφαρμογή σε ανθρώπινα κύτταρα, καθοδηγώντας την παραγωγή συγκεκριμένων κυττάρων που μπορεί να χρησιμεύσουν σε θεραπείες μεταμόσχευσης για παθολογικές καταστάσεις όπως η νόσος του Πάρκινσον, εγκεφαλικά επεισόδια, διαβήτες και καρδιακές ανεπάρκειες.
Αυτό είναι το αντικείμενο της έρευνας στο Πανεπιστήμιο του Εδιμβούργου.
Το Ευρωπαϊκό Γραφείο Διπλωμάτων Ευρεσιτεχνίας ενέκρινε "εκ παραδρομής" στις 8 Δεκεμβρίου 1999 την ευρεσιτεχνία αριθ. 695 351, που αφορά τη γενετική επέμβαση στα ανθρώπινα κύτταρα και έμβρυα.
Ως Σουηδός Χριστιανοδημοκράτης βουλευτής του Ευρωπαϊκού Κοινοβουλίου στήριξα το ψήφισμα το οποίο σήμερα καταδικάζει έντονα την απόφαση του Ευρωπαϊκού Γραφείου Διπλωμάτων Ευρεσιτεχνίας, η οποία έρχεται σε σύγκρουση με το περί ηθικής αίσθημα της κοινής γνώμης καθώς και με την κοινοτική, αλλά και εθνική νομοθεσία που αφορά το δίκαιο στον τομέα των διπλωμάτων ευρεσιτεχνίας που ισχύει στην Ευρωπαϊκή Ένωση.
Με αυτή την αιτιολόγηση ψήφου θέλω να εκφράσω την οργή μου και την βαθύτατη απογοήτευσή μου για το γεγονός ότι το Ευρωπαϊκό Γραφείο Διπλωμάτων Ευρεσιτεχνίας χειρίζεται ένα θέμα που αφορά την ίδια την έννοια της ζωής με έναν τόσο απόλυτα αδικαιολόγητο, απερίσκεπτο και επιπόλαιο τρόπο.
Παράλληλα, θεωρώ δεδομένο ότι το Ευρωπαϊκό Γραφείο Διπλωμάτων Ευρεσιτεχνίας ως θεσμικό όργανο και οι εκπρόσωποί του προσωπικά θα εξαγάγουν τα αναγκαία συμπεράσματα από το συμβάν.
Συνεπώς, αυτή η εντελώς απαράδεκτη απόφαση του Γραφείου Διπλωμάτων Ευρεσιτεχνίας που αφορά τη γενετική επέμβαση στα ανθρώπινα κύτταρα και έμβρυα πρέπει να αρθεί το συντομότερο δυνατόν και να ακυρωθεί - χάριν της προστασίας της ζωής, αυτού του μέγιστου και πιο ιερού δώρου που μας εδόθη.
Θα ήθελα κατ' αρχάς να συγχαρώ όσους κατάρτισαν και ενέκριναν την οδηγία 98/44/ΕΚ, που αποτελεί ένα βήμα προόδου στην προστασία των ανθρώπινων όντων.
Δυστυχώς διάφορες εταιρείες αναπτύσσουν ήδη και κατοχυρώνουν με διπλώματα ευρεσιτεχνίας τεχνικές κλωνοποίησης.
Ενώ δηλώνουν πως υποστηρίζουν την απαγόρευση της «κλωνοποίησης για λόγους αναπαραγωγής», έχουν ήδη κατοχυρώσει μέσω διπλωμάτων ευρεσιτεχνίας και έχουν διαθέσει στο εμπόριο κύτταρα συγγενικά των ανθρώπινων, προκειμένου να θεραπεύσουν ασθένειες που σχετίζονται με τη γήρανση καθώς και εκφυλιστικές νόσους.
Στο Ηνωμένο Βασίλειο χορηγείται δίπλωμα γι' αυτές τις τεχνικές από τον Αύγουστο του 1995.
Αν και κατανοώ το επιχείρημα πως τα καλή τη πίστη πειράματα κλωνοποίησης μπορούν να συντελέσουν σε επιστημονικές προόδους που θα ήταν δυνατόν να μετριάσουν τον ανθρώπινο πόνο, πρέπει να επισημάνω πως υπάρχει ένα «παραθυράκι» για την εντελώς απαράδεκτη χρησιμοποίηση ανθρώπινων εμβρύων στο στάδιο των βλαστοκυττάρων, καλλιεργειών "εκτός του φυσικού τους περιβάλλοντος" .
Ουσιαστικά, αυτά τα πειράματα με το πρόσχημα της "θεραπευτικής κλωνοποίησης" κατοχυρώνονται ήδη με διπλώματα ευρεσιτεχνίας και αποτελούν το αντικείμενο συνεχούς έρευνας.
Δεδομένης αυτής της πραγματικότητας θέλω να ζητήσω από την Επιτροπή να εκδώσει ειδικό έγγραφο αναφοράς σχετικά με τη χορήγηση διπλωμάτων ευρεσιτεχνίας για τα ανθρώπινα έμβρυα στο στάδιο των βλαστοκυττάρων.
Στο εξής η επιστημονική έρευνα κάνει κάτι παραπάνω από το να διερευνά και να αναλύει τον κόσμο: τον μεταμορφώνει.
Το Γραφείο Διπλωμάτων Ευρεσιτεχνίας αναγνώρισε ένα "γλωσσικό" λάθος, που το άρθρο 11 της περιγραφής της παρέμβασης δεν φαίνεται να επαληθεύει απολύτως.
Ένα τέτοιο λάθος αποκτά συμβολικό χαρακτήρα, ένα είδος παραδρομής της γλώσσας που θα μπορούσε να αποκαλύψει κρυμμένες σκέψεις και το οποίο σήμερα μας ωθεί σε μια συζήτηση ουσίας επί της κλωνοποίησης, βεβαίως, αλλά και επί της δυνατότητας απόκτησης διπλώματος ευρεσιτεχνίας για ζωντανούς οργανισμούς.
Σύντομα θα κλωνοποιούμε το αγαπημένο μας ζώο του σπιτιού, λίαν προσφάτως είχαμε τις δηλώσεις του Bill Clinton και του Tony Blair σχετικά με την ελεύθερη πρόσβαση στη γενετική κληρονομιά του ανθρώπου, τα διπλώματα ευρεσιτεχνίας για τα φυτά, τα ζώα και τα γονίδια καθώς και τις δηλώσεις του Craig Venter, ο οποίος ανακοίνωσε ότι κατέχει το 97% του ανθρώπινου γονιδιώματος.
Διαγονιδιακό καλαμπόκι, γενετικές επεμβάσεις σε ζωντανούς οργανισμούς, μοσχεύματα ζωικών οργάνων σε ανθρώπους: μπαίνουμε σε άγνωστα εδάφη και πρέπει να αντιμετωπίσουμε μεγάλους φόβους.
Ποια θα είναι όμως τα όρια; Γιατί θα πρέπει σε αυτό το νέο πλαίσιο να εμπιστευόμαστε αποκλειστικά την επιστήμη; Οι ερωτήσεις και οι συζητήσεις με τις οποίες βρισκόμαστε αντιμέτωποι είναι όλο και πιο πολύπλοκες και ο πολιτικός, εάν θέλει να καταλάβει και εάν δεν θέλει να δεχτεί δογματικά τον λόγο των ειδικών, θα πρέπει στο εξής να γίνεται και ειδικός επιστήμονας, πολύγλωσσος και πολυπολιτισμικός.
Οι δικές μας δυνατότητες, ως εκλεγμένων εκπροσώπων και ως πολιτών, δεν μπορούν να ανταποκριθούν στο πολύ ισχυρό επιστημονικό στοιχείο αυτών των τομέων.
Η επιστήμη και οι ειδικοί υφίστανται τις συνέπειες σοβαρών κρίσεων (τρελές αγελάδες) καθώς και εκείνες των επερχόμενων κρίσεων γιατί δεν είναι σε θέση να μας πουν ποια θα είναι η εξέλιξη των παρεμβάσεών τους: ελευθέρωση ΓΤΟ στο περιβάλλον, επεμβάσεις σε ζωντανούς οργανισμούς, γενετικές επεμβάσεις.
Η ίδια η επιστήμη φαίνεται να μένει πίσω σε αυτή την κούρσα προς τα εμπρός των μαθητευόμενων μάγων που δεν έχουν πλέον κανένα ταμπού ή ηθικά και δεοντολογικά όρια.
Τα ερευνητικά τους εργαστήρια, τα οποία για καιρό ήταν σαν ιερά τεμένη, περιτριγυρίζονται όλο και περισσότερο από · επιχειρηματικά γραφεία που πληθαίνουν σε αυτό το νέο Ελντοράντο της βιολογίας, μεταξύ της γνώσης και του κέρδους.
Παίζονται πολλά χρήματα.
Οι πολιτικές δυνάμεις θα μπορέσουν άραγε να ρυθμίσουν αυτή τη νέα αγορά και να επιβάλουν τον σεβασμό των ηθικών διαστάσεων της γενετικής; Μήπως σύντομα θα βρεθούμε σε έναν καθορισμένο κόσμο όπως αυτός που περιγράφεται στην έξοχη ταινία "Gattaca"; Δεν αρκεί μόνο να αντιληφθεί το Γραφείο Διπλωμάτων Ευρεσιτεχνίας το λάθος και να ζητήσει συγγνώμη.
Παραμένουν τόσες αμφιβολίες σε νομικό και ηθικό επίπεδο όσον αφορά μελλοντικά το παραδεκτό των προσωρινών διπλωμάτων ευρεσιτεχνίας που κατατίθενται σήμερα κατά χιλιάδες.
Η συζήτηση σχετικά με τα ηθικά όρια της βιοτεχνολογίας και τον έλεγχό τους ξεκίνησε.
Πρέπει οπωσδήποτε να δημιουργήσουμε κάποιες κατηγορίες "απαγορευμένων πεδίων γνώσης" χωρίς όμως να φτάσουμε στο άλλο άκρο εκείνων που καταδίκασαν τον Κοπέρνικο, τον Harvey (η καρδιά δεν είναι το περίβλημα της ψυχής, αλλά ένα μεγάλο όργανο), τον Jenner (εμβόλιο για την ευλογιά).
Η Ώρα των Ψηφοφοριών έληξε.
Διακoπή της συvσδoυ
Κηρύσσω τη διακοπή της συνόδου του Ευρωπαϊκού Κοινοβουλίου.
(Η συνεδρίαση λήγει στις 12.40)
Επαvάληψη της συvσδoυ
Κηρύσσω την επανάληψη της συνόδου του Ευρωπαϊκού Κοινοβουλίου, που είχε διακοπεί την Πέμπτη 30 Μαρτίου 2000
Κύριε Andrews, δεν τίθεται θέμα, φυσικά, να αρχίσουμε συζήτηση για το ζήτημα αυτό.
Θα ήθελα απλώς να σας ενημερώσω ότι, σε λίγη ώρα, το Κοινοβούλιο θα ψηφίσει για την προσθήκη ενός ακόμα θέματος στο σημείο "Ανθρώπινα Δικαιώματα"; και μια από τις προτάσεις των δυο ομάδων αφορά ακριβώς το πρόβλημα του λιμού στην Αιθιοπία.
Σας ευχαριστώ, κύριε Imbeni, για τα πράγματι πολύ ευγενικά σας λόγια.
Θα ήθελα να επισημάνω σε όλους τους συνάδελφους που ήταν παρόντες σε εκείνη την πολύ συγκινητική και πολύ σημαντική τελετή, πόσο καλά θεωρώ ότι αντιπροσωπεύσαμε, όλοι μαζί, το Ευρωπαϊκό Κοινοβούλιο και γνωρίζω ότι όλοι οι συμμετέχοντες πρόσεξαν ιδιαιτέρως αυτή τη μεγάλη παρουσία.
Πιστεύω πως ήταν πολύ σημαντικό για το Κοινοβούλιο μας.
Σας ευχαριστώ, κύριε Imbeni, για όσα είπατε.
Κυρία Πρόεδρε, αν οι πληροφορίες μου είναι σωστές, το Συμβούλιο αρνήθηκε να προβεί σε δήλωση για το Ιράκ. Επομένως, η δήλωση αυτή δεν θα γίνει αυτή την εβδομάδα.
Μήπως θα μπορούσατε να ζητήσετε από το Συμβούλιο αντί της δήλωσης για το Ιράκ να προβεί σε δήλωση για την Αιθιοπία; Έτσι θα καλύπταμε το σημείο αυτό.
Αυτό όμως εξαρτάται, φυσικά, από το αν το Συμβούλιο είναι σε θέση να προβεί στη δήλωση αυτή.
Κύριε Hδnsch, θα το δούμε αυτό το σημείο καθώς θα εξετάζουμε το σχέδιο ημερήσιας διάταξης, σε λίγο, και θα καθορίσουμε τότε τον τρόπο με τον οποίο θα χειριστούμε αυτή την κατάσταση.
Πειθαρχικά μέτρα, δεν το νομίζω, ωστόσο σας υπόσχομαι ότι θα λάβω πολύ σοβαρά υπόψη τις δυο παρατηρήσεις που κάνατε, τόσο εκείνη για τους χώρους όπου απαγορεύεται το κάπνισμα, όσο και για τη συμπεριφορά απέναντι στους κλητήρες μας.
Κυρία Πρόεδρε, αγαπητοί συνάδελφοι, η ανάγνωση του διεθνούς τύπου αποτελεί μία χρήσιμη δραστηριότητα, αν θέλουμε να μαθαίνουμε τα κατορθώματα ορισμένων συναδέλφων.
Συνήθως διαβάζουμε πράγματα που μας προκαλούν το ενδιαφέρον, μας συναρπάζουν ή μας εκπλήττουν, ωστόσο σκεπτόμαστε και πόσες πολλές όψεις έχει το Κοινοβούλιο και σιωπούμε, κρατώντας τις σκέψεις μας για τον εαυτό μας.
Την προηγούμενη εβδομάδα ωστόσο συνέβη κάτι για το οποίο δεν είμαι πλέον σε θέση να σιωπήσω.
Ένα εξέχον μέλος του Κοινοβουλίου μας, ο κ. Berlusconi, έκρινε σκόπιμο κατά τη διάρκεια κρουαζιέρας στα πλαίσια της προεκλογικής του εκστρατείας να κάνει εξαιρετικά προσβλητικά, δεν θα έλεγα σχόλια αλλά αστειάκια σχετικά με ανθρώπους που πεθαίνουν από τη φρικτή νόσο που λέγεται AIDS.
Συγχωρήστε με που θα σας μεταφέρω ό,τι είπε ο κ. Berlusconi, πιστεύω όμως ότι δεν μπορείτε να τον κρίνετε εάν δεν ακούσετε τα λεχθέντα: γιατί πρέπει να κάνουν αμμόλουτρα οι πάσχοντες από AIDS; Απάντηση: για να συνηθίσουν να κείτονται στο χώμα!
Τα λόγια αυτά εκστόμισε ένα μέλος του Ευρωπαϊκού Κοινοβουλίου!
Δεν πιστεύω ότι θα παρέμενε ήρεμος κανείς εάν άκουγε κάτι ανάλογο για Εβραίους ή μαύρους.
Πιστεύω ότι θα πρέπει να υπάρξει άμεση αντίδραση εκ μέρους σας, κυρία Πρόεδρε.
Καλώ επίσης και τον πρόεδρο της Ομάδας του Ευρωπαϊκού Λαϊκού Κόμματος, καθώς και τον επικεφαλής αυτής της πολιτικής ομάδας, να δηλώσουν αμέσως τι γνώμη έχουν για τις δηλώσεις αυτές.
Το μόνο που μπορώ να πω είναι ότι με έχουν συγκλονίσει βαθύτατα.
Ως ένδειξη αλληλεγγύης προς τα εκατομμύρια των ανθρώπων που υποφέρουν από αυτή τη φρικτή νόσο, μπορώ μόνο να πω ότι ντρέπομαι για λογαριασμό του εξοχότατου συναδέλφου Silvio Berlusconi.
(Χειροκροτήματα από την αριστερή πτέρυγα)
Σας ευχαριστώ.
Ο συνάδελφος στον οποίο αναφερθήκατε δεν βρίσκεται εδώ για να σας απαντήσει και να υπερασπιστεί τον εαυτό του·
(Ανάμικτες αντιδράσεις)
Αξιότιμη κυρία Πρόεδρε, διαβάσαμε στις εφημερίδες ότι λείπουν από τα περιουσιακά στοιχεία του Κοινοβουλίου πέντε εκατομμύρια ευρώ και ότι η οικονομική διαχείριση του Κοινοβουλίου διεξάγεται πλημμελώς.
Επιπλέον, το Ελεγκτικό Συνέδριο των Ευρωπαϊκών Κοινοτήτων πρόκειται να διαβιβάσει έκθεση σχετικά με τη διαχείριση των πόρων των πολιτικών ομάδων, η οποία δεν είναι επίσης διόλου κολακευτική για το Κοινοβούλιο.
Τα ανωτέρω συνιστούν σοβαρά θέματα με τα οποία πρέπει να αρχίσει να ασχολείται το Κοινοβούλιο.
Προσωπικά θέλω να σας μιλήσω για ελάσσονος σημασίας θέματα, τα οποία παρεμπιπτόντως δεν μου αρέσει να θέτω στη συνεδρίαση Ολομελείας του Κοινοβουλίου. Εντούτοις είναι εντυπωσιακό το γεγονός ότι η γραφειοκρατία αυτού του κτιρίου αδυνατεί να διευθετήσει ακόμη και μικρά ζητήματα.
Έχω ήδη διαμαρτυρηθεί επανειλημμένως εδώ, στην Ολομέλεια, για το γεγονός ότι στο τηλεοπτικό σύστημα του Κοινοβουλίου δεν υπάρχει εικόνα από τη φινλανδική τηλεόραση.
Η Φινλανδία είναι η μοναδική χώρα χωρίς τηλεοπτική εικόνα στο Κοινοβούλιο.
Εύχομαι ένα τόσο ασήμαντο θέμα να μπορέσει πια να διευθετηθεί.
Οι Ολλανδοί διαμαρτυρήθηκαν επανειλημμένως στην Ολομέλεια για το γεγονός ότι δεν υπήρχε λήψη της ολλανδικής τηλεόρασης.
Τώρα οι Ολλανδοί παρακολουθούν δύο κανάλια, και ελπίζω εμείς, οι Φινλανδοί, να μπορούμε να παρακολουθούμε έστω και ένα κανάλι.
Έπειτα, θα ήθελα ακόμη να ελπίζω ότι τελικά θα τρέχει και ζεστό νερό από τις βρύσες, κάτι που μέχρι στιγμής δεν έχει δει αυτό το νέο Κοινοβούλιο στη διάρκεια της θητείας του.
Και για το θέμα αυτό έχω ήδη διαμαρτυρηθεί επανειλημμένως στην Ολομέλεια.
Τι σας απασχολεί λοιπόν γραφειοκράτες, όταν δεν μπορείτε να βάλετε τάξη ούτε σε αυτά τα τόσο ασήμαντα θέματα στο παρόν κτίριο; Και επιπλέον, επιτρέπετε κλοπές ύψους πέντε εκατομμυρίων ευρώ!
Σας ευχαριστώ, κύριε Seppδnen.
Το θέμα δεν είναι ασήμαντο.
Γνωρίζετε, βεβαίως, ότι σημαντικές προσπάθειες έχουν γίνει ώστε οι ολλανδοί συνάδελφοί μας να αποκτήσουν ένα κανάλι στη γλώσσα τους και το πρόβλημα, σε ό,τι αφορά τη Φινλανδία, δεν έχει ακόμα ρυθμιστεί.
Η κυρία Banotti, η οποία ασχολείται με το θέμα, θα σας δώσει τις τελευταίες πληροφορίες για αυτό το θέμα.
Κυρία Πρόεδρε, έχω προσπαθήσει τρεις φορές τουλάχιστον να βρω τον φινλανδό συνάδελφό μας για να τον διαβεβαιώσω, όπως με διαβεβαίωσαν στην τελευταία περίοδο συνόδου της Ολομέλειας, ότι θα του δοθεί μια κάρτα που θα του επιτρέπει όχι μόνο να ακούει, αλλά και να βλέπει φινλανδική τηλεόραση στο Κοινοβούλιο.
Λυπάμαι πολύ που δεν του έχει δοθεί ακόμα η κάρτα.
Θα το φροντίσω αυτή την εβδομάδα.
Στο Σώμα των Κοσμητόρων έχουμε επίσης συζητήσει - επειδή μας απασχολούν κι εμάς ιδιαιτέρως - τις κλοπές που λαμβάνουν χώρα εντός του Κοινοβουλίου.
Μπορώ να σας διαβεβαιώσω ότι οι Κοσμήτορες εργάζονται για την επίλυση του θέματος.
Σας ευχαριστώ, κυρία Bannotti.
Αγαπητοί μου συνάδελφοι, θα ήθελα να σας ζητήσω να μην αρχίσουμε, υπό τη μορφή αιτήσεων επί της διαδικασίας, συζήτηση για αυτό το θέμα, που θα μπορούσε να μας κρατήσει εδώ μέχρι το βράδυ.
Αντιθέτως, σας υπόσχομαι ότι θα εγείρω το θέμα στη Διάσκεψη των Προέδρων.
Οι πρόεδροι των Ομάδων άκουσαν αυτό που είπατε.
Πράγματι, υπάρχει ένα πρόβλημα το οποίο θα λάβουμε υπόψη στη Διάσκεψη των Προέδρων ήδη από την επόμενη φορά που θα καταρτίσουμε την ημερήσια διάταξη και περά από αυτή, φυσικά, γενικότερα.
Ευχαριστώ, κύριε Ribeiro, θα εξετάσουμε πολύ προσεκτικά τη δήλωσή σας.
Κυρία Πρόεδρε, θα ήθελα να επιστήσω την προσοχή σας σε ένα περιστατικό που έλαβε χώρα την περασμένη εβδομάδα, όταν δύο οπαδοί μιας ποδοσφαιρικής ομάδας δολοφονήθηκαν με τραγικό τρόπο καθώς πήγαιναν να παρακολουθήσουν τον αγώνα της ομάδας τους για το Κύπελλο UEFA.
Το ποδόσφαιρο είναι το άθλημα που ενώνει τον κόσμο.
Παίζεται σε όλες σχεδόν τις χώρες.
Αναγνωρίζεται ως ωραίο άθλημα.
Σε περίπου τρεις μήνες το Βέλγιο και η Ολλανδία θα φιλοξενήσουν το EURO 2000.
Υπάρχει κάλλιστα η πιθανότητα να επαναληφθούν στο Βέλγιο και την Ολλανδία επεισόδια σαν και αυτά που έγιναν την περασμένη εβδομάδα.
Μπορώ να σας ζητήσω, αν έχετε την καλοσύνη να προσφέρετε αυτή τη βοήθεια, να επικοινωνήσετε με όλα τα ενδιαφερόμενα κράτη μέλη, ώστε να περιορίσουν αυτά τα προβλήματα στο ελάχιστο;
Ευχαριστώ, κύριε Miller.
Θα αναλάβουμε δράση προς αυτή την κατεύθυνση.
Έχουμε συχνά εγκρίνει συστάσεις για τη βία στα γήπεδα και αυτό που μας είπατε είναι εξαιρετικά ανησυχητικό.
Κυρία Πρόεδρε, ο συνάδελφος Hδnsch έκανε μόλις μία πολύ σημαντική παρατήρηση, και καθώς το ζήτημα αυτό σχετίζεται με την όλη ημερήσια διάταξη θα ήθελα με τη σειρά μου να κάνω κι εγώ μία παρατήρηση.
Να πω καταρχάς ότι η Ομάδα του Ευρωπαϊκού Λαϊκού Κόμματος υποστηρίζει την πρόταση, εφόσον δεν θα συζητηθεί η δήλωση του Συμβουλίου για το Ιράκ, να αντικατασταθεί το σημείο αυτό από την Αιθιοπία.
Θεωρώ πολύ λογική την πρόταση αυτή.
Θα θέλαμε επίσης να μας δοθεί η ευκαιρία να συζητήσουμε για το Ιράκ στα επείγοντα θέματα, ούτως ώστε να μπορέσει το Κοινοβούλιο να λάβει θέση σχετικά.
Επειδή το Συμβούλιο δεν είναι ακόμα έτοιμο, δεν σημαίνει ότι δεν μπορούμε να ασχοληθούμε εμείς με το θέμα.
Τέλος, μετά και από τις εξαιρετικά ανησυχητικές εικόνες που είδαμε πρόσφατα στην τηλεόραση, ζητούμε να συζητηθεί και η Ζιμπάμπουε στα πλαίσια των ανθρωπίνων δικαιωμάτων.
Έχουμε ένα συνολικό πακέτο, οπότε μπορούμε νομίζω να περιλάβουμε εκεί όλα τα ζητήματα που θεωρούμε σημαντικά.
Κύριε van Velzen, θα έχετε την ευκαιρία να μιλήσετε για όλα αμέσως τώρα εφόσον θα εξετάσουμε το θέμα της διάταξης των εργασιών.
Διάταξη τωv εργασιώv
Κυρία Πρόεδρε, θέλουμε να προηγηθεί το θέμα της Τουρκίας. Στην περίπτωση αυτή όμως - αν δηλαδή μετατεθούν οι δηλώσεις για την Τουρκία από την Τετάρτη στην Τρίτη - μένει ελεύθερη η θέση αυτή για τις δηλώσεις για την Αιθιοπία.
Έτσι, την Τετάρτη μπορούμε να μιλήσουμε για την Αιθιοπία, αν το Συμβούλιο συμφωνεί. Έχουμε, επομένως, την Τρίτη την Τουρκία και την Τετάρτη την Αιθιοπία.
Κυρία Πρόεδρε, δεν θεωρώ την πρόταση τόσο καλή, διότι, εάν ευσταθούν οι πληροφορίες που διαθέτω, το Συμβούλιο δεν θα είναι παρόν την Τετάρτη.
Εγώ θα ήθελα η συζήτηση για την Αιθιοπία να διεξαχθεί παρουσία και του Συμβουλίου.
Κυρία Πρόεδρε, στην περίπτωση αυτή, θα πρότεινα να υπάρξει η δυνατότητα να υιοθετήσουμε σύντομο ψήφισμα για την Αιθιοπία.
Κυρία Πρόεδρε, θα βοηθούσε πάρα πολύ πολλούς από εμάς εάν υπήρχε η δυνατότητα να ψηφίσουμε πρώτα επί του σημείου IV.
Κι αυτό διότι πιστεύω ότι υπάρχει μεγάλη πλειοψηφία για την πρότασή μας στο σημείο IV, οπότε μπορούμε να αποσύρουμε την πρότασή μας στο σημείο Ι.
Με άλλα λόγια, κύριε Haarder, επιθυμείτε να περάσουμε αμέσως στην πρόταση που αφορά την αντικατάσταση του σημείου 4 "Παγκόσμιο Φόρουμ για την εκπαίδευση" με το σημείο "Ιράκ" , πρόταση που είχατε προβλέψει για την περίπτωση εκείνη κατά την οποία δεν θα περνούσε η πρώτη πρόταση.
Εάν καταλαβαίνω καλά, δηλαδή - θα μου το πείτε και ο ίδιος άλλωστε - αποσύρετε την αίτησή σας για αντικατάσταση του σημείου "Συνθήκη για τη μη διάδοση" , εφόσον το σημείο που εξετάζουμε να αντικαταστήσουμε είναι το σημείο 4, εάν, φυσικά, συμφωνεί το Σώμα.
Εκτός και αν θέλετε να ψηφίσουμε αμέσως για την αντικατάσταση του σημείου 4.
Κυρία Πρόεδρε, θα χαιρόμουν ιδιαίτερα εάν μπορούσαμε να ψηφίσουμε πρώτα επί του σημείου IV προτού λάβω θέση επ' αυτού.
Κυρία Πρόεδρε, αν κατάλαβα καλά, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών ζήτησε να αντικατασταθεί το σημείο "Συνθήκη για τη μη διάδοση" με το σημείο "Ιράκ".
Ας ψηφίσουμε επ' αυτού!
Αν αποσύρετε το σημείο αυτό και θέλετε να θέσετε το θέμα του Ιράκ στη θέση του Παγκόσμιου Φόρουμ για την εκπαίδευση, τότε θα πρέπει να υποβάλετε το αίτημά σας, και στη συνέχεια θα ψηφίσουμε για αυτό όταν θα συζητήσουμε το σημείο IV, όταν δηλαδή έρθει η σειρά του Παγκόσμιου Φόρουμ.
Κυρία Πρόεδρε, εφόσον τώρα έχουμε το θέμα της Αιθιοπίας, το οποίο εξάλλου θέλαμε να προσθέσουμε, σε κάποια άλλη θέση της ημερήσιας διάταξης, θα ήθελα να ρωτήσω τον αιτούντα, αν συμφωνεί να προστεθεί το θέμα της Ζιμπάμπουε ως σημείο V.
Μπορούμε, εξάλλου, να έχουμε πέντε κεφάλαια για τα ανθρώπινα δικαιώματα.
Αν θέλουμε να προστεθεί ως πέμπτο σημείο το θέμα της Ζιμπάμπουε, θα μπορούσαμε να ψηφίσουμε επ' αυτού.
Οι συντάκτες της αίτησης φαίνεται πως συμφωνούν.
Τους ευχαριστώ.
Δεν χρειάζεται να θέσω σε ψηφοφορία αυτή την αίτηση, καθώς αποσύρεται τελικά.
Έλαβα ακολούθως πέντε αιτήσεις για την προσθήκη ενός πέμπτου υποσημείου στο σημείο "Ανθρώπινα Δικαιώματα" .
Κυρία Πρόεδρε, θα ήθελα να καταστήσω σαφές ότι, εάν συμφωνούμε να συμπεριλάβουμε ένα πέμπτο σημείο για τη Ζιμπάμπουε, δεν υπάρχει λόγος να ψηφίσουμε άλλα σημεία, καθώς έχουμε ήδη πέντε σημεία στην ημερήσια διάταξη.
Κύριε Elles, θα το προτείνω αμέσως, διότι πιστεύω πως αντιστοιχεί στη συμφωνία που μόλις εγκρίθηκε, να εγγράψουμε τη Ζιμπάμπουε ως πέμπτο υποσημείο στο κεφάλαιο "Ανθρώπινα Δικαιώματα" .
Θα αποφασίσει το Σώμα.
Συμφωνούμε, λοιπόν.
Ωστόσο, θα σας ανακοινώσω και τις άλλες προτάσεις, απλώς και μόνο από σεβασμό προς τους συναδέλφους και τις Ομάδες που τις κατέθεσαν.
Έχω, λοιπόν, την αίτηση για τη Ζιμπάμπουε.
Έπειτα, μια αίτηση της Ομάδας των Πρασίνων για ένα υποσημείο με τίτλο "Παραβιάσεις των ανθρωπίνων δικαιωμάτων στην Αυστραλία: αυθαίρετες αποφάσεις εναντίον των Αβοριγίνων" .
Η πρόταση που αφορούσε τον λιμό στην Αιθιοπία είναι άνευ αντικειμένου.
Ακολουθούν η αίτηση για τη Ζιμπάμπουε, την οποία προώθησα πρώτη, και εκείνη της Ομάδας των Φιλελευθέρων για την προσθήκη ενός υποσημείου με τίτλο "Πινοσέτ" .
Ποιος είναι υπέρ της πρότασης να είναι η Ζιμπάμπουε το πέμπτο υποσημείο στο κεφάλαιο των ανθρωπίνων δικαιωμάτων;
(Το Σώμα εκφράζει τη συγκατάθεσή του)
Παρασκευή: Σχετικά με τις προφορικές ερωτήσεις για τη δασοκομία, η Ομάδα του Κόμματος των Ευρωπαίων Σοσιαλιστών ζητεί η συζήτηση να λήξει με την κατάθεση προτάσεων ψηφίσματος, οι οποίες δεν θα τεθούν σε ψηφοφορία αλλά θα κατατεθούν.
Υπάρχει κανείς που επιθυμεί να παρέμβει υπέρ η κατά αυτής της αίτησης;
Κυρία Πρόεδρε, θα ήθελα να εκφράσω το αίτημα η προφορική ερώτηση προς την Επιτροπή σχετικά με τις επιπτώσεις των θυελλών του περασμένου Δεκεμβρίου να συνοδευτεί από την κατάθεση πρότασης ψηφίσματος.
Οι πολίτες θα απορούσαν αν συζητούσαμε εδώ για το θέμα αυτό και δεν λέγαμε στη συνέχεια ποιες προτάσεις επίλυσης του προβλήματος και ποιες δυνατότητες μπορεί να προσφέρει η Ευρωπαϊκή Ένωση.
Γι' αυτό το λόγο ζητώ η προφορική ερώτηση να συνοδευτεί από μια πρόταση ψηφίσματος.
Έπειτα από την προφορική ερώτηση για τις θύελλες, είμαστε εντάξει; Πιστεύω ότι δεν υπάρχει πρόβλημα.
(Το Σώμα εκφράζει τη συγκατάθεσή του) - Συνεδριάσεις της 3 και 4 Μαΐου στις Βρυξέλλες: δεν υπάρχουν τροποποιήσεις.
(Εγκρίνεται η διάταξη των εργασιών όπως τροποποιήθηκε)
Καταπολέμηση της παιδικής πορνογραφίας στο Ίντερνετ
H ημερήσια διάταξη προβλέπει τη συζήτηση της έκθεσης A5-0090/2000) του κ. Kirkhope, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία της Δημοκρατίας της Αυστρίας που αφορά τη λήψη απόφασης του Συμβουλίου για την καταπολέμηση της παιδικής πορνογραφίας στο Ίντερνετ (10317/1999 - C5-0318/1999 - 1999/0822(CNS)).
Κυρία Πρόεδρε, η παιδική πορνογραφία είναι μια αποκρουστική μορφή εγκλήματος.
Η λήψη μέτρων σε υπερεθνικό επίπεδο είναι απαραίτητη, εφόσον, πέραν των άλλων, το Ίντερνετ έχει αποεθνικοποιηθεί.
Θέλω να συγχαρώ τον εισηγητή, κ. Kirkhope, για την εξαιρετικότατη έκθεσή του.
Ίσως, σε αυτήν εδώ την περίπτωση, είναι ιδιαίτερα ενδιαφέρον το γεγονός ότι ο κ. Kirkhope είναι, ακριβώς, από τη Μ. Βρετανία.
Είναι θετικό το γεγονός ότι έδωσε τον ορισμό της παιδικής πορνογραφίας και πιστεύω ότι οδηγηθήκαμε σε έναν καλό συμβιβασμό.
Είναι εξίσου θετικό το γεγονός ότι ο κ. Kirkhope συμπεριέλαβε τη θέση πως ό,τιδήποτε δίνει την αίσθηση ότι είναι παιδική πορνογραφία θα εμπίπτει επίσης σε αυτόν τον ορισμό.
Σύμφωνα με την πρόταση, θα πρέπει να θεσπιστούν στα κράτη μέλη τομείς επικοινωνίας, ειδικές μονάδες, κάτι που, ας ελπίσουμε, θα οδηγήσει στη βελτίωση των ερευνών.
Σε αυτόν τον τομέα χρειάζονται περισσότερες ειδικές γνώσεις για να μπορούν να γίνουν εμπεριστατωμένες έρευνες.
Θα εμπλακεί η Europol, όπως επίσης και οι υποψήφιες χώρες.
Είναι θετικό το γεγονός ότι εγκλήματα που διαπράττονται σε τρίτες χώρες θα τιμωρούνται σύμφωνα με την εθνική νομοθεσία.
Ο ορισμός της έννοιας "παιδί";, δηλαδή η ηλικία του παιδιού, έχει διατυπωθεί για να δείξουμε ότι θέλουμε να δημιουργήσουμε το πλέον αποτελεσματικό επίπεδο προστασίας σε ό,τι αφορά το πρόβλημα της παιδικής πορνογραφίας.
Η επιχειρηματολογία μας επιτρέπει την ευελιξία στη διατύπωση εκείνου του ορισμού των ορίων ηλικίας ο οποίος θα καταφέρει το ισχυρότερο πλήγμα στην παιδική πορνογραφία.
Το ζητούμενο είναι η δημιουργία της αποτελεσματικότερης προστασίας των παιδιών ώστε να μπορούν να διατηρήσουν την παιδική τους ηλικία την οποία δικαιούνται.
Όλα τα παιδιά θα έπρεπε να έχουν το δικαίωμα της παιδικής ηλικίας!
Θα έπρεπε να είναι ένα θεμελιώδες ανθρώπινο δικαίωμα.
Το Ευρωπαϊκό Κοινοβούλιο, τα κράτη μέλη καθώς και ποικίλες οργανώσεις ασχολούνται ήδη εδώ και χρόνια, βάσει διαφόρων νομικών βάσεων, συμφωνιών και ψηφισμάτων, με το θέμα της προστασίας των ανηλίκων, των δικαιωμάτων των παιδιών, της σεξουαλικής κακοποίησης, της σεξουαλικής εκμετάλλευσης, του σεξουαλικού τουρισμού, του εμπορίου παιδιών και γυναικών καθώς και της παιδικής πορνογραφίας στο Ίντερνετ.
Σκοπός της πρωτοβουλίας της Δημοκρατίας της Αυστρίας για την υιοθέτηση της απόφασης του Συμβουλίου σχετικά με την καταπολέμηση της παιδικής πορνογραφίας στο αΙντερνετ είναι τα κράτη μέλη να υποχρεωθούν - και νομίζω ότι αυτή είναι η καθοριστική λέξη, να υποχρεωθούν - να λάβουν μέτρα προκειμένου να καταπολεμήσουν την παιδική πορνογραφία στο Ίντερνετ.
Η υποχρέωση αυτή πρέπει να αποκτήσει νομικά δεσμευτική φύση.
Η σημασία του Ίντερνετ είναι σε όλους μας σαφής.
Έχει στο μεταξύ καταστεί απαραίτητο ως σύγχρονο μέσο επικοινωνίας.
Το χρειαζόμαστε για την ανταλλαγή πληροφοριών, για τη μάθηση και για ποικίλες διαδικασίες.
Η αυξημένη χρήση του Ίντερνετ αυξάνει όμως και την πρόσβαση στη βία, στην πορνογραφία και, τελικά, στην παιδική πορνογραφία.
Και τα παιδιά αποκτούν μέσω του Ίντερνετ πρόσβαση στη βία, κάτι το οποίο πρέπει να είναι από όλους μας κατακριτέο.
Οι γονείς στέκονται ανίσχυροι απέναντι στο φαινόμενο αυτό, γιατί δεν μπορούν να προλάβουν και να κατανοήσουν τις τεχνολογικές εξελίξεις.
Το πώς θα χειριστούμε το θέμα αυτό στο μέλλον - ειδικά και με το καινούργιο πρόγραμμα MEDIA 2000, το οποίο επεξεργαζόμαστε - μας προβληματίζει σε μεγάλο βαθμό.
Προκύπτει, επομένως, η άμεση αναγκαιότητα μιας αποτελεσματικής καταπολέμησης της παιδικής πορνογραφίας που διαδίδεται μέσω του Διαδικτύου.
Αυτό απαιτεί ικανά λογισμικά ώστε να μπορεί να εξακριβωθεί η χώρα προέλευσης, να εντοπίζονται μέσω των πορνογραφικών εικόνων οι δράστες ή παραγωγοί και οι τελευταίοι να συλλαμβάνονται. Αυτό απαιτεί τεχνολογία υψηλού επιπέδου.
Χρειαζόμαστε ειδικούς που θα αναπτύξουν κώδικες για να αποκτήσουμε πρόσβαση.
Εδώ θα χρειαστεί να αποκλίνουμε λίγο από την ελευθερία έκφρασης των μέσων επικοινωνίας. Χρειαζόμαστε τη δικτύωση όλων των οργανώσεων.
Χρειαζόμαστε τη δικτύωση όλων των οργανώσεων βοήθειας, των ΜΚΟ, ώστε να επιτύχουμε την ταχεία δράση και την αποτελεσματική αντιμετώπιση του θέματος.
Δεν πρέπει, όμως, να ξεχνάμε ότι ο σημαντικότερος λόγος για τον οποίο τα παιδιά εξωθούνται σε αυτό είναι η φτώχεια.
Πρέπει να καταπολεμήσουμε τη φτώχεια και τη μισαλλοδοξία ξεκινώντας από εδώ.
Αυτή είναι η σημαντικότερη πρόληψη.
Με άλλα λόγια, χρειάζεται κατανόηση απέναντι στα παιδιά. Πράγμα που σημαίνει όμως κιόλας ότι πρέπει να προστατέψουμε τα θύματα, ότι πρέπει να τους προσφέρουμε βοήθεια για να επανενταχθούν, πρέπει να τα βοηθήσουμε να ξαναβρούν το δρόμο για μια φυσιολογική ζωή.
Δεν αρκεί να δράσουμε μόνο προληπτικά, πρέπει να βοηθήσουμε μακροπρόθεσμα τα θιγόμενα παιδιά.
Κυρία Πρόεδρε, κύριε Επίτροπε, αγαπητοί συνάδελφοι, στη διάρκεια της τελευταίας δεκαετίας η απαίτηση για εφαρμογή μιας πολιτικής υπέρ των παιδιών έφθασε σε ώριμο σημείο μετά την κύρωση, από πλευράς όλων των κρατών μελών, της Σύμβασης των Ηνωμένων Εθνών για τα δικαιώματα του παιδιού, του 1989.
Σε όλα τα κράτη μέλη έχει αυξηθεί σε σημαντικό βαθμό η μέριμνα για την αντιμετώπιση αυτού του ζητήματος.
Παρά ταύτα, σε επίπεδο Ευρωπαϊκής Ένωσης, αν και τα παιδιά εκπροσωπούν περίπου το ένα πέμπτο του πληθυσμού της Ένωσης, πολύ σπανίως λαμβάνονται ρητώς υπόψη οι ανάγκες τους στο πλαίσιο των οικονομικών πολιτικών, αλλά και σε άλλους τομείς.
Χιλιάδες παιδιά σε όλο τον πλανήτη πέφτουν θύματα σοβαρών και συστηματικών παραβιάσεων των θεμελιωδών δικαιωμάτων τους, από τη βάναυση μεταχείρισή τους στους κόλπους της οικογένειας, που δεν εντοπίζεται και δεν τιμωρείται, και την οικονομική εκμετάλλευση της εργασίας τους, σε βάρος της εκπαίδευσής τους και της χαράς της παιδικής ηλικίας, μέχρι τη χρησιμοποίησή τους στον πόλεμο, από την εμφάνιση της φρικιαστικής αυτής εικόνας που συνιστούν τα παιδιά στρατιώτες μέχρι την εκπόρνευσή τους ή την εκμετάλλευσή τους για πορνογραφικούς σκοπούς.
Σύμφωνα με τις εκτιμήσεις της Οικονομικής και Κοινωνικής Επιτροπής, περισσότερα από πέντε εκατομμύρια παιδιά εργάζονται στην Ευρώπη.
Μεγάλο μέρος αυτών των παιδιών απασχολούνται σε δραστηριότητες όπως η πορνογραφία, η διακίνηση ναρκωτικών, η παιδική πορνογραφία και ο σεξουαλικός τουρισμός.
Τα παιδιά αυτά έχουν ιδιαίτερη ανάγκη να προστατευθούν από την κοινωνία.
Η εξέλιξη του Ίντερνετ, η αλματώδης ανάπτυξή του και η αυξανόμενη σημασία που αποκτά θέτουν σήμερα επί τάπητος το πρόβλημα της χρησιμοποίησής του για την προώθηση των κολάσιμων αυτών σκοπών.
Κατά την προηγούμενη σύνοδο, εδώ στο Στρασβούργο, συζητήσαμε για το ποιες ενέργειες καλούμαστε να δρομολογήσουμε σχετικά με το Ίντερνετ: η εκπεφρασμένη βούληση της Ευρωπαϊκής Ένωσης είναι να ενθαρρύνει με ταχύτερους ρυθμούς την ανάπτυξη του ηλεκτρονικού εμπορίου και να ποντάρει πιο αποφασιστικά στις νέες τεχνολογίες και στην εκπαίδευση.
Το θέμα που συζητάμε σήμερα είναι τι ακριβώς καλούμαστε να αποτρέψουμε και να καταπολεμήσουμε: την κυκλοφορία και τη διάδοση υλικού παιδικής πορνογραφίας, ένα φαινόμενο που έχει λάβει τρομακτικές διαστάσεις.
Και αν, αφενός, είναι αλήθεια πως οφείλουμε να ενθαρρύνουμε τους διαχειριστές των ιστοσελίδων και τους φορείς παροχής υπηρεσιών στο Ίντερνετ να προσδιορίσουν έναν κώδικα δεοντολογίας και να προβαίνουν σε αυτορρύθμιση, όπως επίσης να παροτρύνουμε τους χρήστες του Ίντερνετ να ενημερώνουν τις αρχές κάθε φορά που βρίσκουν υλικό παιδικής πορνογραφίας, δεν παύει επίσης να είναι γεγονός ότι και η νομοθεσία των κρατών και της Ένωσης επωμίζεται συγκεκριμένες ευθύνες.
Η εξαίρετη έκθεση του συναδέλφου Kirkhope αναδεικνύει σαφέστατα πόσο δρόμο έχουμε ακόμη να διανύσουμε και πόσες βελτιώσεις έχουμε ακόμη να επιφέρουμε όσον αφορά τη σύσταση ειδικευμένων μονάδων, την ενίσχυση της συνεργασίας και των ανταλλαγών μεταξύ των κρατών, τη δράση της Europol, την αποτελεσματικότητα της δράσης των κρατών μελών, συμπεριλαμβανομένης, εάν παραστεί ανάγκη, της αναθεώρησης της ίδιας τους της νομοθεσίας και της τροποποίησης των κανόνων δικονομίας που ισχύουν σε αυτό τον τομέα, ούτως ώστε να διασφαλισθεί η επιβολή αποτελεσματικών ποινικών κυρώσεων.
Σε ό,τι αφορά τις ευθύνες της ίδιας της Ένωσης ως ενιαίο σύνολο, εκφράζω την ικανοποίησή μου για το γεγονός ότι ο υπό κατάρτιση Χάρτης των Θεμελιωδών Δικαιωμάτων περιλαμβάνει διατάξεις που αναφέρονται ειδικότερα στα δικαιώματα των παιδιών, λαμβάνοντας υπόψη τους συγκεκριμένους τομείς όπου η Ένωση έχει τη δυνατότητα να προσφέρει σημαντική ώθηση σε αυτές τις υποθέσεις.
Κύριε Πρόεδρε, αγαπητοί συνάδελφοι, θα ήθελα να ευχαριστήσω τον κ. Kirkhope για την εξαιρετική έκθεσή του.
Συνάδελφοι, γνωρίζουμε όλοι μας ότι η σωματική και ψυχική ακεραιότητα των παιδιών και η προστασία των θυμάτων της σεξουαλικής κακοποίησης αποτελούν ζητήματα θεμελιώδους σημασίας και οφείλουν να τύχουν άμεσης προτεραιότητας στην αντιμετώπισή τους από την Ευρωπαϊκή Ένωση.
Παρά τις παλαιότερες πρωτοβουλίες της Ευρωπαϊκής Επιτροπής και του Κοινοβουλίου, οι κακοποιήσεις ανηλίκων αυξήθηκαν, όπως ακριβώς και το ανάλογο επιβλαβές και παράνομο υλικό στο Διαδίκτυο, ενώ διαρκώς διαπιστώνουμε πόσο δύσκολη είναι η καταπολέμηση της παιδικής πορνογραφίας.
Τι χρειάζεται για μία αποτελεσματική αντιμετώπιση της παιδικής πορνογραφίας, κυρίως στο Διαδίκτυο; Χρειάζεται πρώτα από όλα ένα εύκολα προσβάσιμο και ευρέως γνωστό κέντρο καταγγελιών.
Οι Κάτω Χώρες είναι η πρώτη χώρα που διαθέτει, από το 1996 κιόλας, ένα τέτοιο κέντρο που ξεκίνησε με πρωτοβουλία των παρόχων υπηρεσιών στο Διαδίκτυο.
Χρειάζεται στη συνέχεια η καλύτερη γνώση του Διαδικτύου και των συναφών ψηφιακών τεχνολογιών εκ μέρους των αστυνομικών και δικαστικών αρχών.
Τέτοια γνώση τη στιγμή αυτή δεν υπάρχει.
Οι αρμόδιοι υπάλληλοι οφείλουν να είναι καλά εκπαιδευμένοι, ειδάλλως δεν μπορεί καν να γίνει λόγος περί καταπολέμησης του φαινομένου.
Τέλος, χρειάζεται εναρμόνιση και αύξηση των ποινών στην Ευρώπη, ειδάλλως το Διαδίκτυο θα παραμείνει μία απειλή και δεν θα καταστεί ποτέ μία πρόκληση για κάτι καλύτερο, όπως είναι σε θέση να γίνει.
Κύριε Πρόεδρε, κύριε Επίτροπε Vitorino, αγαπητοί συνάδελφοι, θα ήθελα καταρχάς να συγχαρώ τον συνάδελφο Kirkhope.
Το όνομά του, που τελειώνει με τη λέξη hope (ελπίδα), είναι ιδιαίτερα ελπιδοφόρο.
Πίσω από το έργο του κ. Kirkhope κρύβεται πολύς ανθρώπινος πόνος, ο πόνος πολλών παιδιών.
Χαιρόμαστε λοιπόν ιδιαίτερα που επιτέλους μιλούμε σε συγκεκριμένη βάση για το πρόβλημα αυτό.
Δεύτερον: το φαινόμενο αυτό θα πρέπει να απασχολεί διαρκώς την κοινή γνώμη και θα πρέπει να ληφθούν αποτελεσματικά μέτρα καταπολέμησής του, όπως η δημιουργία κέντρων καταγγελιών σαν και αυτά που υπάρχουν στο Βέλγιο και στις Κάτω Χώρες, τόσο στις χώρες της Ένωσης όσο και στις υποψήφιες χώρες, διότι είναι σαφής η σχέση μεταξύ της παιδικής πορνογραφίας στο Διαδίκτυο και του εμπορίου παιδιών.
Η σχέση αυτή είναι προφανής στις χώρες προέλευσης, στις χώρες διέλευσης και στις χώρες άφιξης στην Ευρωπαϊκή Ένωση.
Αυτό καταδεικνύουν και οι έρευνες των αστυνομικών υπηρεσιών σχετικά με ανήλικους αιτούντες ασύλο, οι οποίοι εξαφανίζονται μόνοι τους ή ακόμα και συνοδευόμενοι από κέντρα προσφύγων για να εμφανισθούν αργότερα στα κυκλώματα της πορνείας.
Η σχέση αυτή υπάρχει και στην περίπτωση αγνοούμενων παιδιών ή άλλων που έχουν επαχθεί.
Πρόσφατα μητέρες αναγνώρισαν τα παιδιά τους σε μία ιστοσελίδα πορνογραφικού περιεχομένου που τους έδειξε η γαλλική αστυνομία.
Γνωρίζουμε επίσης ότι χρησιμοποιούνται παράνομα στοιχεία ταυτότητας πολιτών από άτομα που εμφανίζουν τις ιστοσελίδες με παιδική πορνογραφία στο Διαδίκτυο.
Προκειμένου να διατηρήσουν μυστική την ταυτότητά τους κάνουν χρήση των τραπεζικών δεδομένων άλλων ατόμων.
Η καταπολέμηση της παιδικής πορνογραφίας απαιτεί μία πολυεπιστημονική προσέγγιση.
Η αστυνομία και οι διωκτικές αρχές οφείλουν να είναι σε θέση να αναλάβουν δράση, πράγμα που σημαίνει ότι οι πολιτικοί οφείλουν να μεριμνήσουν για την αποτελεσματικότητα της αστυνομίας.
Η αστυνομία εδώ στην Ένωση δεν εργάζεται όπως σε ορισμένες υποψήφιες χώρες, όπως ανέφεραν και άλλοι συνάδελφοι.
Οφείλουν να συνειδητοποιήσουν και οι πολιτικοί ότι υπάρχει παιδική πορνογραφία στο Διαδίκτυο.
Οι ΜΚΟ πραγματοποιούν πολύ αξιόλογο έργο στον τομέα αυτό.
Να πω τέλος ότι ορισμένοι σωματέμποροι κάνουν παράνομα χρήση του Διαδικτύου, εμφανίζοντας σε αυτό διαφημιστικές φωτογραφίες εκπορνευόμενων ανηλίκων.
Κύριε Πρόεδρε, η έκθεση του κ. Kirkhope καταφέρνει να επιστήσει την προσοχή του Συμβουλίου σε μια εγκληματική και φρικαλέα δραστηριότητα.
Αν και υποστηρίζω τα μέτρα που προβλέπει η έκθεση - και θέλω και εγώ να συγχαρώ τον εισηγητή - πιστεύω πως τα προτεινόμενα μέτρα δεν αίρονται στο ύψος του προβλήματος που αντιμετωπίζουμε.
Οι επικοινωνιακές τεχνικές αλλάζουν τα δεδομένα.
Το Ίντερνετ έχει διαρθρωτικές και ενισχυτικές επιπτώσεις στο εμπόριο και τη διακίνηση υλικού παιδικής πορνογραφίας.
Η διακίνηση αυτή είναι πρωτοφανής σε ό,τι αφορά το εύρος της και τις γεωγραφικές περιοχές που καλύπτει.
Πρέπει να προταθούν επειγόντως συγκεκριμένα μέτρα, διότι βρισκόμαστε αντιμέτωποι με δίκτυα.
Σε όλα τα κράτη της Ένωσης, καταστέλλονται οι μεμονωμένες παιδοφιλικές πράξεις, ωστόσο η άγνοια και η αναποτελεσματικότητα συνεχίζουν να κυριαρχούν σε ό,τι αφορά την καταστολή των δικτύων.
Έχουμε να κάνουμε με βραχύβιες ιστοσελίδες που εξελίσσονται, επαναπροσαρμόζονται συνεχώς και δύσκολα ελέγχονται.
Η πραγματικότητα αυτή απαιτεί την καταγραφή της κατάστασης των δικτύων παιδικής πορνογραφίας στις χώρες της Ευρωπαϊκής Ένωσης.
Η ύπαρξη αυτών των δικτύων επιβεβαιώνει την ανάγκη για έναν κοινό νομικό χώρο.
Για ακόμα μια φορά, ο εισηγητής καλεί την Ένωση να στραφεί προς τα κράτη μέλη για να τους ζητήσει να προσπαθήσουν να εναρμονίσουν τη νομοθεσία τους σε αυτόν τον τομέα.
Συμφωνώ με την άποψή του, ωστόσο, επειδή το πρόβλημα είναι διεθνές, χρειάζεται μία απάντηση σε επίπεδο Ένωσης.
Ο κοινός νομικός χώρος υπάρχει, με την Europol, τη Schengen και το Εurodac.
Χρησιμοποιείται, γιατί να το κρύψουμε, κατά προτεραιότητα και ίσως μάλιστα κατ' αποκλειστικότητα για τον έλεγχο των μεταναστευτικών ρευμάτων, την πάταξη της παράνομης μετανάστευσης.
Ωστόσο, ακόμα και αν λαμβάνονταν μέτρα σε κάθε κράτος μέλος για τη δημιουργία ειδικών μονάδων που θα συνεργάζονταν μεταξύ τους, όπως συνιστά η έκθεση, το πρόβλημα των δικτύων δεν θα λυνόταν, καθώς το έργο που θα γινόταν θα παρέμενε περιορισμένο στα εθνικά σύνορα.
Όσοι διακινούν υλικό παιδικής πορνογραφίας, συχνά πολλαπλώς υπότροποι, εντοπίζονται.
Πρέπει να υπάρξει πρόληψη, ώστε να εξουδετερωθούν οι δραστηριότητές τους και να εξαρθρωθούν τα δίκτυά τους.
Η Ευρωπαϊκή Ένωση πρέπει να αποκτήσει μια προσαρμοσμένη δομή, ένα ευρωπαϊκό όργανο πληροφοριών και δράσης.
Αυτό το όργανο θα έπρεπε να μας επιτρέπει να καλούμε τα κράτη να μας δίνουν πληροφορίες, αλλά και να τους δίνουμε εντολές ώστε να μπορέσουμε να εξαρθρώσουμε τα δίκτυα.
Η Ένωση θα έπρεπε να έχει το δικαίωμα να επιβάλλει κυρώσεις σε ένα κράτος που δεν αναλαμβάνει την ποινική ευθύνη που φέρει για κάποια υπόθεση σχετική με την παιδοφιλία.
Μέσω ενός CD-ROM που διακινούσε στο Ίντερνετ 10.000 πορνογραφικές εικόνες ή σκηνές με παιδιά, η ολλανδική αστυνομία άνοιξε ένα αρχείο με πολλές εκατοντάδες παιδιά.
Η Interpol έχει παραδεχτεί ότι έχει στην κατοχή της ένα αρχείο που περιλαμβάνει 800 φωτογραφίες.
Γιατί δεν χρησιμοποιούνται αυτά τα πολύτιμα ντοκουμέντα; Ποια είναι αυτά τα παιδιά; Τι κάνουμε για να τα εντοπίσουμε; Υπάρχει ένα μητρώο εγκληματιών. είναι δυνατόν να υπάρξει και ένα μητρώο θυμάτων.
Είναι καθήκον μας - είναι θέμα ηθικής και ανθρωπιάς - να κάνουμε το παν για να τα εντοπίσουμε.
Για όλους αυτούς του λόγους, θεωρώ πως η Ευρωπαϊκή Ένωση θα έπρεπε να αναγάγει σε προτεραιότητά της την καταπολέμηση αυτού του είδους της εγκληματικότητας.
Η έκθεση του κ. Kirkhope βρίθει καλών προθέσεων, ωστόσο πρέπει να γίνουν και άλλες προτάσεις για να αντιμετωπιστεί η σημερινή κατάσταση.
Πιστεύω πως η Επιτροπή και το Συμβούλιο θα έπρεπε να λάβουν μέτρα που να ανταποκρίνονται στους κινδύνους τους οποίους παρουσιάζει μια μορφή εγκληματικότητας που αγγίζει χιλιάδες αθώους.
Κύριε Πρόεδρε, η εξαιρετική έκθεση του κ. Kirkhope μάς επαναφέρει, έπειτα από την έκθεση της κ. Klamt για τον σεξουαλικό τουρισμό, στη συζήτηση για μια από τις πιο ειδεχθείς ηθικές παρεκκλίσεις των σύγχρονων κοινωνιών μας.
Οι ενέργειες που μας προτείνει η αυστριακή κυβέρνηση βρίσκονται προς τη σωστή κατεύθυνση, αυτή της ενίσχυσης της καταστολής, εναντίον όλων αυτών που παράγουν, πωλούν, διανέμουν ή κατέχουν εν γνώσει τους υλικό για το οποίο υπήρξε σεξουαλική εκμετάλλευση παιδιών.
Πράγματι, τι να πει κανείς για τους λιγοστούς πόρους σε προσωπικό και σε μέσα που διατίθενται σήμερα στις αστυνομικές υπηρεσίες που είναι υπεύθυνες για την επιτήρηση των δικτύων του Ίντερνετ, δικτύων που από τη φύση τους έχουν παγκόσμιο χαρακτήρα.
Ωστόσο, διακυβέρνηση σημαίνει πρόληψη.
Πρέπει να βρούμε τις βαθύτερες αιτίες αυτής της μάστιγας ώστε να επιχειρήσουμε να βρούμε αποτελεσματικές λύσεις.
Σίγουρα, στη βάση της βρίσκεται η αχαρακτήριστη διαστροφή κάποιων προσώπων, των οποίων η πιθανή απόγνωση δεν θα μπορέσει ποτέ να δικαιολογήσει τα εγκλήματά τους, και το θέλγητρο του εύκολου κέρδους για τους παραγωγούς και τους διανομείς υλικού αυτού του είδους.
Ωστόσο, πρέπει να επιστήσουμε την προσοχή μας κυρίως στην οικονομική εξαθλίωση κάποιων γονέων, που καταλήγουν να εκμεταλλεύονται τα παιδιά τους για να επιζήσουν, και στην εξαθλίωση των εγκαταλελειμμένων παιδιών, που δεν έχουν σημεία αναφοράς και προστασία και που πιστεύουν πως αυτή είναι η μόνη τους λύση για να τα βγάλουν πέρα.
Η κοινωνία μας, όπως και το Κοινοβούλιο μας συχνά, υποστηρίζει πως το μέλλον του ανθρώπου είναι η ελευθερία δίχως ευθύνες και τα δικαιώματα δίχως υποχρεώσεις.
Πρόκειται για μια ανεύθυνη στάση.
Στην πραγματικότητα, πληρώνουμε σήμερα το κόστος αυτής της ανεκτικότητας, την οποία για περισσότερα από τριάντα χρόνια, ορισμένοι υπερασπίζονται ως πρόοδο. Κι όμως, τι άλλο βλέπουμε να προοδεύει εκτός από την μοναξιά των συγχρόνων μας; Η μοναξιά των διαλυμένων οικογενειών και η μοναξιά των παιδιών που αφήνονται μόνα τους και στρέφονται, σχεδόν ως φυσική συνέπεια, στα ναρκωτικά, τη νομαδική σεξουαλική ζωή, τις αιρέσεις και τον αλκοολισμό.
Ο σεβασμός της ανθρώπινης αξιοπρέπειας, τον οποίο πολύ σωστά ζητεί η απόφαση του Συμβουλίου, εξαρτάται, αφενός, από τη δίχως συμβιβασμούς αναγνώριση του καταστροφικού χαρακτήρα αυτών των παρεκκλίσεων και, αφετέρου, από προσαρμοσμένες πολιτικές που θα επιτρέπουν, στην Ευρώπη και στις τρίτες χώρες, στις οικογένειες να αποκτούν, να μορφώνουν και να προστατεύουν τα παιδιά τους και στα παιδιά να ξαναβρίσκουν τα απαραίτητα σημεία αναφοράς, το ωραίο, το καλό και το αληθινό.
Το ορθό και τελικό κατασταλτικό μήνυμα αυτής της έκθεσης δεν θα ακουστεί και δεν θα έχει αποτελέσματα εάν, ταυτοχρόνως, δεν επαναλάβουμε ξεκάθαρα τα στοιχεία μιας κουλτούρας για τη ζωή, μιας κουλτούρας που θα σέβεται τη ζωή, που θα ισχύει για όλους και παντού, και εάν δεν παράσχουμε σταθερά, σε επίπεδο κρατών μελών και Ένωσης, όλα τα απαραίτητα μέσα για να τεθούν σε εφαρμογή αυτά τα στοιχεία.
Kύριε Πρόεδρε, αγαπητοί συνάδελφοι, πολλά πράγματα ελέχθησαν σχετικά με την έκθεση του συναδέλφου μας κ. Kirkhope, η οποία περιλαμβάνει πολλά ενδιαφέροντα στοιχεία και δεν θα ήθελα να προσθέσω σε όλα αυτά τα σχόλια κάποιες κοινοτοπίες. Θα αρχίσω, ωστόσο, λέγοντας, κατ' αρχάς, ότι η παιδική πορνογραφία οφείλεται ουσιαστικά σε δυο φαινόμενα.
Το πρώτο φαινόμενο είναι η έκρηξη της πορνογραφίας, εν γένει, και το δεύτερο είναι προφανώς η εκμετάλλευση των παιδιών για σεξουαλικούς σκοπούς.
Μιλώ για γενικότερη έκρηξη της πορνογραφίας, διότι δεν πιστεύω πως είναι δυνατόν να απομονώσουμε εντελώς την παιδική πορνογραφία από την υπόλοιπη πορνογραφία.
Στην πραγματικότητα, προκαλείται ένα φαινόμενο εθισμού - θα τολμούσα να πω - στον καταναλωτή, ο οποίος, καθώς βλέπει πορνογραφικά ερεθίσματα στην τηλεόραση, στις αλυσίδες των ξενοδοχείων - ακόμα και εδώ στο Στρασβούργο ή τις Βρυξέλλες - σε όλα τα περιοδικά, στις προθήκες των περιπτέρων, ωθείται αναγκαστικά, αργά ή γρήγορα, στην αναζήτηση πιο δυνατών συγκινήσεων κάθε φορά, όπως γίνεται και με τα ναρκωτικά.
Αυτό συμβαίνει και αυτός είναι ο λόγος για τον οποίο εκείνοι που, παραδείγματος χάρη, στη Γαλλία το 1987, πίστεψαν ότι μπορούσαν, εις το όνομα της ελευθερίας, να αντιταχθούν δυναμικά στο λογικό μέτρο που όριζε ότι τα πορνογραφικά περιοδικά έπρεπε να απομακρυνθούν από τις προθήκες των περιπτέρων και να τοποθετηθούν στο πίσω μέρος τους φέρουν ευθύνη για τα μέτρα που καταδικάζουν σήμερα.
Ακουσα, πριν από λίγο, τη συνάδελφό μας κ. Ainardi - βουλευτή της αριστεράς - να παραπονείται, παραδείγματος χάρη, επειδή υπάρχει ένας ορισμένος αριθμός αρχείων που έχει συλλεγεί και δεν έχει χρησιμοποιηθεί για αστυνομικούς ή κατασταλτικούς σκοπούς, όπως θα έπρεπε.
Θα ήθελα απλώς να υπενθυμίσω στη συνάδελφό μας ότι ένα από τα πρώτα-πρώτα μέτρα, δικαστικά, νομικά, αστυνομικά, που έλαβε η αριστερή κυβέρνηση της Γαλλίας, ήταν η εντολή να καταστραφεί το αρχείο των ατόμων με σεξουαλικές διαστροφές.
Δεν πρέπει, λοιπόν, να εκπλήσσεται κανείς για το πώς φτάσαμε εδώ όπου βρισκόμαστε σήμερα και για το γεγονός ότι η χρήση παιδιών για σεξουαλικούς σκοπούς έχει γίνει τόσο κοινή.
Ωστόσο, μήπως πρόκειται για την αναπόφευκτη προέκταση ενός αριθμού άλλων μέτρων που έχουν ληφθεί; Παραδείγματος χάριν, στον τομέα της πλήρους αποδοχής της ομοφυλοφιλίας.
Γνωρίζω καλά ότι η παιδική πορνογραφία στο σύνολό της δεν πηγάζει αναγκαστικά από ...
(Ανάμικτες αντιδράσεις) ... ορίστε, αποδεικνύετε ακριβώς το αληθές αυτού που προσπαθώ να πω.
Υπάρχουν πράγματι συνάδελφοί μας οι οποίοι καταδικάζουν εδώ την παιδική πορνογραφία, ωστόσο ζητούν, παραδείγματος χάρη, να μπορούν να υιοθετούν παιδιά τα ομοφυλόφιλα ζευγάρια - και γιατί μάλιστα να περιοριστούμε μόνο σε ζευγάρια.
Προβαίνουν, έτσι, σε μια πραγματική ανατροπή της ιδέας της υιοθεσίας, σύμφωνα με την οποία η υιοθεσία δεν γίνεται πλέον προς όφελος του παιδιού που υιοθετείται, αλλά αποκλειστικά προς όφελος του ενήλικα που γίνεται θετός γονέας.
Θέτουν μοιραία σε κίνηση μια διαδικασία που οδηγεί αμετάκλητα, αργά ή γρήγορα, στις διαστροφές της παιδικής πορνογραφίας.
Ναι, ναι, ακούω καλά τις συνήθεις διαμαρτυρίες του κ. Schulz.
Δεν θα με εμποδίσουν, ωστόσο, να ρωτήσω εάν αυτή η τρομερή καταρράκωση των ηθικών προτύπων και των κοινωνικών φραγμών δεν ακολουθεί τελικά κατά κάποιο τρόπο τη γραμμή της εξόντωσης των αγέννητων παιδιών; Πράγματι, στο όνομα τίνος πράγματος θα μπορούσαμε να οργανώνουμε, στα κρατικά νοσοκομεία, υπό τον κρατικό έλεγχο, την εξόντωση αγέννητων παιδιών και να θεωρούμε ηθικά εντελώς σκανδαλώδη τη χρήση παιδιών που έχουν γεννηθεί για τη σεξουαλική ικανοποίηση των ενηλίκων;
Αυτά ήθελα να σας πω, αγαπητοί μου συνάδελφοι.
Αυτές οι πρακτικές γίνονται σε κάποιο βαθμό ανεκτές - το ξέρουμε όλοι καλά - στους κόλπους των κρατών μελών ακόμα και στα πιο υψηλά κλιμάκια της πολιτικής τους ιεραρχίας.
Αυτό που επιθυμούμε, λοιπόν, είναι να μην χάνουμε το δάσος πίσω από το δέντρο.
Η διεθνής συνεργασία, φυσικά, είναι απαραίτητη σε αυτόν τον τομέα, όπως και η δράση της Europol και, γιατί όχι, η διεύρυνση της εντολής της Interpol.
Ωστόσο, για να παταχθεί η παιδική πορνογραφία, πρέπει να παταχθεί η ίδια, όποια και αν είναι τα μέσα της!
Είτε πρόκειται για τα προσωπικά δίκτυα, είτε πρόκειται για το τηλέφωνο, είτε πρόκειται για το Minitel, κανείς δεν θα μπορούσε να σκεφτεί την εκ νέου επιβολή της λογοκρισίας ή το άνοιγμα της αλληλογραφίας, επειδή η παιδική πορνογραφία μπορεί να διακινείται και μέσω του ταχυδρομείου.
Το Ίντερνετ, το Minitel, το ταχυδρομείο αυτά καθαυτά είναι απλώς τα μέσα.
Αυτό που πρέπει να πατάξουμε είναι οι πραγματικοί αυτουργοί.
Δεν φταίει το Ίντερνετ αυτό καθ' αυτό, φταίνε αυτοί που παράγουν την παιδική πορνογραφία και αυτούς πρέπει να τιμωρήσουμε χωρίς καμία επιείκεια.
Και όλοι ξέρουμε ότι αυτό δεν συμβαίνει σήμερα.
(Χειροκροτήματα και ανάμικτες αντιδράσεις)
Κύριε Πρόεδρε, οι πρωτοπόροι του Διαδικτύου θεωρούσαν τα ηλεκτρονικά κυκλώματα ως το τέλειο μέσο επικοινωνίας, αυτό που θα άνοιγε τον δρόμο για μία νέα κοινωνική τάξη.
Θέλησαν να του επιβάλουν όσο το δυνατόν λιγότερους κανόνες.
Σήμερα διαπιστώνουμε ότι το Διαδίκτυο δεν είναι τίποτε άλλο από ένας καθρέπτης της κοινωνίας μας.
Εκτός από έναν απίθανο αριθμό πληροφοριών και γνώσεων, περιέχει επίσης και την άλλη, την εγκληματική όψη της κοινωνίας, όπως για παράδειγμα την παιδική πορνογραφία.
Εκ φύσεως το Διαδίκτυο διευκολύνει την ανώνυμη και ταχεία διάδοση της παιδικής πορνογραφίας πέρα από κρατικά σύνορα, λόγος για τον οποίο η Ένωση οφείλει να αναλάβει δράση.
Οφείλουμε να προστατεύσουμε τα παιδιά μας απέναντι σε αυτή τη μορφή κατάχρησης που δε σέβεται τίποτα, και τα υποβαθμίζει σε σκεύη ηδονής προκαλώντας τους ανίατα τραύματα.
Επικροτώ για τους λόγους αυτούς ανεπιφύλακτα τη σημερινή πρόταση του Συμβουλίου, καθώς επίσης και την έκθεση Kirkhope.
Διερωτώμαι ωστόσο μήπως το Κοινοβούλιο αναθέτει υπερβολικά πολλές ευθύνες στο Συμβούλιο, προσθέτοντας νέα στοιχεία στον ορισμό του εγκλήματος της παιδικής πορνογραφίας.
Αλλο η εναρμόνιση του ποινικού δικαίου σε ευρωπαϊκό επίπεδο και άλλο η δημιουργία ευρωπαϊκού ποινικού δικαίου.
Εξάλλου ένα δύσκολο ζήτημα είναι και ο καθορισμός ενός ηλικιακού ορίου, εντός του οποίου μπορεί να γίνει λόγος για παιδική πορνογραφία.
Προσωπικά είμαι υπέρ του ορίου των 18 ετών αντί για τα 16.
Η σημερινή συμβιβαστική πρόταση ωστόσο, η οποία αναφέρει και τις δύο ηλικίες χωρίς να επιλέγει υπέρ της μίας ή της άλλης, προκαλεί σύγχυση.
Δε νομίζω ότι μπορούμε να περιμένουμε στα σοβαρά την υιοθέτηση αυτού του κειμένου από το Συμβούλιο. Παρ' όλα αυτά, εκτιμώ ιδιαίτερα το έργο που πραγματοποίησε ο εισηγητής και η Επιτροπή.
Κύριε Πρόεδρε, όντας βαθιά συντετριμμένος λόγω της συνεχιζόμενης εκ των προτέρων καταδίκης της Αυστρίας από τα δεκατέσσερα κράτη μέλη, χαίρομαι ιδιαίτερα που η πρωτοβουλία για το προκείμενο θέμα ήρθε από τη μεριά της Αυστρίας.
Το θέμα μάς απασχολεί ήδη πολύν καιρό, πάρα πολύν καιρό, κατά τη γνώμη μου.
Το πόσο σημαντικό είναι το δείχνει ο διαρκώς αυξανόμενος αριθμός των σχετικών αδικημάτων.
Παρ' όλα αυτά δεν πρέπει, χωρίς να λάβουμε υπόψη τη σημασία μιας αποτελεσματικής ποινικής δίωξης στον τομέα αυτόν, να απομακρυνθούμε από την αρχή του ποινικού δικαίου και να αιτηθούμε την ευθύνη εκ του αποτελέσματος.
Από αυτή την άποψη, η έκθεση βρίσκεται στο σωστό δρόμο.
Κατά τη γνώμη μου εκείνο που επείγει περισσότερο είναι να δημιουργηθούν το συντομότερο δυνατό σε όλα τα κράτη μέλη, αλλά και σε όλες τις υποψήφιες προς ένταξη χώρες, οι νομικές και τεχνικές δυνατότητες για την διερεύνηση του περιεχομένου του αΙντερνετ για υλικό παιδικής πορνογραφίας.
Τέλος, επαναλαμβάνω την άποψη, την οποία υποστηρίζω εδώ και χρόνια, ότι, δηλαδή, πρέπει να επιβληθούν υποχρεώσεις και στους φορείς παροχής υπηρεσιών αΙντερνετ. Θα μου επιτρέψετε, τελειώνοντας, να τονίσω ότι ίσως να ήταν σκόπιμο να διαμορφώσουμε μια ενιαία έννοια και έναν ενιαίο ορισμό του παιδιού στην Ευρωπαϊκή Ένωση.
Τα παιδιά ενηλικιώνονται σε διαφορετικές ηλικίες στην Ένωση αυτή.
Κύριε Πρόεδρε, κύριε Επίτροπε, κυρίες και κύριοι, αναφέρθηκε ήδη πολλές φορές ότι η πρόταση μιας κοινής πρωτοβουλίας όλων των κρατών μελών της Ευρωπαϊκής Ένωσης ανάγεται στην πρωτοβουλία του αυστριακού Καγκελάριου, Δρ Wolfgang Schόssel, ο οποίος, το 1998, όταν διατελούσε υπουργός Εξωτερικών, είχε παρουσιάσει την πρωτοβουλία αυτή στο πλαίσιο της αυστριακής Προεδρίας στην Ευρώπη και ενώπιον των Ηνωμένων Εθνών στη Νέα Υόρκη, έτσι ώστε να κινήσει την επανυποβολή του σχεδίου κοινής δράσης για την καταπολέμηση της παιδικής πορνογραφίας στο Ίντερνετ.
Το κίνητρο της πρωτοβουλίας αυτής ήταν σαφέστατα ότι όλοι εκείνοι που θέλουν να ασκήσουν πολιτική του μέλλοντος πρέπει, αφενός, να έχουν το θάρρος να προβούν στις αναγκαίες μεταρρυθμίσεις και, αφετέρου, να εκμεταλλεύονται τις δυνατότητες των τεχνολογικών και παγκόσμιων εξελίξεων και των ανθρώπινων πόρων τολμηρά και με ευθυκρισία·όπως θα πρέπει επίσης να επισημαίνουν διαρκώς με υπευθυνότητα τους κινδύνους και τις εξελίξεις που έχουν πάρει λανθασμένη κατεύθυνση και να θέτουν όρια.
Όποιος δεν αντιτίθεται στο γεγονός ότι παιδιά και νέοι γίνονται θύματα εκμετάλλευσης και αποπλάνησης θέτει σε κίνδυνο το μέλλον!
Η αυστριακή πρωτοβουλία στόχευε να καταστήσει κοινή συνείδηση, όπως θέλησαν και οι προλαλήσαντες, ότι το Ίντερνετ, έχοντας ιδιαίτερες ιδιότητες, προσφέρει καινούργιες και, λόγω της εμβέλειάς του, όχι μόνο θετικές δυνατότητες, αλλά και απίστευτες δυνατότητες διάδοσης υλικού παιδικής πορνογραφίας.
Μέσω του Ίντερνετ το πορνογραφικό υλικό μπορεί να διαδοθεί σε απεριόριστη ποσότητα και γρηγορότερα απ' ό,τι με οποιοδήποτε άλλο μέσο.
Υπάρχει ο κίνδυνος τα παιδιά να "πέσουν", κατά την περιπλάνησή τους στο δίκτυο, πάνω σε πορνογραφικές εικόνες συνομηλίκων τους και να αποκτήσουν ψυχικά τραύματα.
Η καταπολέμηση της παιδικής πορνογραφίας και της κακομεταχείρισης μέσω του Ίντερνετ είναι, επομένως, παγκόσμιο και, ταυτόχρονα, ειδικά ευρωπαϊκό καθήκον, και απαιτούμε όλα τα κράτη μέλη να αναλάβουν τη δράση την οποία υποδεικνύει η έκθεση.
Χαιρετίζουμε τη συζήτηση γύρω από το όριο ηλικίας.
Συμφωνώ, όμως, με την Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού, ότι έπρεπε να καθορίσουμε την ηλικία αυτή στα 18 έτη, και ελπίζω οι πρωτοβουλίες να οδηγήσουν στον καθορισμό του υψηλότερου δυνατού ορίου ηλικίας σε όλα τα κράτη μέλη.
Χαιρετίζουμε, επίσης, το γεγονός ότι καταλήγουμε σε έναν κοινό εννοιολογικό προσδιορισμό, και, προσωπικά, υποστηρίζω όλα τα μέτρα που καθιστούν τους φορείς παροχής υπηρεσιών Ίντερνετ συνυπεύθυνους, καθώς η σημερινή συζήτηση δεν μπορεί να αποτελέσει παρά την αρχή του διαλόγου και των πρωτοβουλιών και απέχει πολύ από την οριστική διευθέτηση του θέματος.
Αυτό που πρέπει να ακολουθήσει είναι τα έργα.
Κύριε Πρόεδρε, αξιότιμοι συνάδελφοι, σε μια συζήτηση, στην οποία έχει διατυπωθεί ήδη πληθώρα απόψεων, δεν χρειάζεται να επαναλαμβάνομαι. Παρ' όλα αυτά δεν μπορώ να μην αναφερθώ σε δύο παρατηρήσεις του κυρίου Gollnisch, ο οποίος δυστυχώς έχει πάλι εγκαταλείψει την αίθουσα, πράγμα που συνηθίζει όμως.
Ο κύριος Gollnisch είναι ένας φασίστας βουλευτής αυτού του Σώματος, ο οποίος εκμεταλλεύεται κάθε ευκαιρία που του προσφέρεται, για να δυσφημίσει ανθρώπους - και μέσα στην αίθουσα αυτή.
Οι αριστεροί και οι ομοφυλόφιλοι είναι εκείνοι που είναι υπεύθυνοι για την παιδική πορνογραφία.
Όλα αυτά τα βάζει όμορφα-όμορφα στο ίδιο τσουβάλι.
Η αριστερή γαλλική κυβέρνηση είναι υπεύθυνη για την κατάργηση το ποινικού μητρώου δραστών σεξουαλικών αδικημάτων. Ως εκ τούτου είναι, σύμφωνα με τη λογική αυτού του αρχιφασίστα, υπεύθυνη για την παιδική πορνογραφία.
Αυτό είναι σε γενικές γραμμές το φαρμάκι που στάζει το στόμα του στην αίθουσα αυτή.
Και στο τέλος ο "κύριος" το σκάει, γιατί όλο αυτό το σκυλολόι κάθεται σε αυτό το Κοινοβούλιο για έναν και μοναδικό λόγο, να κατηγορεί διαρκώς άλλους ανθρώπους, για να κρυφτεί στο τέλος στα λαγούμια του και να μην αντιμετωπίσει την ευθύνη και τον διάλογο.
Γιατί στις κοινοβουλευτικές εργασίες οι κύριοι αυτοί δεν συμμετέχουν έτσι κι αλλιώς. Είναι καιρός να γίνει πια αυτή η διαπίστωση, γιατί αυτοί μιλάνε πάντα μόνο για τους επισκέπτες, κι έτσι οι παρεμβάσεις τους ακούγονται πάντοτε ευχάριστα.
Η αλήθεια είναι ότι οι κύριοι αυτοί δεν συμμετέχουν στο 99% των εργασιών.
Έρχονται εδώ και στάζουν χολή και στο τέλος την κοπανάνε.
(Χειροκροτήματα) Συμφωνώ με την τοποθέτηση του συναδέλφου Hager, ότι πρέπει να επιβληθούν υποχρεώσεις και στους φορείς παροχής υπηρεσιών αΙντερνετ.
Νομίζω ότι πρόκειται για ένα κρίσιμο σημείο, το οποίο θα έπρεπε να προσέξει ο κύριος Kirkhope στην έκθεσή του.
Αλλά και τη μη απομάκρυνση από το ποινικό δίκαιο υποστηρίζω σθεναρά.
Δεν επιτρέπεται να εξαιρέσουμε από το ποινικό δίκαιο έναν από τους πιο στοιχειώδεις τομείς της προσβολής της ανθρώπινης αξιοπρέπειας - ειδικά αν λάβουμε υπόψη την ιδιαίτερη προστασία που απαιτείται για τους ανήλικους ανθρώπους.
Νομίζω ότι αυτό πρέπει - ακόμα και αν στις ομάδες του αριστερού φάσματος παραμένει μέχρι στιγμής υπό αμφισβήτηση - να καταστεί σαφές.
Ως προς το σημείο αυτό, ο κύριος Hager έχει δίκιο.
Μια τελευταία παρατήρηση: η λόγω της δομής του αΙντερνετ διαρκής διαθεσιμότητα υλικού σεξουαλικού περιεχομένου στον αποκλειστικά ανώνυμο ιδιωτικό τομέα και το γεγονός ότι η σεξουαλική κακομεταχείριση εξαιρείται από τον δημόσιο και, επομένως, και τον κοινωνικό έλεγχο, είναι μια από τις σημαντικότερες προκλήσεις, με την οποία μας θέτει αντιμέτωπους αυτός ο καινούργιος τρόπος συνύπαρξης των ανθρώπων.
Το ζήτημα αυτό δεν μπορούμε να το λύσουμε μόνο μέσω της Interpol και μέσω αυστηρότερων κανόνων ποινικού δικαίου.
Το αΙντερνετ θέτει - και αυτό αποδεικνύει ειδικά η παιδική πορνογραφία - εντελώς καινούργιες προκλήσεις στο υποκειμενικό, ατομικό αίσθημα ευθύνης του καθένα μας.
Αυτό είναι ένα θέμα που θα έπρεπε να συζητήσουμε τουλάχιστον το ίδιο διεξοδικά όσο και τη σκλήρυνση του ποινικού δικαίου.
Κύριε Πρόεδρε, η σεξουαλική κακοποίηση παιδιών αποτελεί ένα έγκλημα, ασχέτως του πώς αυτή διαπράττεται, από ετεροφυλόφιλους ή ομοφυλόφιλους.
Η διάδοση παιδικής πορνογραφίας στο Διαδίκτυο αποτελεί επίσης έγκλημα. Το ίδιο και η λήψη παιδικής πορνογραφίας.
Τα θύματα των παιδεραστών υφίστανται συχνά ψυχικά τραύματα εφ' όρου ζωής και κάποια από αυτά μετατρέπονται αργότερα με τη σειρά τους σε θύτες.
Η διάδοση του φαινομένου διευκολύνεται από το Διαδίκτυο.
Έτσι αυτό, όχι μόνο διαδίδεται σε μεγαλύτερη κλίμακα, αλλά μπορεί κάποτε και να παύσει να θεωρείται ως σημαντικό έγκλημα.
Πολλοί από τους προλαλήσαντες ανέφεραν σχετικά με αυτή την αξιέπαινη έκθεση μεταξύ άλλων την ανάγκη δημιουργίας κέντρων καταγγελιών, εκπαίδευσης της αστυνομίας και ύπαρξης ξεκάθαρων ποινών.
Η κ. Plooij υπογράμμισε τα ζητήματα αυτά.
Ωστόσο, όποιος έχει κάποια γνώση αυτού του εξαιρετικά περίπλοκου προβλήματος γνωρίζει ότι τα κέντρα καταγγελίας κατακλύζονται από μεγάλες ποσότητες δεδομένων, ενώ συγχρόνως είναι πολύ περιορισμένος ο αριθμός των ατόμων που μπορούν να αναλύουν όλα αυτά τα στοιχεία.
Πραγματικά λυπάμαι τα άτομα αυτά. Όχι μόνο για όλα αυτά που αναγκάζονται να βλέπουν, αλλά και για τις τεράστιες ποσότητες υλικού απέναντι στις οποίες αισθάνονται ανίσχυρα.
Διότι κάνουμε σα να επικρατούσε γενική συμφωνία για το πρόβλημα, όμως στην πράξη δεν συμβαίνει κάτι τέτοιο.
Στην πράξη υπάρχουν πολλές αντιδράσεις.
Τουριστικές περιοχές, ακόμα και μέσα στην Ένωση, αρνούνται να παραδεχθούν ότι παιδιά καταλήγουν στην πορνεία λόγω φτώχειας.
Το Διαδίκτυο έχει την αίγλη του νέου και σύγχρονου μέσου.
Και όταν ακόμη μιλούμε για εναρμόνιση των νομοθεσιών σε ευρωπαϊκό επίπεδο, ο καθένας αναφέρει αμέσως κάθε λογής μεγαλόστομες νομικές αρχές.
Όμως εγώ πιστεύω ότι αν θέλουμε να επιτύχουμε τον στόχο, οφείλουμε να βρούμε και τα κατάλληλα μέσα για αυτό.
Κύριε Πρόεδρε, είναι θετικό το γεγονός ότι συζητάμε για την παιδική πορνογραφία στο Ίντερνετ.
Ειπώθηκαν πολλά σωστά πράγματα, με εξαίρεση κάποιες αρκετά χονδροειδείς και άσχετες παρεμβάσεις από πλευράς του αντιπάλου μου.
Θέλω να υπενθυμίσω ότι πολλοί παιδεραστές κακοποιούν στην πραγματικότητα παιδιά στο άμεσο περιβάλλον τους.
Αυτή η συμπεριφορά δεν προκαλείται από διαζύγια, αλκοολισμό ή κάτι άλλο.
Είναι ευρέως γνωστό ότι δεν είναι σύνηθες να ερεθίζεται κανείς σεξουαλικά από τα παιδιά και αυτό είναι κάτι για το οποίο θα πρέπει να είμαστε ευτυχείς.
Το Ίντερνετ απλοποιεί την ανταλλαγή φωτογραφιών και αυτό είναι κάτι που πρέπει να το συζητήσουμε.
Συμφωνώ απολύτως με την κ. Maes ότι διαθέτουμε πολύ καλές αστυνομικές υπηρεσίες, οι οποίες εργάζονται πάνω σε αυτά τα θέματα.
Ωστόσο, είναι πολύ λίγοι, σε σχέση με τον βαθμό ανάπτυξης του προβλήματος, για να μπορέσουν να αναλύσουν όλη την κατάσταση.
Είναι, λοιπόν, κρίμα το γεγονός ότι αμέσως αρχίζουμε να αναφερόμαστε στην Europol.
Είχαμε συζητήσεις με εκπροσώπους της Europol σχετικά με το εμπόριο γυναικών και παιδιών και μας ανέφεραν ότι έχουν δύο εκθέσεις.
Όμως, αυτές οι εκθέσεις δεν είναι επίσημες και έτσι μόνο η Europol γνωρίζει τα δικά της στοιχεία.
Αυτό είναι ένα πρόβλημα.
Οι αστυνομικοί με τους οποίους ήλθα σε επαφή στην πατρίδα μου, τη Σουηδία, και οι οποίοι εργάζονται πάνω σε αυτά τα θέματα μέσω της Interpol, χρειάζονται, φυσικά, περισσότερη ενίσχυση - όπως, ακριβώς και οι συνάδελφοί τους σε άλλες χώρες, διότι δεν πρόκειται για ένα θέμα που αφορά μόνο την ΕΕ.
Πολλά πρέπει να γίνουν και σε σχέση με την Ταϋλάνδη, τις Φιλιππίνες και άλλα μέρη στον κόσμο, με τα οποία εργάζονται οι αστυνομικές αρχές.
Η ενασχόληση μ' αυτό το θέμα δεν αποτελεί αποκλειστική υπόθεση της Δυτικής Ευρώπης.
Μια πτυχή που δεν συναντάται συχνά στις απαντήσεις αυτής της έκθεσης αλλά στην οποία εγώ, όμως, θα ήθελα να αναφερθώ στη συζήτηση είναι η επανένταξη των θυμάτων.
Το πρόβλημα που δημιουργείται με το Ίντερνετ είναι η ευκρίνεια των φωτογραφιών.
Τα παιδιά που δεν είναι πολύ μικρά κινδυνεύουν να καταδιώκονται συνεχώς στο διαδίκτυο και να αναγνωρίζονται επ' άπειρον.
Εμείς, στα κράτη μέλη, πρέπει να σκεφτούμε πως θα φροντίσουμε τα παιδιά που έχουν κακοποιηθεί και οι φωτογραφίες των οποίων βρίσκονται στο διαδίκτυο.
Στη Σουηδία έχουμε, επίσης, την εμπειρία ατόμων οι οποίοι, λόγω του ό,τι ήταν παιδεραστές επεδίωξαν να εργαστούν σε σχολεία ή στον τομέα της παιδικής μέριμνας.
Είναι κρίμα που δεν συζητήσαμε για τις τεράστιες περικοπές και τις εκτεταμένες ιδιωτικοποιήσεις σε αυτούς τους τομείς.
Φυσικά, για προληπτικούς λόγους, θα πρέπει, ίσως, να φροντίσουμε να μην εργάζεται κανείς μόνος του με παιδιά, ούτε σε ιδιωτικά ούτε σε δημόσια σχολεία, ούτε στην παιδική μέριμνα, όπως επίσης και σε άλλους χώρους.
Πραγματικά, καλωσορίζω αυτήν τη συζήτηση, ωστόσο επιθυμώ να έχουμε κατά νου ότι η παιδεραστία δεν είναι μια συνηθισμένη, γενικά διαδεδομένη συμπεριφορά, κάτι για το οποίο θα πρέπει, όπως είπαμε, να είμαστε ευτυχείς.
Κύριε Πρόεδρε, όντας και εγώ συντετριμμένος λόγω της συνεχιζόμενης εκ των προτέρων καταδίκης της Αυστρίας από τα δεκατέσσερα κράτη μέλη, το βρίσκω πολύ σημαντικό και χαίρομαι που στην περίπτωση αυτή επιδεικνύουμε ενότητα.
Ως προς αυτή την εξαιρετική έκθεση δεν χρειάζεται ουσιαστικά να προστεθεί - ή να τονισθεί - παρά το εξής: πρώτον, η ανάλογη εκπαίδευση των ειδικών, για να είναι πραγματικά σε θέση να διώκουν τους δράστες, δεύτερον, η αναγκαιότητα να υπάρξει δυνατότητα δικαστικής δίωξης σε διεθνές επίπεδο και, τρίτον, η αναγκαιότητα του να μπορούν να τιμωρηθούν σύμφωνα με το εσωτερικό δίκαιο αξιόποινες πράξεις που τελούνται σε τρίτες χώρες.
Τελειώνοντας θέλω να εκφράσω την ικανοποίησή μου για το γεγονός ότι τα κράτη μέλη της Ευρωπαϊκής Ένωσης υποστηρίζουν τόσο ενωμένα και ενεργά αυτή την αυστριακή πρόταση και δεν καταφεύγουν απλώς σε συνθηματολογία και στερεότυπα.
Κύριε Πρόεδρε, κύριε Επίτροπε, όσο υπάρχει ζήτηση για παιδική πορνογραφία, θα παράγεται παιδική πορνογραφία.
Όσο αποτελεί επιχείρηση τόσο θα χρησιμοποιείται και το αΙντερνετ για την διάθεσή της, γιατί το αΙντερνετ παρέχει ένα πρόσθετο πλεονέκτημα: αποκρύπτει, δηλαδή, τον καταναλωτή, και, συγχρόνως, εξασφαλίζει σε μεγάλο βαθμό ότι ο φορέας παροχής θα παραμείνει στη σκιά.
Όσο όμως υπάρχει η ζήτηση αυτή, θα υπάρχουν και κακοποιημένα παιδιά, παιδιά που έχουν καταστραφεί για ολόκληρη τη ζωή τους.
Γι' αυτό το λόγο χαιρετίζω αυτή την πρωτοβουλία, η οποία τέθηκε επιτέλους με αυτή την πληρότητα από την αυστριακή Προεδρία.
Χαιρετίζω προπαντός τις συμπληρωματικές προτάσεις που έκανε εδώ ο κύριος Kirkhope.
Συνέβαλε σε μεγάλο βαθμό ώστε το μέσο που μπορούν να χρησιμοποιήσουν τώρα τα κράτη μέλη, να είναι αποτελεσματικότερο απ' ό,τι υπήρξε μέχρι τώρα.
Θέλω να υπογραμμίσω πέντε σημεία, τα οποία είναι, κατά τη γνώμη, μου ιδιαίτερα σημαντικά στον αγώνα κατά της παιδικής πορνογραφίας.
Το πρώτο είναι ότι δεν πρέπει να θεωρούνται αξιόποινες πράξεις μόνο η πώληση και η διάδοση - και να προβλέπονται σχετικά αποτρεπτικές κυρώσεις - αλλά και η κατοχή υλικού παιδικής πορνογραφίας.
Το δεύτερο σημείο αφορά το όριο ηλικίας.
Όσο ψηλά και να το θέσουμε, δεν θα είναι αρκετό.
Γι' αυτό το λόγο κάνω έκκληση ο στόχος, τον οποίο έθεσε η επιτροπή, να καθορίσει δηλαδή, στο πλαίσιο της εναρμόνισης των σχετικών νομοθεσιών σε ευρωπαϊκό επίπεδο, το όριο ηλικίας στα 18 έτη, να πραγματοποιηθεί το συντομότερο δυνατό.
Θέτοντας ως ανώτατο όριο τα 16 χρόνια κάναμε απλώς ένα πρώτο βήμα.
Ο στόχος των 18 ετών πρέπει να παραμείνει!
Το τρίτο σημείο είναι ότι στον αγώνα κατά της παιδικής πορνογραφίας στο Ίντερνετ χρειαζόμαστε ειδικούς.
Ακόμα σημαντικότερο, όμως, είναι τα πορίσματα να συνδυαστούν, οι ειδικευμένες ομάδες να συντονιστούν, και εδώ προσφέρεται και πάλι ως το καταλληλότερο όργανο η Europol.
Το τέταρτο σημείο, κατά τη γνώμη μου, είναι να πραγματοποιηθεί - ας ελπίσουμε - σύντομα, σε ευρωπαϊκό επίπεδο, η κατάρτιση μητρώων των προσώπων που έχουν καταδικασθεί για το αδίκημα της διάδοσης παιδικής πορνογραφίας ή σεξουαλικής κακομεταχείρισης παιδιών, και να καταστεί δυνατή η πρόσβαση όλων των κρατών μελών και της Europol στα μητρώα αυτά.
Το πέμπτο σημείο είναι ότι θα πρέπει να κινηθούμε βάσει της αρχής της προσωπικότητας, προκειμένου να τιμωρήσουμε όσο το δυνατόν πιο αποτελεσματικά τις αξιόποινες πράξεις.
Εν κατακλείδι, θα ήθελα πρώτον να επικαλεσθώ την ατομική ευθύνη όλων εκείνων που κάνουν ιδιωτική χρήση παιδικής πορνογραφίας.
Προκαλούν την παραγωγή αυτού του υλικού και την κακοποίηση των παιδιών.
Πέραν αυτού, θα ήθελα να απευθύνω έκκληση στα κράτη μέλη να εφαρμόσουν όσο το δυνατόν συντομότερα και αποτελεσματικότερα τα μέτρα τα οποία προτάθηκαν τόσο από τον εισηγητή σε αυτή την έξοχη έκθεση όσο και στο πλαίσιο της αυστριακής πρωτοβουλίας, προς όφελος των πιο αδυνάτων μελών της κοινωνίας μας.
Κύριε Πρόεδρε, κυρίες και κύριοι, ευχαριστώ πολύ για την τόσο καλά μελετημένη πρόταση του εισηγητή.
Θα ήθελα, στο πνεύμα αυτό και για να τονίσω για άλλη μια φορά τη συνέπεια των προτάσεων που έγιναν, να προτείνω κάποια συμπληρωματικά μέτρα, γιατί δεν είναι μόνο τα e-mails που μπορούν να σταλούν ανώνυμα. Όχι, είναι και τα γράμματα.
Επομένως, θα έπρεπε να σφραγιστούν όλα τα δημόσια γραμματοκιβώτια. Η αποστολή γραμμάτων θα έπρεπε να είναι δυνατή μόνο από το ταχυδρομείο, μέσω ελέγχου ταυτότητας από δημόσια αρχή.
Το δεύτερο σημείο αφορά τα τηλέφωνα, γιατί και οι τηλεφωνικές κλήσεις μπορούν να γίνονται ανώνυμα.
Θα έπρεπε να καταργηθούν όλες οι τηλεφωνικές συσκευές πλην ελαχίστων τηλεφωνικών θαλάμων, οι οποίοι, φυσικά, θα έπρεπε να φρουρούνται από αστυνομικές δυνάμεις.
Κατά συνέπεια, θα έπρεπε να καταργηθούν όσο το δυνατόν συντομότερα και όλες οι συσκευές φαξ - δεν βρίσκω κάτι άλλο να πω ως προς αυτό!
Κύριε Πρόεδρε, η Επιτροπή θα ήθελε να ευχαριστήσει, όπως έπραξαν πολλοί από τους ομιλητές, τον εισηγητή για την άψογη έκθεση του σχετικά με το σχέδιο απόφασης του Συμβουλίου.
Όπως έχει ήδη τονιστεί, σκοπός είναι η ενίσχυση των ενεργειών για την πρόληψη και την καταπολέμηση της σεξουαλικής εκμετάλλευσης των παιδιών, κυρίως σε ό,τι αφορά την παραγωγή, κατοχή και διανομή υλικού παιδικής πορνογραφίας μέσω του Ίντερνετ.
Η Επιτροπή χαιρετίζει την πρωτοβουλία της Αυστρίας να επαναφέρει το σχέδιο κοινής δράσης για την καταπολέμηση της παιδικής πορνογραφίας στο Ίντερνετ, για την οποία το Κοινοβούλιο έχει ήδη εκδώσει θετική γνωμοδότηση.
Ένα ουσιαστικό και θετικό στοιχείο του κειμένου είναι η ενθάρρυνση της διεθνούς συνεργασίας, η οποία είναι ήδη ανεπτυγμένη σε άλλους τομείς καταπολέμησης εγκληματικών δραστηριοτήτων, όπως, παραδείγματος χάρη, των ναρκωτικών και της παράνομης μετανάστευσης.
Όπως το Ίντερνετ δεν γνωρίζει εθνικά σύνορα, έτσι και όσοι ασχολούνται με τον εντοπισμό του διαδικτυακού εγκλήματος πρέπει να μπορούν να τα διασχίζουν.
Για το λόγο αυτό, πρέπει να ενισχυθεί η διεθνής συνεργασία όσο το δυνατόν περισσότερο.
Η Επιτροπή έχει συμμετάσχει από κοντά σε διεθνείς ενέργειες και πρωτοβουλίες για την αντιμετώπιση αυτού του θέματος, όπως είναι η Διεθνής Διάσκεψη για την καταπολέμηση της παιδικής πορνογραφίας στο Ίντερνετ, η οποία πραγματοποιήθηκε από τις 29 Σεπτεμβρίου έως την 1η Οκτωβρίου 1999 στη Βιέννη.
Τη διάσκεψη διοργάνωσαν από κοινού οι κυβερνήσεις της Αυστρίας και των Ηνωμένων Πολιτειών και η Επιτροπή, υπό το Πρόγραμμα STOP.
Η διάσκεψη υιοθέτησε συμπεράσματα και συστάσεις τα οποία ακολουθούνται και συμπληρώνονται ενεργά.
Η Επιτροπή χαιρετίζει, έτσι, το γεγονός ότι το σχέδιο απόφασης δίνει έμφαση στην ανάγκη να αρχίσει ένας εποικοδομητικός διάλογος μεταξύ των αρχών επιβολής του νόμου και της βιομηχανίας, ειδικά των φορέων παροχής υπηρεσιών Ίντερνετ, με σκοπό την καλύτερη αμοιβαία κατανόηση και την ανταλλαγή αντίστοιχων εμπειριών.
Υπάρχει σαφής ανάγκη να βρεθούν κατάλληλα φόρα όπου θα εξετάζονται οι προβληματισμοί των αρχών επιβολής του νόμου και της βιομηχανίας και θα προάγεται η ανάπτυξη και η εφαρμογή κωδίκων συμπεριφοράς και καλύτερων πρακτικών.
Πρέπει να λάβουμε υπόψη ότι το βασικό ρόλο πρέπει να έχει η αυτορρύθμιση και η ατομική ευθύνη όσων χρησιμοποιούν το Ίντερνετ.
Η παιδική πορνογραφία στο Ίντερνετ απασχολεί την Επιτροπή εδώ και καιρό.
Προκειμένου να την πατάξει, η Επιτροπή έχει προτείνει ένα πολυετές κοινοτικό σχέδιο δράσης για την προώθηση της ασφαλέστερης χρήσης του Ίντερνετ μέσω της καταπολέμησης του παράνομου και επιβλαβούς περιεχομένου στα παγκόσμια δίκτυα.
Το Συμβούλιο και το Κοινοβούλιο υιοθέτησαν το σχέδιο αυτό στις 25 Ιανουαρίου 1999.
Το σχέδιο δράσης υποστηρίζει τη λήψη συγκεκριμένης δράσης σε τέσσερις τομείς: ένα ευρωπαϊκό δίκτυο ανοιχτών γραμμών, την αυτορρύθμιση της βιομηχανίας, τη χρήση φίλτρων και συστημάτων ταξινόμησης του περιεχόμενου και την ευαισθητοποίηση.
Επίσης, η Επιτροπή, και η ίδια Ένωση, συμμετέχουν στο έργο της Ομάδας των 8, με τη δημιουργία ενός δικτύου σημείων επαφής επί 24ώρου βάσεως.
Συμμετέχει επίσης στις διαβουλεύσεις που πραγματοποιούνται στο πλαίσιο του Συμβουλίου της Ευρώπης, για την κατάρτιση ενός σχεδίου σύμβασης σχετικά με το έγκλημα στον κυβερνοχώρο, το οποίο θα αφορά το συγκεκριμένο πρόβλημα της παιδικής πορνογραφίας στο Ίντερνετ.
Η Επιτροπή υποστηρίζει πλήρως τη θέση που εκφράζεται στο σχέδιο έκθεσης, ότι το θέμα της παιδικής πορνογραφίας στο Ίντερνετ απαιτεί τον εναρμονισμό των νόμων και των κανονισμών των κρατών μελών.
Είμαστε πεπεισμένοι ότι πρέπει να επιτευχθούν συμφωνίες για κοινούς ορισμούς, κοινές κατηγορίες και κοινές κυρώσεις σε ό,τι αφορά ορισμένες μορφές εγκλήματος.
Έχουμε συμπεριλάβει στον πίνακα επιδόσεων για τη δημιουργία ενός χώρου ελευθερίας, ασφάλειας και δικαιοσύνης μια συγκεκριμένη δράση που στοχεύει στην ποινικοποίηση της σεξουαλικής εκμετάλλευσης των παιδιών και ιδιαίτερα της παιδικής πορνογραφίας στο Ίντερνετ, όπως απαίτησαν οι αρχηγοί Κρατών και κυβερνήσεων στη Σύνοδο Κορυφής της Ευρωπαϊκής Ένωσης στο Τάμπερε.
Μια πρόταση για μια απόφαση πλαίσιο σχετικά με κοινούς ορισμούς, κοινές κατηγορίες και κοινές κυρώσεις θα κατατεθεί μετά το καλοκαίρι.
Η Επιτροπή θα συμμετάσχει πλήρως στις συζητήσεις που θα πραγματοποιηθούν στο Συμβούλιο για την υιοθέτηση αυτής της πρότασης απόφασης ώστε να διαπιστώσει εάν θα χρειαστεί ή όχι περαιτέρω δράση.
Χαιρετίζουμε την πρόταση του Κοινοβουλίου για τη νομική βάση: ως απόφαση πλαίσιο πρέπει να βασίζεται στο Αρθρο 34(2)β της Συνθήκης.
Η Επιτροπή θα εξετάσει επίσης, μαζί με τα κράτη μέλη, τον τρόπο υποστήριξης της εφαρμογής της απόφασης μέσω άλλων προγραμμάτων που χρηματοδοτούνται στα πλαίσια του προγράμματος STOP.
Τα προγράμματα αυτά μπορούν να στοχεύουν στην προώθηση της εκπαίδευσης και των ανταλλαγών μεταξύ των φορέων που είναι αρμόδιοι σε κάθε κράτος μέλος για την καταπολέμηση αυτού του φαινομένου, όπως είναι οι αστυνομικές, αλλά και οι δικαστικές αρχές, και στην στενή συνεργασία μεταξύ αυτών των αρχών, της Europol και του μελλοντικού δικτύου Eurojus.
Tέλος, η Επιτροπή επιθυμεί να επισημάνει στο Κοινοβούλιο ότι μπορεί να υποστηρίξει πλήρως όλες τις τροπολογίες που κατέθεσε ο κ. Kirkhope και η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, καθώς παρέχουν κάποιες πολύ χρήσιμες διευκρινίσεις για τους ορισμούς και την περιγραφή των ενεργειών που θα ποινικοποιηθούν, για το όριο ηλικίας, για το αδίκημα της κατοχής και την ανάγκη οι αρχές επιβολής του νόμου, η αστυνομία και οι δικαστικές αρχές, να αποκτήσουν τα κατάλληλα τεχνολογικά μέσα για να σαρώσουν το δίκτυο και να μετατρέψουν την καταπολέμηση της παιδικής πορνογραφίας από απλή ρητορεία σε συγκεκριμένη δράση της ίδιας της Ένωσης και κάθε κράτους μέλους ξεχωριστά.
Ευχαριστώ πολύ, κύριε Επίτροπε.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Ευρωπαϊκό Ταμείο για τους πρόσφυγες
Η ημερήσια διάταξη προβλέπει τη συζήτηση της έκθεσης (A5-0091/2000) της κ. Frahm, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση απόφασης του Συμβουλίου που αφορά τη δημιουργία Ευρωπαϊκού Ταμείου για τους Πρόσφυγες [COM(1999) 686 - C5-0120/2000 - 1999/0274(CNS)].
Κύριε Πρόεδρε, η εύπορη Δυτική Ευρώπη καθίσταται φυσικά πόλος έλξης για όλους όσους αναζητούν προστασία, όλους όσους προσπαθούν να γλιτώσουν από διωγμούς.
Το δικό μας μερίδιο των εργασιών που συνεπιφέρει το συνεχώς αυξανόμενο ρεύμα προσφύγων πρέπει φυσικά να αναλογεί στην ευμάρειά μας αλλά και στον παγκόσμιο και ιστορικό μας ρόλο.
Εντούτοις η συνεύρεση ανθρώπων που προέρχονται από διαφορετικούς πολιτισμούς δεν είναι πάντα απλή και για αυτόν τον λόγο πρέπει να επιβοηθηθεί καθ' οδόν, όπως ακριβώς τα άτομα που υφίστανται διωγμούς πρέπει να στηριχθούν για να στήσουν ξανά τη ζωή τους στον νέο τόπο.
Τα κράτη μέλη αντιμετωπίζουν αυτά τα ζητήματα με πολύ διαφορετικό τρόπο, και εξάλλου ο τρόπος πρέπει να είναι διαφορετικός, αφού βασίζονται το καθένα στη δική του κουλτούρα και τις δικές του παραδόσεις.
Ωστόσο όλοι οι πρόσφυγες έχουν ορισμένες κοινές ελάχιστες ανάγκες, και για ειδικές ομάδες είναι απαραίτητη η παροχή επαγγελματικής αρωγής και ενίσχυσης προκειμένου να καταφέρουν πάλι να διαγάγουν μια ανθρώπινη ζωή.
Επίσης, υπάρχει ανάγκη για συμβουλές και καθοδήγηση, σχετικά με τις αρχές της νέας χώρας, αλλά και σχετικά με την ίδια την αίτηση ασύλου.
Όλοι οι πρόσφυγες έχουν κατ' αρχήν το όνειρο να επιστρέψουν κάποια στιγμή στην πατρίδα τους.
Για ορισμένους το όνειρο γίνεται πραγματικότητα, αλλά για άλλους η παραμονή στην εξορία είναι τόσο μακρόχρονη που η παλιννόστηση δεν είναι πλέον ρεαλιστική.
Αποκτούν παιδιά και φίλους, αποκτούν καινούργια ζωή, τα παιδιά αποκτούν ρίζες στη νέα χώρα, οι οποίες είναι ισχυρότερες από τις ρίζες των γονιών τους στην παλιά χώρα.
Για αυτό ορισμένοι ίσως τελικά ζητήσουν να λάβουν την εθνικότητα της νέας πατρίδας τους, αλλά μια σειρά έρευνες δείχνουν ότι ακόμη και για τα άτομα που πραγματοποιούν το όνειρο και επιστρέφουν στην πατρίδα τους, είναι πολύ σημαντικό η περίοδος της εξορίας να είναι εποικοδομητική, να έχουν το δικαίωμα να αναπτυχθούν ως άνθρωποι, να αξιοποιήσουν τα προσόντα τους, ώστε να μην παροπλιστούν ως άνθρωποι ή να βρεθούν σε μειονεκτική θέση λόγω στασιμότητας, παθητικότητας, αβεβαιότητας και έλλειψης προοπτικής και εξέλιξης στον επαγγελματικό τους κλάδο.
Συνεπώς η ενσωμάτωση και ο επαναπατρισμός δεν είναι εκ διαμέτρου αντίθετες έννοιες.
Η ενσωμάτωση δεν αφορά μόνο τα άτομα που επιθυμούν να αλλάξουν χώρα για πάντα - αποτελεί εξίσου σημαντικό μέσο βοήθειας για τα άτομα που θα επιστρέψουν στη χώρα τους.
Για την ακρίβεια φαίνεται να αποτελεί προϋπόθεση για να στεφθεί με επιτυχία ο επαναπατρισμός.
Για αυτόν ακριβώς τον λόγο δεν καταλαβαίνω γιατί ορισμένοι θέλουν να κάνουν διάκριση μεταξύ προσφύγων και εκτοπισθέντων.
Οι ευθύνες στην Ευρώπη είναι άνισα καταμερισμένες, τόσο όσον αφορά το μέγεθος των κρατών μελών όσο και την ευμάρειά τους.
Το Ευρωπαϊκό Ταμείο για τους Πρόσφυγες είναι μια αρχική και πολύ αδύναμη προσπάθεια να γίνει κατανομή των πόρων με βάση τις ευθύνες που επωμίζεται το κάθε μεμονωμένο κράτος μέλος.
Δεν αφορά φυσικά την αναλογία ανάμεσα στον αριθμό των προσφύγων και των γηγενών κατοίκων, αλλά τις πραγματικές ευθύνες που πρέπει να ληφθούν.
Το θέμα δεν έχει να κάνει με σχετικούς αριθμούς, αλλά με πραγματικούς αριθμούς.
Πιστεύω ότι μια σειρά τροπολογιών της Ομάδας του Ευρωπαϊκού Λαϊκού Κόμματος και της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών πρέπει να βασίζονται σε παρανόηση αυτού ακριβώς του θέματος.
Ελπίζω ότι κατά τη συζήτηση θα καταστεί κάπως πιο σαφές ποιο είναι το σκεπτικό.
Επειδή όμως οι ευθύνες είναι μεγάλες και άνισα καταμερισμένες, προκαλεί φυσικά θλίψη το μικρό μέγεθος του ταμείου.
Μιλάμε για 26 εκατομμύρια ευρώ καταμερισμένα σε 15 κράτη μέλη για το τρέχον έργο και για τις πάγιες δαπάνες.
Δεν αφήνουν και πάρα πολλά στα κράτη μέλη που πραγματικά έχουν αναλάβει τεράστιες ευθύνες.
Βάσει της γερμανικής ή της ιταλικής κλίμακας, τα ποσά αυτά πρέπει να θεωρούνται αυτό που στα δανικά αποκαλούμε 'μια μπάλα από χιόνι στην κόλαση' .
Επιπροσθέτως, υπάρχει κάποια αβεβαιότητα σχετικά με το οικονομικό μέλλον του ταμείου.
Αδημονώ να μάθω εάν ο Επίτροπος μας έχει κάποια καλή είδηση και εάν έχουν προβεί στις κατάλληλες εκτιμήσεις στην Επιτροπή, ούτως ώστε το ταμείο να έχει μέλλον και να μην καταλήξει σε κενά λόγια τα χρόνια που έρχονται.
Εν γένει όμως, το Ευρωπαϊκό Ταμείο για τους Πρόσφυγες πρέπει να ιδωθεί ως αφετηρία.
Αν δε έχει μια καλή αρχή και αν μας επιτραπεί να εμπεδώσουμε τις προσπάθειες στο συγκεκριμένο ζήτημα τότε φυσικά δεν υπάρχει άλλη λύση πέρα από την αύξηση των ποσών ώστε το ταμείο πραγματικά να σταθεί στο ύψος της ονομασίας του ως Ευρωπαϊκό Ταμείο για τους Πρόσφυγες.
Κύριε Πρόεδρε, θα ήθελα να συγχαρώ θερμά την εισηγήτρια για την έκθεσή της, και να την ευχαριστήσω για τη συνεργασία της μαζί μου ως συντάκτη γνωμοδότησης.
Ενθουσιάστηκα διαβάζοντας την πρόταση της Ευρωπαϊκής Επιτροπής.
Αναμφίβολα η Επιτροπή βαδίζει σε καλό δρόμο με την πρόταση αυτή.
Είναι σημαντικό να μοιράζονται μεταξύ κρατών μελών οι ευθύνες οικονομικής φύσης για τους πρόσφυγες.
Αυτό αποτελεί καλύτερη λύση από το να απομακρύνονται οι πρόσφυγες ελλείψει πόρων και αποτελεί απαραίτητη προϋπόθεση, προκειμένου να τεθεί τέλος στα αρνητικά φαινόμενα κατά τα οποία τα κράτη μέλη δεν ανταποκρίνονται στις ευθύνες που έχουν αναλάβει από διεθνείς συμβάσεις.
Η Επιτροπή Προϋπολογισμών έχει ωστόσο δύο προβλήματα στο σημείο αυτό.
Καταρχάς, παραβιάζεται κατάφορα ο Δημοσιονομικός Κανονισμός, διότι πρόκειται για ένα πολυετές πρόγραμμα, ενώ η χρηματοδότηση έχει υπολογισθεί μόνο για ένα έτος.
Το δεύτερο πρόβλημα είναι ευρύτερο.
Το χρηματοδοτικό ποσό των 26 εκατ. για διαρθρωτικά μέτρα και των 10 εκατ. στο αποθεματικό για μέτρα έκτακτης ανάγκης δεν μπορεί με κανένα τρόπο να οδηγήσει στην επίτευξη του στόχου της Επιτροπής, δηλαδή στην ουσιαστική και ισότιμη κατανομή των χρηματοδοτικών ευθυνών.
Συγχρόνως τα κράτη μέλη οφείλουν να δημιουργήσουν κάθε είδους δομές και διαδικασίες προκειμένου να διανεμηθούν οι εν λόγω πόροι.
Η αλληλεγγύη μεταξύ των κρατών μελών και η αλληλεγγύη με αυτούς που ζητούν προστασία απειλείται να επιβαρυνθεί με ένα δυσανάλογα υψηλό διοικητικό άχθος.
Η Επιτροπή Προϋπολογισμών προτείνει για αυτό να θεωρηθεί η παρούσα πρόταση με τα συγκεκριμένα ποσά ως ένα πείραμα, και μάλιστα ένα λίαν αξιέπαινο πείραμα.
Ένα πραγματικά Ευρωπαϊκό Ταμείο Προσφύγων θα κοστίσει ωστόσο πολύ περισσότερο.
Το πόσο περισσότερα θα πρέπει να ερευνηθεί, ενώ η Επιτροπή Προϋπολογισμών αποφάσισε ομόφωνα ότι θα πρέπει να υπάρξουν αποτελέσματα προ της 31ης Μαρτίου 2001.
Η Ευρωπαϊκή Επιτροπή βρίσκεται σε σωστό δρόμο.
Ας μην απομακρυνθούμε από το δρόμο αυτό μέσω περιορισμού των δημοσιονομικών προοπτικών, και μάλιστα εφόσον το τελικό αποτέλεσμα θα είναι σίγουρα θετικό.
Κύριε Πρόεδρε, κατ' αρχάς, θα ήθελα να ευχαριστήσω κι εγώ την κ. Frahm για το έργο της και την προθυμία της να υποστηρίξει αρκετές τροπολογίες της επιτροπής και δικές μου.
Πολύ συχνά, η διαδικασία αυτή γίνεται εξαιρετικά βιαστικά, γεγονός που δεν έχει επιτρέψει σε όσους από εμάς συμμετέχουν να συνεργαστούμε όπως θα θέλαμε, ώστε να βρούμε τις καλύτερες λύσεις σε ορισμένα προβλήματα.
Θα ήθελα να αναφέρω συγκεκριμένα το παράδειγμα της διάθεσης κονδυλίων, που δεν ανταποκρίνεται καν στην πρόθεση της Επιτροπής να δώσει ιδιαίτερη προσοχή στις χώρες του Ταμείου Συνοχής.
Επομένως, η προτεινόμενη διαδικασία αναθεώρησης καθίσταται απαραίτητη.
Οι αιτούντες άσυλο δεν αποτελούν βάρος αλλά ευθύνη.
Σχετικά λίγοι επιλέγουν ως προορισμό τα κράτη μέλη της Ευρωπαϊκής Ένωσης, σε σύγκριση με τις φτωχές χώρες του κόσμου, όπως είναι οι αφρικανικές.
Μια τροπολογία που προτείνει η επιτροπή μας καθιστά υποχρεωτικό όλα τα μέτρα που λαμβάνονται υπό αυτό το ταμείο να βασίζονται σε μια προσέγγιση που θα έχει στόχο την πρόληψη των εκρήξεων ξενοφοβίας, ρατσισμού, διακρίσεων και ανισότητας.
Αυτό είναι εξαιρετικά σημαντικό, ιδιαιτέρως δεδομένης της πρόσφατης κριτικής που άσκησε η Ύπατη Αρμοστεία των Ηνωμένων Εθνών για τους πρόσφυγες σε κάποια κόμματα του κράτους μέλους όπου ανήκω, για την προώθηση τέτοιων αρνητικών απόψεων ή για την αδυναμία τους να τις αντιμετωπίσουν - κριτική πλήρως δικαιολογημένη, κατά την άποψή μου.
Η αλλαγή της χρηματοδότησης που προτείνει η επιτροπή μας στοχεύει στην παροχή ενός ελάχιστου ποσού σε κάθε κράτος, το οποίο θα μπορούσε να χρησιμοποιηθεί για την προώθηση της πληροφόρησης του κοινού.
Η επιτροπή μου θεωρεί πως τα χρήματα, που δεν επαρκούν στην παρούσα φάση, θα πρέπει να χρησιμοποιηθούν για τη βελτίωση των προσφερόμενων μέσων και υπηρεσιών και για το λόγο αυτό επιθυμούμε να δούμε και μια ολοκληρωμένη στρατηγική για την ανάπτυξη υπηρεσιών, ώστε οι πρόσφυγες και οι ακουσίως μετακινηθέντες να μπορούν να αναλάβουν πλήρως ενεργό ρόλο στην κοινωνία ως ίσοι.
Η απόφαση να μην λάβουμε μια τέτοια προσέγγιση θα είναι κοντόφθαλμη, όπως έχουν ήδη επισημάνει και άλλοι.
Η επιτροπή πρότεινε επίσης ότι πρέπει να υπάρξει μεγαλύτερη συνεργασία σε επίπεδο κρατών μελών για τον καθορισμό και την αξιολόγηση του τρόπου που χρησιμοποιούνται τα χρήματα, συμπεριλαμβανομένης και της συμμετοχής των ίδιων των οργανώσεων για τους πρόσφυγες.
Θέλουμε, εξάλλου, να καταστεί καθήκον για την επιτροπή η παροχή βοήθειας στην Επιτροπή ώστε να διαβουλεύεται με άλλες οργανώσεις.
Ο τρόπος που αντιμετωπίζουμε όσους εκδιώκονται από τις πατρίδες τους είναι ένα ζήτημα που αφορά την κοινωνία ως όλον, όχι απλώς τις κυβερνήσεις.
Κύριε Πρόεδρε, η Ομάδα μου χαιρετίζει θερμά την πρόταση για δημιουργία ενός Ευρωπαϊκού Ταμείου για τους Πρόσφυγες, καθώς και τον τρόπο με τον οποίο προσέγγισε το πρόβλημα η εισηγήτρια κ. Frahm.
Η πολιτική περί ασύλου χρειάζεται επειγόντως μία ευρωπαϊκή προσέγγιση.
Δεν θα θέλαμε να δημιουργηθεί ένας αρνητικός ανταγωνισμός μεταξύ των κρατών μελών για το ποιο θα γίνει λιγότερο ελκυστικό για τους πρόσφυγες. Για παράδειγμα, όπως είχαν κάνει οι Κάτω Χώρες πρόσφατα, όταν το CNN είχε δείξει εικόνες με τρύπια αντίσκηνα που δεν προφύλασσαν από τη βροχή στα οποία στεγάζονταν οι πρόσφυγες.
Ως Ευρώπη δεν επιθυμούμε μία τέτοια πολιτική, ούτε θα θέλαμε να φορτώνει το κάθε κράτος μέλος τις ευθύνες του στα άλλα.
Η σύσταση του Ταμείου αυτού αποτελεί επομένως ένα βήμα προς τη σωστή κατεύθυνση.
Καταδεικνύει, με συμβολικό τρόπο για την ώρα, την αλληλεγγύη που οφείλει να διαπνέει την πολιτική της Ένωσης.
Είναι απολύτως σωστό να παρέχεται οικονομική ενίσχυση πρώτα από όλα σε χώρες, οι οποίες καταβάλλουν και τις περισσότερες προσπάθειες σε σχέση με τον πληθυσμό τους.
Αυτό προτείνει η τροπολογία που υποβάλαμε.
Κατόπιν, τα ποσά των ενισχύσεων θα πρέπει να είναι ανάλογα και με τους απόλυτους αριθμούς των προσφύγων.
Αυτά τα δύο κριτήρια θα πρέπει να περιληφθούν σε έναν αλγεβρικό τύπο. Ας βρουν τον τύπο αυτό κάποιοι υπάλληλοι.
Φυσικά οι ενισχύσεις οφείλουν να είναι ανάλογες με την εισροή μεταναστών σε κάθε χώρα, με τον αριθμό των ατόμων στα οποία παρέχεται καθεστώς πρόσφυγα, σύμφωνα με τη Σύμβαση της Γενεύης φυσικά, καθώς και με τον αριθμό των εκτοπισθέντων που γίνονται δεκτοί.
Τόσο η έκθεση όσο και η εισηγήτρια αναφέρθηκαν στους τομείς που θα πρέπει να καλύπτονται από το Ταμείο.
Χαιρόμαστε ιδιαίτερα για την ευρεία στήριξη που δόθηκε στην ιδέα μας να υπάρξει διάκριση - όπως είπε πριν από λίγο η κ. Frahm - μεταξύ αυτών οι οποίοι έλαβαν το καθεστώς πρόσφυγα ατομικά και αυτών οι οποίοι χαίρουν προσωρινής προστασίας, όπως οι εκτοπισμένοι οι οποίοι εκδιώχθηκαν μαζικά από τις εστίες τους.
Είναι προς το συμφέρον των μεμονωμένων προσφύγων να αντιμετωπισθούν, όσο το δυνατόν πιο δυναμικά γίνεται, ζητήματα όπως η ενσωμάτωσή τους στην κοινωνία της Ένωσης, η εξεύρεση σταθερής εργασίας, η στέγαση, η επανένωση των οικογενειών και ούτω καθεξής.
Αντίθετα οι εκτοπισθέντες έχουν εξαναγκασθεί να εγκαταλείψουν μαζικά τις εστίες τους και επιθυμούν να επιστρέψουν σε αυτές.
Οφείλουμε να τους βοηθήσουμε να επιστρέψουν με όσο το δυνατόν πιο αξιοπρεπή τρόπο.
Για αυτό πρέπει να διατηρήσουν τα δικά τους κοινωνικά δίκτυα και τις δραστηριότητες που τους επιτρέπουν την επιστροφή στις πατρίδες τους χωρίς να χάσουν βέβαια την αξιοπιστία και τον αυτοσεβασμό τους.
Η τροπολογία αριθ. 19 αφορά τους πρόσφυγες, ενώ η τροπολογία αριθ.
21 τους εκτοπισθέντες. Θα πρέπει να υπάρξει, ωστόσο, κάπως περισσότερη σαφήνεια στο σημείο αυτό.
Όταν μιλούμε για ενσωμάτωση πιστεύω προσωπικά ότι αυτή περιλαμβάνει και την αναγνώριση της θρησκείας των νέων μειονοτήτων.
Για αυτό και υπέβαλα την τροπολογία αριθ. 20, την οποία μόνο εγώ είχα υποστηρίξει στην επιτροπή, αν και βλέπω να έχει περιληφθεί πάλι στην έκθεση, ούτως ώστε κάθε συνάδελφος που θέλει να αποδείξει το ανοικτό πνεύμα του στο ζήτημα αυτό να έχει μία τελευταία ευκαιρία να το κάνει ψηφίζοντας υπέρ της τροπολογίας μου.
Πληροφορήθηκα ότι η Ευρωπαϊκή Επιτροπή πραγματοποιεί μία συγκριτική μελέτη σχετικά με την πολιτική ασύλου που εφαρμόζουν τα κράτη μέλη.
Προσβλέπω με μεγάλο ενδιαφέρον στη μελέτη αυτή, η οποία ελπίζω να είναι έτοιμη σύντομα.
Θα μπορούσε να συμβάλει στον καθορισμό μίας κοινοτικής πολιτικής βασισμένης στις βέλτιστες πρακτικές.
Είναι σημαντικό να διαθέτουμε το ταχύτερο την έκθεση αυτή και μάλιστα καθώς θα συζητηθεί αυτή τη εβδομάδα στην ολλανδική Κάτω Βουλή - αλλά και αλλού θα γίνουν ανάλογες συζητήσεις - η πολιτική ασύλου, βάσει ενός σχεδίου που δεν ευθυγραμμίζεται με την πολιτική άλλων κρατών μελών, κάτι που θεωρώ ιδιαίτερα άφρον για τις Κάτω Χώρες.
Ίσως ανάλογες εξελίξεις να υπάρχουν ωστόσο και σε άλλα κράτη.
Καλό θα ήταν να παρακολουθεί στενά τέτοιες εξελίξεις η Επιτροπή, διακριτικά βέβαια, αλλά πάντοτε με μεγάλη προσοχή.
Είναι λογικός ο κύριος στόχος του Ταμείου, δηλαδή η βελτίωση των διαδικασιών, ωστόσο είναι τουλάχιστο το ίδιο σημαντικό να υπάρχει κοινοτική προσέγγιση στο φαινόμενο των εκτοπισθέντων, καθώς πρόκειται για μία κατηγορία ανθρώπων, η οποία κατεξοχήν χαρακτηρίζεται από την ανάγκη για ασφάλεια χωρίς να επιλέγει κάποιο συγκεκριμένο κράτος μέλος, αλλά κατευθύνεται οπουδήποτε μπορεί να εξασφαλίσει αυτή την ασφάλεια.
Συμφωνήσαμε επίσης με τη χορήγηση ενίσχυσης από την ΕΕ, προκειμένου να δίδεται συνέχεια σε κοινοτικό επίπεδο στην παρακολούθηση των εκτοπισθέντων και να συγκεντρώνονται οι εμπειρίες όσων επιστρέφουν στις εστίες τους, προσπαθώντας να τους εξασφαλίσουμε κάποιες εγγυήσεις.
Είναι επίσης αυτονόητο ότι στα πλαίσια αυτά εμείς ως Χριστιανοδημοκράτες επικροτούμε με ενθουσιασμό τις προσπάθειες κάθε οργάνωσης, των δικών μας, αλλά και των οργανώσεων των προσφύγων και εκτοπισθέντων.
Ο νέος αυτός τύπος διαρθρωτικών ταμείων, διότι περί αυτού πρόκειται, ελπίζουμε ότι θα στεφθεί με επιτυχία, θέλω δε να συγχαρώ την εισηγήτρια κ. Frahm, για το έργο που πραγματοποίησε για αυτό το σημαντικό ζήτημα.
Ελπίζω επίσης ότι η εισηγήτρια θα καταλάβει τη σημασία της πρότασης που έκανα για διάκριση μεταξύ προσφύγων και εκτοπισθέντων.
Κύριε Πρόεδρε, η Ομάδα μου χαιρετίζει την πρόταση αυτή.
Είναι σημαντικό το πρόγραμμα αυτό να παραμείνει σε ισχύ καθ' όλη την πενταετή περίοδο και να κωδικοποιηθούν, στο πλαίσιο αυτής της περιόδου, τα θεμελιώδη στοιχεία ενός κοινού συστήματος ασύλου.
Το Ταμείο θα πρέπει να συμβάλει στην εξισορρόπηση των υφιστάμενων διαφορών που υπάρχουν στα κράτη μέλη ως προς την υποδοχή και την ένταξη των ατόμων που χρειάζονται προστασία.
Αυτό προϋποθέτει μια σωστή εκτίμηση των διαφόρων παραγόντων κατά την κατανομή των πόρων.
Η νομική βάση για τη δημιουργία του Ταμείου είναι ανάγκη να ψηφισθεί το ταχύτερο δυνατό, για να παρασχεθεί από την Ευρωπαϊκή Ένωση συνεχής χρηματοδότηση των προγραμμάτων για τους πρόσφυγες.
Θα πρέπει να επιδοκιμάσουμε το γεγονός ότι διαχωρίζονται οι πόροι για τα διαρθρωτικά μέτρα από εκείνους για τα επείγοντα μέτρα (άρθρο 5).
Οι καταστάσεις που δημιουργούνται από την μαζική εισροή προσφύγων απαιτούν ειδικά μέτρα και ξεχωριστά κονδύλια του προϋπολογισμού.
Μόνον έτσι θα μπορέσουμε να συνεχίσουμε την εφαρμογή των τακτικών και μακροπρόθεσμων μέτρων.
Ο αποτελεσματικός επιμερισμός ευθύνης, στον οποίο αποβλέπουμε με το Ταμείο, θα μπορέσει να επιτευχθεί μακροπροθέσμως, μόνο αν αντιμετωπιστούν τα υφιστάμενα προβλήματα των πολύ διαφορετικών μεταξύ τους δυνατοτήτων υποδοχής προσφύγων των κρατών μελών.
Αυτό απαιτεί μια πρόσθετη στήριξη των κρατών μελών όπου το σύστημα ασύλου είναι λιγότερο καλά διαμορφωμένο.
Γι' αυτό το λόγο, θεωρώ ορθή την πρόταση διάθεσης σταθερού ποσού σε εκείνα τα κράτη μέλη που αντιμετωπίζουν δυσκολίες στη διαμόρφωση των συστημάτων παροχής ασύλου.
Η περιγραφή των προς στήριξη ενεργειών και μέτρων στο άρθρο 3 θα μπορούσε να οδηγήσει στην στήριξη, κυρίως, μέτρων που αποβλέπουν στη βελτίωση των όρων υποδοχής των αιτούντων άσυλο. Δεν θα πρέπει, εξαιτίας του άρθρου αυτού, να παραμεληθούν τα αναγκαία μέτρα για πιο δίκαιες και πιο αποτελεσματικές διαδικασίες χορήγησης ασύλου.
Το Ταμείο θα έπρεπε, κατά την άποψή μου, να χρηματοδοτεί μέτρα για την ενημέρωση της κοινής γνώμης σχετικά με την πολιτική και τις πρακτικές που εφαρμόζουν τα κράτη μέλη στο θέμα των προσφύγων, των αιτούντων άσυλο και άλλων ατόμων που τυγχάνουν του καθεστώτος προσωρινής προστασίας.
Τα θετικά αποτελέσματα που είχαν τέτοιες δράσεις στο παρελθόν συνηγορούν για τη συνέχιση αυτής της οικονομικής στήριξης, στην οποία θα έπρεπε να αποκτά πρόσβαση κάθε ενδιαφερόμενος που πληροί τις σχετικές προϋποθέσεις.
Συγχαίρω την κυρία Frahm για την εξαιρετική της έκθεση, και ευχαρίστως συμπαρατάσσομαι με το αίτημα της κυρίας Frahm και της κυρίας Buitenweg για αύξηση του ποσού που διατίθεται στο Ταμείο για τους Πρόσφυγες.
Κύριε Πρόεδρε, η κυρία Pernille Frahm και το κόμμα της στη Δανία βρίσκονται στην εμπροσθοφυλακή του αγώνα κατά αυτού που αποκαλούν 'περισσότερη Ένωση' .
Ασκησαν προπαγάνδα κατά της συμμετοχής της Δανίας στο κοινό νόμισμα, επί του οποίου θα ψηφίσουμε τον Σεπτέμβριο, και ψήφισαν κατά στα τέσσερα από τα πέντε προηγηθέντα δημοψηφίσματα στη Δανία.
Γι αυτό χαίρομαι που διαβάζω την έκθεση της κυρίας Pernille Frahm, όπου όχι μόνο αναγνωρίζει αλλά επίσης ζητά 'περισσότερη Ένωση' με τη μορφή αμοιβαίας βοήθειας για τα βάρη που επωμιζόμαστε λόγω της εισροής προσφύγων.
Πέρα αυτού θέλει επίσης να μεταφερθούν περισσότερα χρήματα από την εθνική παροχή βοήθειας προς τους πρόσφυγες στην κοινοτική παροχή βοήθειας.
Συμφωνώ.
Εάν καταφτάσει ένας μεγάλος αριθμός Αλβανών προσφύγων στην Ιταλία ή ένας μεγάλος αριθμός προσφύγων από τη Βαλτική στη Σκανδιναβία, είναι λογικότερο να καταμεριστούν οι δαπάνες σε όλη την Ένωση αντί να μοιραστούν εξαναγκαστικά οι πρόσφυγες σε όλη την Ένωση.
Το Ταμείο για τους Πρόσφυγες καθιστά εφικτή την παροχή βοήθειας σε περισσότερους πρόσφυγες σε κοντινές περιοχές, όπου μπορούν να διατηρήσουν τις σχέσεις τους με την οικογένειά τους και την κουλτούρα της πατρίδας τους και να συνεχίσουν να ασκούν πίεση στους τυράννους που τους εκδίωξαν.
Συνεπώς είναι καλό επίσης η ΕΕ να παράσχει βοήθεια για τη συντήρηση μεγάλων ρευμάτων προσφύγων.
Διαπιστώσαμε την ανάγκη στον Πόλεμο του Κοσσυφοπεδίου.
Σκεφτείτε εάν ήταν δυνατόν να βοηθηθούν πολλοί περισσότεροι Κοσσοβάροι στις συνοριακές περιοχές της Μακεδονίας και της Αλβανίας.
Φυσικά θα το είχαν προτιμήσει αντί να σταλούν χιλιάδες χιλιόμετρα μακριά σε ξένες χώρες.
Σε αυτό το θέμα λοιπόν, το κόμμα της κυρίας Pernille Frahm και το δικό μου ταυτιζόμαστε.
Κύριε Πρόεδρε, εάν μονάχα μπορούσαμε να κάνουμε την Pernille Frahm εισηγήτρια και για τη συνεργασία του ευρώ είμαι σίγουρος ότι θα καταλήγαμε σε συμφωνία και σε εκείνο το θέμα.
Κύριε Πρόεδρε, αγαπητοί συνάδελφοι, χαιρετίσαμε με μεγάλη ανακούφιση την πρόταση απόφασης του Συμβουλίου σχετικά με τη δημιουργία ενός Ευρωπαϊκού Ταμείου για τους Πρόσφυγες.
Πράγματι, μετά το Κοσσυφοπέδιο, την Τσετσενία, το Αφγανιστάν, για να αναφέρουμε μερικά μόνο από τα δράματα που αιματοκυλούν τον πλανήτη μας, η δημιουργία ενός τέτοιου οργάνου είναι όλο και περισσότερο επείγουσα.
Η έκθεση καταδεικνύει πόσο ευεργετική για την Ευρώπη μπορεί να είναι η κοινοβουλευτική δραστηριότητα.
Για αυτό το λόγο υποστηρίζουμε αυτές τις προτάσεις.
Θα επισημάνουμε εδώ τρία μόνο σημεία.
Κατά πρώτο λόγο, εάν υπάρχει ένα στοιχείο το οποίο η έκθεση δεν εξετάζει επαρκώς, είναι τα οικονομικά μέσα.
Τα ποσά που διατίθενται στο Ταμείο είναι πολύ μικρά σε σχέση με το εύρος της αποστολής του - τη βελτίωση των συνθηκών υποδοχής, την ένταξη των ατόμων που έχουν διεθνή προστασία, την ενθάρρυνση του εκούσιου επαναπατρισμού τους προσφέροντας βοήθεια για την επανένταξή τους στις πατρίδες τους.
Η αποστολή αυτή είναι τεράστια και απαιτεί ποσά πολύ μεγαλύτερα από αυτά που έχουν προβλεφθεί αρχικώς.
Οφείλουμε να παράσχουμε τα μέσα για την επίτευξη της κοινής μας φιλοδοξίας, να κάνουμε, δηλαδή, την Ευρώπη μια φιλόξενη γη, μια γη αλληλεγγύης, που θα σέβεται την ανθρώπινη αξιοπρέπεια και τις αξίες για τις οποίες χιλιάδες άτομα ζητούν άσυλο, κυρίως την ελευθερία της δημοκρατικής έκφρασης και την ειρήνη.
Κατά δεύτερο λόγο, πρέπει να συμπεριλάβουμε στη βελτίωση των συνθηκών υποδοχής την πρόσβαση όλων στην ιατρική περίθαλψη, τη σχολική φοίτηση των παιδιών καθώς και την κατάρτιση.
Στις ήδη ξεριζωμένες λόγω της εξορίας τους οικογένειες πρέπει να παραχωρηθεί το δικαίωμα της σχολικής φοίτησης για τα παιδιά και να προβλεφθούν σχέδια κατάρτισης για τους νέους, ώστε να επανέλθει μια κάποια σταθερότητα, να προαχθεί η κοινωνική και οικονομική τους ένταξη και να προωθηθεί η ενδεχόμενη επιστροφή τους.
Κατά τρίτο λόγο, πολλοί από εμάς ζητούν να γίνονται διαβουλεύσεις με τις ΜΚΟ και τις οργανώσεις που εργάζονται καθημερινά με τους πρόσφυγες, τόσο για τον καθορισμό των απαραίτητων προγραμμάτων όσο και για την εφαρμογή τους.
Θα ήταν μεγάλο λάθος να αποκλείσουμε από αυτή τη διαδικασία εκείνους και εκείνες που, συχνά, χάρη στην ανεκτίμητη εμπειρία τους, συμπληρώνουν τα κενά του κράτους.
Ολοκληρώνοντας, τέλος, θα ήθελα να υπογραμμίσω μια ακόμα φορά την όλο και πιο επείγουσα ανάγκη να προχωρήσουν άμεσα τα κράτη μέλη σε μια κοινή νομοθεσία σε ό,τι αφορά το άσυλο.
Πράγματι, μόνο μια τέτοια εξέλιξη θα επιτρέψει την ανάπτυξη όλων των ικανοτήτων αυτού του Ευρωπαϊκού Ταμείου.
Κύριε Πρόεδρε, επιτρέψτε μου κατ' αρχάς να υπογραμμίσω ότι ο λαός της Δανίας κατά το δημοψήφισμα για τη συμφωνία του Εδιμβούργου το 1993 απέρριψε τη συμμετοχή στην κοινοτική νομική συνεργασία, και συνεπώς η Δανία δεν υπόκειται σε καμία υποχρέωση να επιτρέψει στην ΕΕ να καθορίσει ποιους μετανάστες πρέπει να υποδεχθεί η Δανία.
Για λόγους ευπρέπειας δε, δεν μπορούμε βέβαια να δεχθούμε χρήματα από την ΕΕ αφού δεν θέλουμε να επιτρέψουμε στην ΕΕ να καθορίσει ποιοι πρόσφυγες θα καταμεριστούν σε ποιες χώρες.
Είμαι της άποψης ότι είναι ευθύνη της κάθε χώρας να χρηματοδοτήσει τη δική της πολιτική για τους πρόσφυγες, άρα και μόνο βάσει αυτού του λόγου οφείλω να καταψηφίσω την υποβληθείσα έκθεση.
Οι αντιπρόσωποι της Ύπατης Αρμοστείας για τους Πρόσφυγες στη Γενεύη εξέφρασαν στη δανική τηλεόραση ότι, μόνο ένας σε κάθε δέκα που καταφτάνουν για να πάρουν άσυλο έχουν δικαίωμα να το πάρουν.
Όταν όπως στη Δανία παρ' όλ' αυτά παρέχεται άσυλο ή άδεια παραμονής στους περισσότερους που φτάνουν στη χώρα, οι άνθρωποι που γνήσια δικαιούνται άσυλο αφήνονται στα κρύα του λουτρού.
Η Δανία έχει το υψηλότερο επίπεδο οικονομικής ενίσχυσης προς τους πρόσφυγες σε όλον τον κόσμο και κατά συνέπεια έλκει πολλά άτομα που έρχονται μόνο και μόνο για να αποκτήσουν καλύτερη οικονομική ζωή, πράγμα το οποίο δεν εμπίπτει στις διατάξεις της σύμβασης για τους πρόσφυγες.
Εντούτοις συμφωνώ με την κυρία Frahm σε ένα πράγμα, ότι τα 26 εκατομμύρια ευρώ είναι πάρα, μα πάρα πολύ λίγα.
Μόνο στη Δανία το επίπεδο ενίσχυσης ανέρχεται στα 2 δισεκατομμύρια ετησίως, γι' αυτό και τούτο το μικρό ταμείο δεν έχει κανένα απολύτως αποτέλεσμα.
Ως εκ τούτου, είμαστε της άποψης πως είναι απαραίτητο να διαχειριστούμε την κατανομή και τον καθορισμό προτεραιοτήτων όσον αφορά τις πρωτοβουλίες για τους πρόσφυγες σε πολύ ορθολογικότερη βάση.
Κύριε Πρόεδρε, κύριε Επίτροπε, αξιότιμοι συνάδελφοι, χαιρετίζω κατ' αρχήν για πολλούς λόγους το έγγραφο που υπέβαλε η Επιτροπή. Πρώτον, γιατί η Επιτροπή στέλνει ένα μήνυμα στα κράτη μέλη, ότι δεν θα αντιμετωπίζουν πια μόνα το πρόβλημα της μετανάστευσης, των προσφύγων και των εκτοπισθέντων.
Δεύτερον, γιατί με την πρόταση αυτή ρυθμίζεται, τουλάχιστον εν μέρει, το θέμα της κατανομής των βαρών.
Και τρίτον, γιατί η Επιτροπή παρέχει έναν κατάλογο εργασιών όπου διαχωρίζονται οι δύο ξεχωριστές ομάδες: οι πρόσφυγες, στους οποίους έχει αναγνωρισθεί επίσημο καθεστώς από τη μια μεριά, και οι εκτοπισθέντες, δηλαδή εκείνοι που ζητούν προσωρινή προστασία, από την άλλη μεριά. Χαιρετίζω την πρόταση, γιατί ορίζονται σε αυτήν επακριβώς οι ομάδες στόχοι, γιατί πρέπει να βελτιωθούν οι όροι υποδοχής και να υποστηριχθεί η κοινωνική ένταξη των προσφύγων, αλλά και γιατί πρέπει να προωθηθεί ο στόχος του επαναπατρισμού των προσωρινών προσφύγων.
Παρ' όλα αυτά δεν συμμερίζομαι την άποψη ότι η έκθεση της κυρίας Frahm μπορεί να υιοθετηθεί χωρίς να επιδέχεται σχεδόν κριτικής. Και αυτό γιατί πιστεύω ότι τα μέτρα που υπερβαίνουν τις ορισθείσες εργασίες δεν οδηγούν στην επίτευξη του στόχου μας.
Πρώτον, δεν διατίθενται οι απαραίτητοι πόροι.
Δεύτερον, πρόκειται για πολύ διαφορετικές ομάδες από αυτές που αναφέρεται εσείς στο σημείο που κάνετε λόγο για ομάδες ιδιαίτερα ευάλωτες. Πρόκειται σαφέστατα για τα άτομα που αναφέρει η Σύμβαση της Γενεύης.
Δεν υποστηρίζω, επίσης, τις προτάσεις σας σχετικά με τα μέτρα που αντιτίθενται στο διαχωρισμό των ομάδων.
Όταν πρόκειται για τους πρόσφυγες χρειάζονται διαφορετικά μέτρα από εκείνα που απαιτούνται για τους εκτοπισθέντες.
Δεν μπορείτε όταν πρόκειται για τους εκτοπισθέντες, πρωταρχικό μέλημα των οποίων είναι να επιστρέψουν στην πατρίδα τους, να προωθείτε την ένταξή τους στην αγορά εργασίας της χώρας υποδοχής, της φιλοξενούσας χώρας.
Αυτό αντίκειται στο βασικό στόχο.
Θα έπρεπε, παρ' όλα αυτά, να επιδιώξουμε μια τροποποίηση σχετικά με την κατανομή των πόρων. Θα πρέπει να υιοθετηθεί ως βάση ο αριθμός των προσφύγων και εκτοπισθέντων ανά άτομο του πληθυσμού ενός κράτους μέλους.
Ένα τελευταίο σημείο που θέλω να θίξω - και δεν καταλαβαίνω γιατί η κυρία Frahm δεν θέλει κάτι τέτοιο - είναι ότι πρέπει να έχουμε και τη δυνατότητα να διαθέσουμε πόρους για κέντρα υποδοχής προσφύγων. Εσείς το απορρίπτετε.
Δεν μπορώ να καταλάβω για ποιο λόγο. Γιατί τα κέντρα αυτά είναι η αφετηρία, ο πρώτος σταθμός, για να παράσχουμε έμπρακτα βοήθεια, για να επισπεύσουμε τις διαδικασίες και να προωθήσουμε την ένταξη των προσφύγων.
Παρ' όλα τα μέτρα που προβλέπονται εδώ, όμως, δεν πρέπει να παραβλέψουμε έναν στόχο, ο οποίος δεν αναφέρθηκε: ότι πρέπει να λάβουμε υπόψη την προσωπική κατανομή των βαρών.
Παρακαλώ να ληφθεί υπόψη ο στόχος αυτός κατά την εφαρμογή των αναγκαίων και θετικών μέτρων.
Κύριε Πρόεδρε, καταρχάς θέλω να εκφράσω κι εγώ τα συγχαρητήριά μου στην εισηγήτρια, την κ. Frahm, γιατί πιστεύω ότι η εργασία της ήταν πράγματι καλή.
Η έκθεσή της εκφράζει, επιπλέον, τη χαρά του Κοινοβουλίου.
Για εμάς, η ίδρυση του εν λόγω ταμείου είναι μια χαρμόσυνη είδηση.
Από το 1997 καταβάλλουμε προσπάθειες για την ανάπτυξη ενός συνεκτικού έργου προς αυτή την κατεύθυνση και ήδη παρατηρούμε κάποιες επιτυχίες.
Εν πάση περιπτώσει, προκειμένου η επιτυχία να είναι ολοκληρωμένη, χρειαζόμαστε μια νομική βάση, η οποία θα εξασφαλίζει τη συνέχιση των εργασιών που αφορούν τη βελτίωση της υποδοχής, την ενσωμάτωση ή τον επαναπατρισμό υπό καλές συνθήκες των ατόμων στα οποία έχει δοθεί άσυλο και των προσφύγων στην Ευρωπαϊκή Ένωση, όταν αυτοί το επιθυμούν.
Πρόκειται για τρεις διαφορετικές κατευθύνσεις εργασίας.
Πρέπει να δοθούν εγγυήσεις και για τις τρεις και συμφωνώ με τη διατήρηση ενός αποθεματικού για την αντιμετώπιση της άφιξης των εκτοπισθέντων, χωρίς να τίθεται σε κίνδυνο η ανάπτυξη καλύτερων υποδομών και καλύτερων πρακτικών στην Ευρωπαϊκή Ένωση.
Όσον αφορά την κατανομή των πόρων, πρέπει να ληφθεί υπόψη η αλληλεγγύη με τις χώρες που διατηρούν σε υψηλό επίπεδο τη δέσμευσή τους απέναντι στους πρόσφυγες· όμως, πρέπει επίσης να ληφθεί υπόψη - όπως αναφέρεται στην έκθεση - ότι οι χώρες με μικρότερη παράδοση σε θέματα υποδοχής - όπως η χώρα μου - είναι αναγκαίο να βελτιώσουν τις υποδομές και τις υπηρεσίες τους, ώστε να μπορέσουν να φτάσουν στο ίδιο επίπεδο με τις υπόλοιπες και να αναλάβουν - επειδή πιστεύω ότι αυτός πρέπει να είναι ο στόχος - μεγαλύτερο μέρος της ευθύνης, μαζί με τις υπόλοιπες χώρες της Ευρωπαϊκής Ένωσης.
Ο ρόλος και η προσπάθεια που πρέπει να καταβάλουν τα κράτη μέλη προς την κατεύθυνση αυτή είναι σημαντικά.
Όμως, θα ήθελα να επισημάνω ότι θα έπρεπε επίσης να εκμεταλλευτούμε την εμπειρία στη διαχείριση άλλων ταμείων, ειδικά των διαρθρωτικών ταμείων, προκειμένου να συμμετέχουν στην εν λόγω διαχείριση, εκτός από τα κράτη μέλη, οι τοπικές και περιφερειακές αρχές και οι οργανώσεις που εκπροσωπούν την κοινωνία των πολιτών.
Αυτό θα συνεπάγετο μια προστιθέμενη αξία, επειδή η επαφή με τις ΜΚΟ και με τις τοπικές αρχές θα μπορούσε να συμβάλει στην καταπολέμηση του ρατσισμού, στην ενεργή ανάμειξη της κοινωνίας και στην ενημέρωση των πολιτών των χωρών υποδοχής σχετικά με τη σπουδαιότητα του ασύλου και του καταφυγίου.
Επιπλέον, η χρήση των πρακτικών που έχουν ήδη αναπτυχθεί για τη διαχείριση των ταμείων αυτών θα μπορούσε να ευνοήσει την αλληλεπίδρασή τους.
Πρέπει να χαράξουμε συνεκτικές πολιτικές και για τα δύο ταμεία.
Τέλος, θέλω να εκφράσω κι εγώ το αίτημα για μεγαλύτερη συνολική χρηματοδότηση του Ευρωπαϊκού Ταμείου για τους Πρόσφυγες.
Κύριε Πρόεδρε, κατ' αρχάς θα ήθελα και εγώ να ευχαριστήσω την εισηγήτρια, τη συνάδελφο Frahm, για αυτή τη θαυμάσια και περιεκτική έκθεση.
Παρ' όλα αυτά, θα ήθελα να παρουσιάσω κάποια προβλήματα - όπως έκανε και εκείνη - τα οποία είναι, κατά την άποψή μας, σημαντικά και πρέπει να διορθωθούν.
Τα κριτήρια που διέπουν την κατανομή των πόρων, τα οποία εξαρτώνται από τον μέσο αριθμό των αιτούντων άσυλο και των προσφύγων, στους οποίους έχει αναγνωρισθεί επίσημο καθεστώς, καθώς και από την ποιότητα των σχεδίων, πιθανότατα δεν επαρκούν για να επιτευχθεί μια δίκαιη κατανομή των βαρών.
Στην πράξη, οι χώρες που υποδέχονται το μεγαλύτερο αριθμό προσφύγων θα λάβουν προφανώς και τα περισσότερα κονδύλια.
Αυτό είναι σωστό, όμως δεν πρέπει για αυτό το λόγο να ζημιωθούν τα άλλα κράτη μέλη, και τελικά οι πρόσφυγες, οι οποίοι δεν θα είναι κατ' ανάγκη πολλοί στις χώρες αυτές, να είναι εκείνοι που δεν θα μπορέσουν να ωφεληθούν από το Ταμείο.
Εκείνο που πρέπει επίσης να προσέξουμε είναι τα προς διάθεση κονδύλια να αναλογούν στους δεδηλωμένους στόχους.
Πρέπει να διασφαλίσουμε ότι η χρηματοδότηση θα συνεχιστεί ώς το 2004.
Μέχρι στιγμής, το δημοσιονομικό δελτίο δεν περιέχει σαφή δήλωση για την περίοδο μετά το 2001.
Αν μπορέσουμε να απαντήσουμε ειδικά αυτό το ερώτημα, η πρόταση θα έχει νόημα.
Μόνο τότε θα μπορέσουμε να χρησιμοποιήσουμε το Ευρωπαϊκό Ταμείο για τους Πρόσφυγες με τον ενδεδειγμένο και αποτελεσματικό τρόπο.
Κύριε Πρόεδρε, τα κράτη μέλη οφείλουν ορθώς να επιδεικνύουν αλληλεγγύη σε περίπτωση μιας εξαιρετικής, μαζικής, ξαφνικής εισροής προσφύγων, που μετακινούνται λόγω κάποιας εξωτερικής καταστροφής. Ωστόσο, αυτό που μας προτείνει σήμερα η Επιτροπή είναι κάτι αρκετά διαφορετικό.
Πρόκειται για τη δημιουργία ενός μόνιμου Ευρωπαϊκού Ταμείου, που θα διανέμει κονδύλια με στόχο τη βοήθεια των κρατών μελών για την αντιμετώπιση του συνήθους ρεύματος προσφύγων, πραγματικών ή μη.
Αυτή η πρόταση εγείρει πολλά ερωτήματα.
Δεν είναι πλέον σε θέση τα κράτη μέλη να αντιμετωπίζουν μόνα τους τους πρόσφυγες που δέχονται υπό κανονικές συνθήκες; Σε τι θα βελτιωθεί η κατάσταση τους εάν δίνουν χρήματα στις Βρυξέλλες, ώστε οι Βρυξέλλες να τους τα επιστέψουν αμέσως μετά; Θα υπάρχουν χώρες που μόνο θα συνεισφέρουν χρήματα και άλλες που μόνο θα εισπράττουν; Εάν ναι, ποιές; Οι απαντήσεις δεν βρίσκονται πουθενά στις εκθέσεις που μας έχουν διανεμηθεί.

Δεν υπάρχει καν ο παραμικρός πίνακας με τον αριθμό των προσφύγων που βρίσκονται σήμερα στις διάφορες ευρωπαϊκές χώρες.
Μας προτείνεται για άλλη μια φορά η λήψη μιας σημαντικής απόφασης στα τυφλά.
Είναι μάλιστα ακόμα πιο ανησυχητικό το γεγονός ότι, το προτεινόμενο σύστημα διακινδυνεύει να επιταχύνει από μόνο του την ανεξέλεγκτη πορεία του φαινομένου, καθώς η ελάφρυνση του άμεσου κόστους για κάθε κράτος ίσως μειώσει την επαγρύπνηση του, αυξάνοντας τελικά τη συνολική επιβάρυνση για όλους μας.
Πρόκειται για μια παρενέργεια που τη γνωρίζουν καλά οι ασφαλιστές.
Αυτός ο κίνδυνος, με τη σειρά του, γίνεται μεγαλύτερος λόγω του πολύ γενικόλογου τρόπου με τον οποίο το προτεινόμενο κείμενο καθορίζει ποια πρόσωπα θα χαρακτηρίζονται πρόσφυγες.
Φυσικά, στον ορισμό αυτόν βρίσκουμε τον πρόσφυγα υπό την έννοια της Σύμβασης της Γενεύης του 1951 - κάτι που είναι φυσικό - αλλά βλέπουμε επίσης ότι διάφορες κατηγορίες ακουσίως μετακινηθέντων θα μπορούσαν να προστεθούν σε αυτόν, συμπεριλαμβανομένων και των ατόμων που γίνονται δεκτά βάσει, όχι διεθνών υποχρεώσεων, αλλά μόνο εθνικών νόμων, αποφάσεων ή πρακτικών.
Υπό αυτές τις συνθήκες, ο κίνδυνος της κλιμάκωσης, ο κίνδυνος της οικονομικής παρεκτροπής είναι μεγάλος, κύριε Πρόεδρε, και εξάλλου αυτό το αφήνει να εννοηθεί και η ίδια η έκθεση, όταν λέει ότι τα προβλεπόμενα κονδύλια - αν και πρόκειται για 36 εκατομμύρια ευρώ - είναι πολύ λιγότερα από όσα πιθανόν να απαιτηθούν.
Εάν επιθυμούμε να προλάβουμε αυτόν τον κίνδυνο, η Ομάδα Ένωση για την Ευρώπη των Εθνών πιστεύει ότι υπάρχει μόνο μια λύση: να παραμείνει κάθε κράτος οικονομικά υπεύθυνο για την υποδοχή των προσφύγων του και η ευρωπαϊκή αλληλεγγύη να επιφυλάσσεται για τις εξαιρετικές και κρίσιμες περιπτώσεις.
Κύριε Πρόεδρε, κύριε Επίτροπε, αγαπητοί συνάδελφοι, πολλοί από εμάς έχουμε επανειλημμένως ζητήσει τη σύσταση του Ευρωπαϊκού Ταμείου για τους Πρόσφυγες.
Χρειάστηκε να μεσολαβήσουν οι κραυγαλέες περιπτώσεις των εξελίξεων που συνέβησαν στο Κοσσυφοπέδιο και, σε μικρότερη κλίμακα, στο Τιμόρ, ώστε να καταστεί περισσότερο εμφανής η αναγκαιότητα σύστασης του συγκεκριμένου ταμείου.
Η έναρξη ισχύος της Συνθήκης του Αμστερνταμ προσέφερε τη δυνατότητα να υπάρξει η νέα αυτή προσέγγιση της ευρωπαϊκής πολιτικής στους τομείς της μετανάστευσης και της χορήγησης ασύλου, μια προσέγγιση η οποία, όπως ήδη επεσήμανε ο συνάδελφος Oostlander, προϋποθέτει την αλληλεγγύη μεταξύ των κρατών μελών, οπότε θα πρέπει να λειτουργούν μηχανισμοί που θα αποβλέπουν στην επίτευξη ισορροπίας ανάμεσα στις προσπάθειες που καταβάλλουν τα κράτη μέλη που υποδέχονται αυτούς τους πρόσφυγες, κατά τρόπο ώστε τα συγκεκριμένα κράτη να βρεθούν σε θέση να αντεπεξέλθουν, βραχυπρόθεσμα και μακροπρόθεσμα, στα βάρη που συνεπάγεται η υποδοχή των προσφύγων.
Πιστεύουμε πως ορθώς το ταμείο προβλέπει ένα σκέλος που θα διατίθεται για τη λήψη επειγόντων μέτρων, τα οποία θα εφαρμόζονται σε περιπτώσεις μαζικής εισροής ατόμων που θα χρήζουν διεθνούς προστασίας, αλλά επίσης θα εξασφαλίζει, ταυτόχρονα, τη χρηματοδότηση μέτρων διαρθρωτικής πολιτικής.
Με άλλα λόγια, θα επιτρέπει, στο πλαίσιο ενός πολυετούς προγραμματισμού, να παρέχεται πραγματική χρηματοδοτική στήριξη για την εφαρμογή μέτρων που θα στοχεύουν, καταρχάς, στη βελτίωση των συνθηκών υποδοχής, κατά δεύτερον, στην προώθηση της ενσωμάτωσης των προσφύγων, κατά τρίτον, στην ενθάρρυνση του εθελοντικού επαναπατρισμού τους και, κατά τέταρτον, στη διευκόλυνση της επανεγκατάστασης στις χώρες καταγωγής τους.
Η εμπειρία του Κοσσυφοπεδίου έδειξε πως ένα σημαντικό ποσοστό των εκτοπισθέντων ατόμων, συμπεριλαμβανομένων ατόμων που είχαν ήδη αποκτήσει το καθεστώς του πρόσφυγα, ήταν διατεθειμένα να επιστρέψουν στη χώρα καταγωγής τους εφόσον διαμορφώνονταν οι αναγκαίες προϋποθέσεις.
Θα ήθελα, επομένως, να υπογραμμίσω κάτι που έχει ήδη επισημάνει ο συνάδελφος Pirker: τη διαφορά ανάμεσα στο μετανάστη και τον προσωρινό πρόσφυγα.
Στην πρώτη περίπτωση θα πρέπει να εφαρμόζονται πολιτικές με στόχο την ενθάρρυνση της ενσωμάτωσης, ενώ στη δεύτερη περίπτωση, προς το ίδιο το συμφέρον των προσφύγων, θα πρέπει να προωθούνται πολιτικές που θα αποβλέπουν στην ενθάρρυνση της επιστροφής στη χώρα ή στην περιοχή απ' όπου εξαναγκάστηκαν να διαφύγουν.
Οι δύο καταστάσεις διαφέρουν μεταξύ τους και χρήζουν διαφορετικής αντιμετώπισης.
Το να τις συγχέουμε ισοδυναμεί με διολίσθηση προς τη δημαγωγία.
Θα επιθυμούσα ακόμη να υπογραμμίσω την ανάγκη επίσπευσης της δημιουργίας των νομικών μέσων που θα επιτρέπουν την εκταμίευση των πόρων που έχουν ήδη προβλεφθεί γι' αυτό το σκοπό στον προϋπολογισμό του 2000.
Είναι επίσης αναγκαίος ο προσδιορισμός ειδικών κανόνων σχετικά με τα κριτήρια και τις οργανωτικές ρυθμίσεις που θα διέπουν την κατανομή αυτών των πόρων, όπως επίσης και τη δράση των αντίστοιχων μηχανισμών ελέγχου.
Κύριε Πρόεδρε, θα ήθελα να ξεκινήσω ευχαριστώντας, εκ μέρους της Επιτροπής, την κυρία Frahm, εισηγήτρια της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, για το εξαίρετο έργο της, την ποιότητα της έκθεσής της και την υποστήριξη που προσφέρει στην πρόταση της Επιτροπής.
Γνωρίζετε καλύτερα από εμένα ότι η πρόταση απόφασης του Συμβουλίου σχετικά με αυτό το Ταμείο εγκρίθηκε από την Επιτροπή στις 14 Δεκεμβρίου 1999.
Είναι σύμφωνη με μια προσέγγιση, την προσωπική μου προσέγγιση, που εξέθεσα ενώπιον της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων του Ευρωπαϊκού Κοινοβουλίου κατά τη διάρκεια της ακρόασης.
Το Ταμείο συγκεντρώνει σε ένα μόνο μέσο την υποστήριξη των δράσεων των κρατών μελών σε ό,τι αφορά την υποδοχή, την ένταξη και τον εκούσιο επαναπατρισμό των προσφύγων και των ακουσίως μετακινηθέντων, που προηγουμένως αποτελούσαν αντικείμενο κοινών δράσεων και πιλοτικών προγραμμάτων επί τη βάσει των ετήσιων κονδυλίων που εγγράφονταν στον προϋπολογισμό των Κοινοτήτων με πρωτοβουλία του Ευρωπαϊκού Κοινοβουλίου.
Αυτό το Ταμείο δεν αποσκοπεί στην αντικατάσταση των προσπαθειών των κρατών μελών στον τομέα της υποδοχής και της ένταξης των προσφύγων, αλλά αποτελεί ένα πρώτο βήμα που υπογραμμίζει μια ουσιώδη πολιτική πτυχή μιας ευρωπαϊκής στρατηγικής: η στρατηγική για το άσυλο πρέπει να βασίζεται σε μια κοινή ευθύνη σε ευρωπαϊκό επίπεδο.
Θεωρώ ότι η έγκριση αυτού του Ταμείου συμβάλει στην κατάδειξη του ότι, σε αυτόν τον τομέα, η Ευρωπαϊκή Ένωση μπορεί να προσφέρει ως Ευρωπαϊκή Ένωση μια προστιθέμενη αξία στις προσπάθειες κάθε κράτους μέλους.
Ιδρύουμε ένα Ευρωπαϊκό Ταμείο για τους Πρόσφυγες για μια πρώτη περίοδο πέντε χρόνων.
Για το έτος 2000, το ύψος της συνολικής χρηματοδότησης είναι 36 εκατομμύρια ευρώ, από τα οποία τα 10 προορίζονται για την παροχή έκτακτης βοήθειας.
Κατανοώ πλήρως τα σχόλια του εισηγητή που θεωρεί ότι το ποσό αυτό είναι ανεπαρκές σε σύγκριση με το εύρος των αναγκών και με τις φιλοδοξίες του ίδιου του Ταμείου.
Η Επιτροπή έχει ήδη επισημάνει στην Επιτροπή Προϋπολογισμών του Κοινοβουλίου ότι προτίθεται να προτείνει, στο προσχέδιο του προϋπολογισμού για το έτος 2001, τρόπους για τη διασφάλιση της χρηματοοικονομικής βιωσιμότητας του Ταμείου για τα επόμενα πέντε χρόνια.
Με άλλα λόγια, η Επιτροπή θα προτείνει να περάσουμε από τα 36 εκατομμύρια ευρώ για το 2000 στα 45 εκατομμύρια ευρώ για τα επόμενα χρόνια, ώστε η συνολική χρηματοδότηση για τα πέντε χρόνια να ανέλθει στα 216 εκατομμύρια ευρώ.
Πιστεύω πως είναι ένα πρώτο βήμα προς τη σωστή κατεύθυνση.
Το Ευρωπαϊκό Ταμείο για τους Πρόσφυγες αποτελεί ένα μέσο αλληλεγγύης μεταξύ των κρατών μελών, στόχος του οποίου - όπως επεσήμαναν πολλοί ομιλητές - είναι η συμβολή στην εξισορρόπηση των προσπαθειών που αναφέρονται στο άρθρο 63, παράγραφος 2, εδάφιο β της Συνθήκης.
Για τον σκοπό αυτό, προβλέπεται μια αναλογική κατανομή των πόρων μεταξύ των κρατών μελών: αφενός κατ' αναλογία προς τον αριθμό των αιτούντων άσυλο που δέχονται τα κράτη μέλη (δυο τρίτα των πόρων), αφετέρου κατ' αναλογία προς τον αριθμό των προσφύγων που φιλοξενούν στο έδαφός τους (ένα τρίτο των πόρων).
Καταλαβαίνω τον λόγο για τον οποίο προτάθηκε να λαμβάνεται υπόψη ο αριθμός των προσφύγων σε σχέση με το συνολικό πληθυσμό κάθε κράτους μέλους.
Πρέπει να σας ομολογήσω ότι και η Επιτροπή προσπάθησε να εξετάσει αυτό το κριτήριο, ωστόσο μας φάνηκε εξαιρετικά δύσκολο να βρούμε μια μαθηματική φόρμουλα που να μπορεί να σέβεται πραγματικά την αρχή της κατανομής των επιβαρύνσεων και των προσπαθειών συμπεριλαμβάνοντας αυτό το κριτήριο.
Προτίθεμαι οπωσδήποτε να εξετάσω συγκεκριμένες λύσεις, αλλά δεν πρέπει σταματήσουμε στην απλή διατύπωση της αρχής.
Πρέπει να βρούμε συγκεκριμένη λύση και οφείλω να σας ομολογήσω ότι δεν είναι εύκολο.
Το Ευρωπαϊκό Ταμείο για τους Πρόσφυγες θα μπορεί να συγχρηματοδοτεί τις δράσεις των κρατών μελών κατά 50%, ποσοστό που θα μπορούσε να φτάσει στο 75% στα κράτη μέλη που λαμβάνουν πόρους από το Ταμείο Συνοχής.
Η πρόταση απόφασης προβλέπει επίσης τη δυνατότητα χρηματοδότησης, μέσω του αποθεματικού 10 εκατομμυρίων ευρώ, εκτάκτων μέτρων σε περίπτωση μαζικής εισροής προσφύγων.
Από αυτή την άποψη, προσφέρει μια πρώτη απάντηση στο αίτημα που εξέφρασε το Ευρωπαϊκό Συμβούλιο στο Τάμπερε.
Έχω ήδη ξεκινήσει, μαζί με τη συνάδελφό μου Michaele Schreyer, μια συζήτηση για την εξεύρεση τρόπων κινητοποίησης, σε περίπτωση εκτάκτου ανάγκης, πιο σημαντικών πόρων, προσαρμοσμένων στο εύρος των αναγκών.
Ωστόσο, σε αυτό τον τομέα, πιο πολύ από τους αριθμούς - γιατί δυστυχώς ή ευτυχώς, δεν μπορούμε να προβλέψουμε τα ποσά που θα χρειαστούν για την αντιμετώπιση των καταστάσεων εκτάκτου ανάγκης, όπως το Κοσσυφοπέδιο - αυτό που με ανησυχεί και αυτό που αναζητούμε είναι ένας χρηματοδοτικός και διοικητικός, μηχανισμός, ικανός για την αποτελεσματική αντιμετώπιση των αναγκών σε περίπτωση καταστάσεως εκτάκτου ανάγκης.
Η επιλογή και η διαχείριση των προγραμμάτων του Ταμείου, σε ό,τι αφορά τη σχετική με τα διαρθρωτικά μέτρα πλευρά, θα γίνονται από τα κράτη μέλη στο πλαίσιο των αιτήσεων συγχρηματόδοτησης.
Οι όροι εφαρμογής, ελέγχου, παρακολούθησης και αξιολόγησης βασίζονται στις διατάξεις που ισχύουν για τα διαρθρωτικά ταμεία.
Σε ό,τι αφορά τις τροπολογίες, η Επιτροπή έλαβε σοβαρά υπόψη όλες τις προταθείσες τροπολογίες και μπορεί να δεχτεί, με την επιφύλαξη, σε ορισμένες περιπτώσεις, ότι θα γίνουν κάποιες αλλαγές στη μορφή, τις αρχές που διαπνέουν κάποιες από αυτές και που αποσκοπούν στον καλύτερο καθορισμό, μέσα στο προοίμιο, των στόχων του Ευρωπαϊκού Ταμείου για τους Πρόσφυγες, ή στην αποσαφήνιση ορισμένων διατάξεων.
Αφορούν κυρίως την υπενθύμιση, στο προοίμιο, της σημασίας της δράσης των ΜΚΟ, κάποιες χρήσιμες διευκρινήσεις, όπως τη διαφάνεια της διαδικασίας επιλογής των προγραμμάτων, και την ανάγκη να προωθήσουμε τη συνέχεια των προγραμμάτων μέσα στο χρόνο.
Η αρχή μιας ελάχιστης συμμετοχής στο Ταμείο επιτρέπει σε κάθε κράτος μέλος, ανεξαρτήτως του μεγέθους του ρεύματος των προσφύγων, να προσφέρει πραγματική υποστήριξη.
Αντιθέτως, η Επιτροπή δεν μπορεί να συμφωνήσει για μια σειρά άλλων τροπολογιών, κυρίως εκείνων που αφορούν την δημοσιονομική τεχνική.
Πράγματι, οι τροπολογίες αυτές θα είναι άνευ αντικειμένου, εάν η αρμόδια επί του προϋπολογισμού αρχή εγκρίνει τις προτάσεις της Επιτροπής για καθορισμό της χρηματοδότησης του Ταμείου σε 216 εκατομμύρια ευρώ για πέντε χρόνια.
Δεν μπορεί να συμφωνήσει για τις τροπολογίες που αφορούν τη στρατηγική των κρατών μελών και την εγκαθίδρυση εταιρικής σχέσης με τους διάφορους φορείς που αφορά η πολιτική για το άσυλο.
Πράγματι, πρόκειται για μια πρώτη εμπειρία ενός αποκεντρωμένου προγράμματος στον τομέα του ασύλου.
Οι εθνικές αρχές που είναι αρμόδιες για τον εν λόγω τομέα δεν είναι καθόλου εξοικειωμένες με αυτές τις διαδικασίες.
Πρέπει να αποφύγουμε, σε αυτή την απόφαση, όλα όσα θα μπορούσαν να επιβαρύνουν το φόρτο της εργασίας τους και να καθυστερήσουν τη διαδικασία, χωρίς να υπολογίζουμε πως τα ποσά που διακυβεύονται δεν είναι προς το παρόν τεράστια και πως η έγκριση της απόφασης φέτος για το έτος 2000 θα αφήσει λίγο χρόνο για την προετοιμασία των αιτήσεων συγχρηματόδοτησης.
Η Επιτροπή προτίθεται να λάβει υπόψη της ορισμένες ιδέες που περιλαμβάνονται στις τροπολογίες στο πλαίσιο του καθορισμού των πρακτικών λεπτομερειών εφαρμογής αυτού του μέσου και του διαλόγου που θα εγκαινιάσει με τις αρμόδιες εθνικές υπηρεσίες.
Τέλος, σχετικά με τις τροπολογίες που αφορούν την συνεργασία με τις υποψήφιες χώρες, πιστεύω πως πρέπει να είμαστε πολύ σαφείς.
Το Ταμείο έχει στόχο να συμβάλλει στην εξισορρόπηση των προσπαθειών μεταξύ των κρατών μελών.
Δεν πρέπει να σπαταλούμε αυτούς τους ήδη λιγοστούς πόρους για δευτερεύοντες στόχους.
Μια τέτοια συνεργασία με τις υποψήφιες χώρες θα εξυπηρετούσε τους ίδιους στόχους με άλλα προγράμματα, κυρίως το πρόγραμμα PHARE σχετικά με τη μεταφορά του κεκτημένου στη νομοθεσία και με την προσαρμογή των αρμόδιων αρχών στις χώρες της κεντρικής και ανατολικής Ευρώπης στα κοινοτικά επίπεδα.
Ολοκληρώνοντας, κύριε Πρόεδρε, η Επιτροπή χαιρετίζει την υποστήριξη που προσφέρει το Ευρωπαϊκό Συμβούλιο σε αυτή την πρωτοβουλία.
Πιστεύω ότι αρχίζουμε σήμερα, μαζί, ένα ταξίδι στο όνομα της πίστης στις αρχές του ασύλου, ένα ταξίδι για να αποδείξουμε ότι μπορούμε όλοι μαζί να δεχτούμε την πρόκληση της ευρωπαϊκής αλληλεγγύης στον τομέα του ασύλου.
Ευχαριστώ πολύ, κύριε Vitorino.
Η συζήτηση έληξε.
Η ψηφοφορία θα διεξαχθεί αύριο, στις 12.00.
Πρόσβαση στις δραστηριότητες ιδρύματος ηλεκτρονικού χρήματος
Η ημερήσια διάταξη προβλέπει τη συζήτηση της σύστασης για δεύτερη ανάγνωση (A5-0080/2000) εξ ονόματος της Επιτροπής Οικονομικής και Νομισματικής Πολιτικής σχετικά με:
την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την ανάληψη, άσκηση και προληπτική εποπτεία της δραστηριότητας ιδρύματος ηλεκτρονικού χρήματος
[C5-0306/1999 - 1998/0252(COD)]·
την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 77/780/ΕΟΚ σχετικά με τον συντονισμό των νομοθετικών, κανονιστικών και διοικητικών διατάξεων που αφορούν την ανάληψη και την άσκηση δραστηριότητας πιστωτικού ιδρύματος [C5-0307/1999 - 1998/0253(COD)].
(Εισηγήτρια: η κ. Kauppi)
Κύριε Πρόεδρε, οι δυο οδηγίες για την εποπτεία των δραστηριοτήτων των ιδρυμάτων ηλεκτρονικού χρήματος είναι εξαιρετικής σημασίας για την ανάπτυξη του ηλεκτρονικού εμπορίου στην Ευρωπαϊκή Ένωση.
Το ζητούμενο είναι η διασφάλιση της χρηματοοικονομικής ακεραιότητας των ιδρυμάτων ηλεκτρονικού χρήματος και η συμβολή στην καλλιέργεια ενός περιβάλλοντος που να προωθεί την ανάπτυξη αυτού του νέου μέσου πληρωμής.
Καθώς έχουν ληφθεί υπόψη πολλές από τις τροπολογίες που πρότεινε το Κοινοβούλιο κατά την πρώτη ανάγνωση, εγώ προσωπικά θεωρώ ότι η άποψη του Κοινοβουλίου έχει ενσωματωθεί στην κοινή θέση σε ικανοποιητικό βαθμό.
Η κοινή θέση αντικατοπτρίζει ένα συμβιβασμό που επιτεύχθηκε έπειτα από μακρές διαπραγματεύσεις στο Συμβούλιο.
Γνωρίζω πολύ καλά ότι οιεσδήποτε τροπολογίες στην κοινή θέση του Συμβουλίου ενέχουν σοβαρά τον κίνδυνο να χαθεί η οδηγία στη διαδικασία συνδιαλλαγής, καθώς η οδηγία ήταν και εξακολουθεί να είναι ένας πολύ λεπτός συμβιβασμός.
Ως εισηγήτρια, προσπάθησα να αποφύγω να οδηγηθεί αυτή η οδηγία στη διαδικασία συνδιαλλαγής.
Έκανα μια συμβιβαστική πρόταση, η οποία, δυστυχώς, δεν έγινε δεκτή από την πολιτική μου ομάδα.
Δεν πιστεύω ότι μπορούμε να καταλήξουμε σε κάποιο συμπέρασμα που θα μπορούσε να εξυπηρετεί τα συμφέροντα όλων των εμπλεκομένων μερών καλύτερα από ό,τι τα εξυπηρετεί η παρούσα κοινή θέση.
Επομένως, το ερώτημα για εμάς, ως βουλευτές του Ευρωπαϊκού Κοινοβουλίου, είναι εάν οι προτεινόμενες τροπολογίες είναι απολύτως απαραίτητες σε σύγκριση με το δυνητικό κίνδυνο να μην έχουμε απολύτως κανένα πλαίσιο εποπτείας.
Αυτό θα σήμαινε πως η κατάσταση θα παρέμενε αβέβαιη από την πλευρά των καταναλωτών.
Θέλω επίσης να υπενθυμίσω στους συναδέλφους ότι οι τροπολογίες που προτείνονται τώρα είναι νέες και για το λόγο αυτό δεν βασίζονται στη θέση που έλαβε το Κοινοβούλιο κατά την πρώτη ανάγνωση.
Πρόκειται για τροπολογίες που είχε προτείνει στο σύνολό τους η ΕΚΤ, οι οποίες απορρίφθηκαν ομοφώνως από το Συμβούλιο.
Φοβάμαι επίσης ότι δίνοντας έμφαση στη θέση της Ευρωπαϊκής Κεντρικής Τράπεζας σχετικά με τον έλεγχο της νομισματικής σταθερότητας, θα προκαλέσουμε δυσεπίλυτα προβλήματα για τα κράτη μέλη που δεν βρίσκονται εντός της ζώνης του ευρώ.
Πρέπει να θυμόμαστε ότι η ΕΚΤ δεν έχει δικαίωμα βέτο σε ό,τι αφορά την κοινοτική νομοθεσία.
Ο έλεγχος της νομισματικής σταθερότητας της ΕΚΤ βασίζεται στις ιδρυτικές συνθήκες της ΕΚ και δεν πρέπει να επεκτείνεται μέσω των διατάξεων οδηγιών της ΕΚ.
Οι τροπολογίες 1 και 2 προσθέτουν τις λέξεις "στην ονομαστική αξία" στην έκθεση.
Αυτές οι πρόσθετες λέξεις δεν είναι απολύτως απαραίτητες, καθώς το άρθρο 3 ορίζει τις προϋποθέσεις για το δικαίωμα εξαργύρωσης.
Σε αυτό το άρθρο υπονοείται ότι η εξαργύρωση θα γίνεται στην ονομαστική αξία εκτός και εάν υπάρχουν κάποιες λογικές επιβαρύνσεις που θα παρακρατούνται από την ονομαστική αξία.
Στην τελευταία αυτή περίπτωση οι πρόσθετες λέξεις δεν θα προσέθεταν τίποτα και θα ήταν παραπλανητικές για τον καταναλωτή.
Η προσθήκη των λέξεων "στην ονομαστική αξία" στο άρθρο 3(1) μπορεί να παραπλανήσει τον καταναλωτή, καθώς είναι πάντοτε δυνατό να παρακρατηθούν οι επιβαρύνσεις που είναι αυστηρά απαραίτητες για την διεξαγωγή της συναλλαγής.
Σύμφωνα με την κοινή θέση τα κράτη μέλη μπορούν να επιτρέπουν στις αρμόδιες αρχές τους να εξαιρούν κάποια ιδρύματα από την εφαρμογή ορισμένων ή και όλων των διατάξεων της προτεινόμενης οδηγίας.
Το δικαίωμα εξαίρεσης από την εφαρμογή είναι δυνατό σε περιπτώσεις, όπου το συνολικό ποσό του ηλεκτρονικού χρήματος που εκδίδεται είναι περιορισμένο και το ηλεκτρονικό χρήμα που εκδίδεται γίνεται δεκτό ως μέσω πληρωμής μόνο από περιορισμένο αριθμό επιχειρήσεων.
Για παράδειγμα, η εξαίρεση από την εφαρμογή μπορεί να χρησιμοποιηθεί για πανεπιστημιακές κάρτες πληρωμής ή για τα συστήματα τοπικών συγκοινωνιών.
Όλες αυτές οι περιπτώσεις έχουν επίσης ως προϋπόθεση ότι η ανώτατη ικανότητα αποθήκευσης του ηλεκτρονικού υποθέματος δεν θα υπερβαίνει τα 150 ευρώ.
Επιπροσθέτως, τα συστήματα που εξαιρούνται δεν θα επωφελούνται των διατάξεων για το διαβατήριο της Ενιαίας Αγοράς.
Οι δραστηριότητες αυτών των περιορισμένων εθνικών συστημάτων δεν μπορούν, από χρηματοοικονομική άποψη, να συγκριθούν με τις δραστηριότητες των μεγάλων συστημάτων ηλεκτρονικού χρήματος ή των πιστωτικών ιδρυμάτων.
Αυτά τα περιορισμένα συστήματα είναι απίθανο να προκαλέσουν επιπτώσεις που θα μπορούσαν να θέσουν σε κίνδυνο την σταθερότητα της χρηματοοικονομικής αγοράς.
Εξάλλου, αυτά τα περιορισμένα εθνικά συστήματα θα εποπτεύονται, καθώς το κείμενο καθιστά υποχρεωτικό οιαδήποτε εξαίρεση να υπόκειται σε ξεχωριστή απόφαση από τις εποπτικές αρχές.
Τα ιδρύματα που εξαιρούνται θα καταγράφονται και θα παρακολουθούνται, έτσι, πάντα από τις εποπτικές αρχές.
Οι τροπολογίες 3, 4 και 5 περιορίζουν το πεδίο του δικαιώματος εξαίρεσης.
Ήταν σαφές στο Συμβούλιο ότι το τίμημα της ύπαρξης μιας οδηγίας ήταν η ενσωμάτωση του δικαιώματος εξαίρεσης ως επιλογή.
Το Συμβούλιο μπόρεσε να συμφωνήσει στην κοινή του θέση, μόνο και μόνο επειδή θεωρούσε ότι από το να μην υπάρχει καμιά οδηγία θα ήταν καλύτερο να υπάρχει μία που θα περιελάμβανε το δικαίωμα εξαίρεσης, αλλά θα έκανε πιο αυστηρό τον κανονισμό και θα επέτρεπε τον ανταγωνισμό σε μια ενιαία αγορά.
Η Επιτροπή είχε παρόμοια άποψη.
Όσο συντομότερα εγκριθεί και εφαρμοστεί η οδηγία, τόσο συντομότερα θα τεθεί σε ισχύ ο βελτιωμένος κανονισμός.
Εάν εξακολουθήσει να προκαλεί προβληματισμό στην πράξη, τότε υπάρχει η πρόβλεψη της ρήτρας αναθεώρησης στο άρθρο 11.
Κύριε Πρόεδρε, επί του παρόντος δεν υπάρχει καμία απαίτηση για εποπτεία των εθνικών συστημάτων ηλεκτρονικού χρήματος.
Για το λόγο αυτό, πιστεύω ότι το Ευρωπαϊκό Κοινοβούλιο δεν πρέπει να υιοθετήσει καμία τροπολογία, διαφορετικά υπάρχει ο κίνδυνος να καταπέσει ολόκληρη η οδηγία.
Κύριε Πρόεδρε, κυρίες και κύριοι, κύριε Επίτροπε, σχετικά με την οδηγία αυτή θέλω κατ' αρχήν να πω ότι ακολουθεί τους εξής στόχους: πρώτον, να αντιδράσει στη γρήγορη ανάπτυξη των ηλεκτρονικών μέσων πληρωμής·δεύτερον, να θεσπίσει μια κοινή νομική βάση για αυτά τα μέσα\u903\'3f και τρίτον, να φροντίσει για μια εγγύηση ρευστότητας, που θα εξασφαλίσει ασφάλεια και προστασία στους καταναλωτές.
Γι' αυτό χαιρετίζουμε αυτή την οδηγία.
Επιδοκιμάζουμε επίσης το γεγονός ότι οι μη τράπεζες τίθενται, στο πλαίσιο αυτό, υπό κάποιο συγκεκριμένο τραπεζικό εποπτικό έλεγχο, και ότι προβλέπεται υποχρέωση κατώτατων αποθεματικών.
Επιδοκιμάζουμε επίσης το γεγονός ότι δεν γίνονται εξαιρέσεις στην υποχρέωση απόδοσης.
Η εισηγήτρια επεσήμανε ήδη στην ανακοίνωσή της ότι, παρά την κατά βάση αποδοχή της κατεύθυνσης και της αναγκαιότητας αυτής της οδηγίας, υπήρξαν αφενός κάποιες τροπολογίες και, αφετέρου, κάποιες συζητήσεις επιμέρους θεμάτων, που υπερέβησαν τα όρια της οδηγίας.
Παρ' όλο που η εισηγήτρια ανήκει στην Ομάδα μου και εκτιμώ πολύ την αφοσίωσή της στη δουλειά της, διαφωνώ με κάτι που είπε για τους βουλευτές, οι οποίοι εξέφρασαν τις αμφιβολίες τους και έθεσαν ερωτήσεις·συγκεκριμένα, η συνάδελφος διαπίστωσε ότι όλες οι τροπολογίες είναι τροπολογίες της ΕΚΤ.
Η ΕΚΤ δεν μπορεί να καταθέσει εδώ τροπολογίες, και πρόκειται για άδικη κατηγορία απέναντι σε όλους τους βουλευτές που κατέθεσαν τροπολογίες, όταν διατείνεται πως έθεσαν τις ερωτήσεις αυτές και κατέθεσαν τις τροπολογίες αυτές ακολουθώντας εντολές τρίτων και όχι με δική τους απόφαση και ευθύνη. Παρεμπιπτόντως, οι τροπολογίες αυτές εγκρίθηκαν όλες ομόφωνα στην Επιτροπή Οικονομικής και Νομισματικής Πολιτικής, καθώς η έκθεση υιοθετήθηκε ομόφωνα μαζί με τις τροπολογίες.

Περί τίνος πρόκειται τώρα; Αυτές οι αμφιβολίες και οι ερωτήσεις, οι οποίες δεν αμφισβητούν την κατά βάση αποδοχή, αφορούν τέσσερις τομείς, αφορούν ουσιαστικά το ερώτημα: Μήπως το άρθρο 8 περιέχει πολύ μεγάλο αριθμό εξαιρέσεων; αΗ αλλιώς: Μήπως θα έπρεπε να είναι πιο περιορισμένες; Πιο περιορισμένες, επειδή - και η Επιτροπή Οικονομικής και Νομισματικής Πολιτικής έθεσε και η ίδια το ερώτημα αυτό - υφίσταται το εξής ερώτημα: Ποιες θα είναι οι επιπτώσεις αυτών των εκτενών εξαιρέσεων στον έλεγχο του νομισματικού αποθέματος; Πώς θα επιδράσουν αυτές οι εκτενείς εξαιρέσεις στη νομισματική σταθερότητα; Δεν θα μπορούσε αυτή η εκτενής απαρίθμηση των εξαιρέσεων να οδηγήσει ενδεχομένως σε παρακάμψεις των διατάξεων και να γίνει έτσι η εξαίρεση κανόνας;


Αυτό το ερώτημα του ελέγχου του νομισματικού αποθέματος και της νομισματικής σταθερότητας, όπως και το ερώτημα του αν κατ' αυτόν τον τρόπο η εξαίρεση γίνει κανόνας, οδήγησαν στις τροπολογίες.
Αν η σύσταση υιοθετηθεί χωρίς τις τροπολογίες, ζητώ από την Επιτροπή και το Συμβούλιο να εφαρμόσουν το περιεχόμενο της οδηγίας και να υποβάλουν, σύντομα, στο Κοινοβούλιο μια έκθεση για τις επιπτώσεις των οδηγιών με τις αναγκαίες, κάτω από συγκεκριμένες συνθήκες, τροπολογίες.
Θα το προσέξουμε αυτό.
Κύριε Πρόεδρε, στην Ευρώπη το ηλεκτρονικό χρήμα δεν έχει ακόμα τη σημασία που έχουν η ηλεκτρονική οικονομία, το ηλεκτρονικό εμπόριο και η ηλεκτρονική Ευρώπη.
Φυσικά, θα πρέπει να φροντίσουμε να ενισχύσουμε και σε αυτό τον τομέα την ανταγωνιστικότητα της Ευρώπης έναντι των Ηνωμένων Πολιτειών.
Η εισαγωγή του ευρώ θα συμβάλει σίγουρα θετικά, και είναι καιρός να αποκτήσουμε για αυτό το λόγο έναν ενιαίο νομικό κώδικα, προκειμένου να διασφαλίσουμε τις ηλεκτρονικές εμπορικές συναλλαγές.
Πιστεύω ότι το ηλεκτρονικό χρήμα θα κερδίσει σε σημασία, όχι μόνο στις εμπορικές συναλλαγές αλλά και στους καταναλωτές, ακριβώς επειδή, μέχρι στιγμής, θεωρούν ανεπαρκείς τις διατάξεις ασφαλείας για το Ίντερνετ, και, γι' αυτό το λόγο, πολλοί από αυτούς διστάζουν να επιλέξουν αυτή τη δυνατότητα.
Διαπιστώνει κανείς ότι το ηλεκτρονικό χρήμα έχει σήμερα στην Ευρωπαϊκή Ένωση μάλλον αξία σπάνιου αγαθού παρά χρηστική αξία.
Αυτό πρέπει να αλλάξει!
Επιπλέον, πρέπει να επισημανθεί ότι αυτά τα ηλεκτρονικά συστήματα πληρωμής δεν λειτουργούν μέσα στην Ευρωπαϊκή Ένωση, γιατί δεν έχει εξασφαλισθεί η διαλειτουργικότητα.
Πιστεύω ότι το σημείο αυτό θα έπρεπε να το προσέξουμε αν θέλουμε στο μέλλον να προβάλουμε αυτό το μέσο πληρωμής.
Πρέπει να το κάνουμε και προς το συμφέρον των καταναλωτών, γιατί θα εξοικονομηθούν χρήματα.
Η έκδοση ηλεκτρονικού χρήματος δεν έχει να κάνει όμως μόνο με την απλούστευση ή και την διασφάλιση των διαδικασιών πληρωμής, αλλά επηρεάζει πράγματι την νομισματική σταθερότητα και τον τρόπο λειτουργίας των συστημάτων πληρωμής.
Γι' αυτό χρειαζόμαστε έναν ενιαίο νομικό κώδικα, ενώ πρέπει να γνωρίζουμε ότι οι επιφυλάξεις υπάρχουν ιδιαίτερα τότε, όταν το ηλεκτρονικό χρήμα δεν εξαργυρώνεται μόνο σε κέρματα και χαρτονομίσματα ή με μεταφορά στον τραπεζικό λογαριασμό, αλλά όταν το ηλεκτρονικό χρήμα διατίθεται επί πιστώσει.
Πιστεύω ότι αυτή είναι η κύρια αιτία του φόβου της αστάθειας, αντί της σταθερότητας, την οποία, εξάλλου, θέλουμε να εγγυηθούμε στην Ευρωπαϊκή Ένωση.
Επομένως, πιστεύω ότι το άρθρο 8, που προβλέπει μια επέκταση των δυνατοτήτων εξαίρεσης, δημιουργεί υπέρμετρα μεγάλα περιθώρια διακριτικής ευχέρειας.
Αυτό μπορεί να έχει ως επίπτωση πολλά ιδρύματα ηλεκτρονικού χρήματος να μην εμπίπτουν στις διατάξεις οι οποίες ισχύουν για τα πιστωτικά ιδρύματα.
Αυτό δεν μπορεί να συμβεί, αυτό δεν πρέπει να συμβεί, και όλοι μας γνωρίζουμε ότι σήμερα η εθνική έκδοση ηλεκτρονικού χρήματος δεν μπορεί πλέον να εξασφαλισθεί - αν κοιτάξουμε τη διατύπωση του άρθρου 8, κυρίως, παράγραφος γ.
Οι τροπολογίες του Συμβουλίου, οι οποίες διευρύνουν το χώρο χρήσης του ηλεκτρονικού χρήματος, δεν είναι προς όφελος του καταναλωτή.
Χρειαζόμαστε το ηλεκτρονικό χρήμα να ισχύει σε ένα συγκεκριμένο περιβάλλον.
Επομένως, θα πρέπει να αφορά ολόκληρο τον ευρωπαϊκό χώρο ισχύος, και όχι μόνο έναν εθνικό χώρο.
Επιπλέον, πιστεύω ότι τα ιδρύματα που εκδίδουν ηλεκτρονικό χρήμα θα έπρεπε να τυγχάνουν ίσης μεταχείρισης με τα υπόλοιπα.
Σίγουρα, είναι σημαντικό να σκεφθούμε και το ρόλο της Ευρωπαϊκής Κεντρικής Τράπεζας - για παράδειγμα, τον έλεγχο της συνολικής προσφοράς χρήματος.
Όμως, εγώ σκέφτομαι κυρίως τους καταναλωτές.
Αν το ηλεκτρονικό χρήμα μπορεί να χρησιμοποιείται και χωρίς περιορισμούς στο Ίντερνετ και για τα κινητά τηλέφωνα, τότε και αυτό μπορεί να αποδειχθεί αντιπαραγωγικό.
Για αυτό δεν μπορώ να συμφωνήσω με τη νέα διατύπωση του άρθρου 8, παράγραφος γ.
Πιστεύω ότι, στην εποχή του ηλεκτρονικού χρήματος, πρέπει να κάνουμε ό,τι περνά από το χέρι μας για να ενισχύσουμε την εμπιστοσύνη των καταναλωτών και να μην τους αφήσουμε να χτίζουν πύργους στην άμμο.
Κύριε Πρόεδρε, είναι πραγματικά κρίμα που αυτή η κοινή θέση, η οποία συντάχθηκε με τόση προσοχή από το Συμβούλιο και η οποία έλαβε δεόντως υπόψη τις θέσεις του Κοινοβουλίου κατά την πρώτη ανάγνωση, βρίσκεται τώρα στη διαδικασία της αποσύνθεσης.
Πιστεύω ότι θα στερηθούμε ένα αρκετά χρήσιμο νομοθέτημα, το οποίο θα μπορούσε να έχει θέσει σε εφαρμογή το απαραίτητο πλαίσιο επιτήρησης για έναν από τους αναπτυσσόμενους τομείς των χρηματοπιστωτικών υπηρεσιών, δηλαδή την τοποθέτηση μετρητών σε πλαστικές κάρτες και άλλες μορφές ηλεκτρονικού χρήματος.
Οι ανησυχίες της Ευρωπαϊκής Κεντρικής Τράπεζας, οι οποίες στη πλειοψηφία τους - αν και όχι ίσως στο σύνολό τους - έχουν ληφθεί υπόψη, εμφανίζονται με τέτοιο τρόπο που θα μπορούσαν να βλάψουν τις δυνατότητες ανάπτυξης αυτής της δραστηριότητας.
Οι ανησυχίες, ιδιαιτέρως σε σχέση με το δικαίωμα εξαίρεσης, είναι λανθασμένες ακριβώς επειδή το δικαίωμα θα ήταν πολύ περιορισμένο: θα περιοριζόταν σε μόνο 150 ευρώ για κάθε συγκεκριμένη κάρτα.
Κάθε ίδρυμα έκδοσης θα τελούσε υπό την εποπτεία εθνικών αρχών και γνωρίζουμε ότι οι πιθανότητες αύξησης της προσφοράς χρήματος λόγω αυτού του είδους της έκδοσης θα ήταν εξαιρετικά μικρές, δεδομένου του είδους των συστημάτων που λειτουργούν ήδη σε ένα αριθμό κρατών μελών: επί παραδείγματι, στις πανεπιστημιουπόλεις οι φοιτητές μπορούν με τη χρήση αυτής της πλαστικής κάρτα; να αγοράζουν κάτι σε ένα μπαρ ή στην καντίνα ή στο βιβλιοπωλείο του πανεπιστημίου.
Η πραγματικότητα είναι ότι άλλες κοινοτικές κεντρικές τράπεζες - κυρίως η σουηδική Riksbank και η Τράπεζα της Αγγλίας - δεν συμμερίζονται αυτές τις ανησυχίες για την έκδοση χρήματος.
Εάν κοιτάξουμε την ουσία των προβληματισμών της ΕΚΤ κατά τα τελευταία χρόνια, μπορούμε να δούμε ότι δεν υπήρξε ποτέ σταθερή σχέση μεταξύ της προσφοράς χρήματος και της ανάπτυξης του ονομαστικού εισοδήματος.
Υπήρξε σημαντική διακύμανση της ταχύτητας κυκλοφορίας λόγω των νέων εξελίξεων στον κλάδο των χρηματοοικονομικών υπηρεσιών και αυτή είναι απλώς άλλη μια τέτοια εξέλιξη.
Για το λόγο αυτό, πριν αναλάβει η ΕΚΤ την ευθύνη για τη νομισματική πολιτική στη ζώνη του ευρώ, η ίδια η Bundesbank δεν ήταν σε θέση να τηρήσει την αύξηση των στόχων που είχε θέσει για την προσφορά χρήματος.
Αυτό που έχουμε εδώ είναι μια προσπάθεια, τη στιγμή που βλέπουμε ότι μια συγκεκριμένη θεωρία για το νομισματικό έλεγχο δεν αποδίδει και δεν συμφωνεί με την πραγματικότητα, να χωρέσουμε ξανά την πραγματικότητα στη θεωρία, εις βάρος της πρωτοποριακής ικανότητας των κρατών μελών και των χρηματοοικονομικών τους συστημάτων.
Είναι πραγματικά κρίμα.
Οι ασφαλιστικές δικλείδες που έχει θέσει εδώ η Επιτροπή είναι πολλές και τις έχει εξετάσει προσεκτικά το Συμβούλιο, για αυτό το λόγο ελπίζω πραγματικά ότι θα στηρίξουμε πλήρως την κοινή θέση του Συμβουλίου για το εν λόγω ζήτημα..
Κύριε Πρόεδρε, από τον Ιανουάριο του 1999 το ευρώ έχει γίνει το νέο νόμισμα για το μεγαλύτερο τμήμα της Ευρωπαϊκής Ένωσης.
Έκτοτε, δεν υπάρχουν συναλλαγματικοί κίνδυνοι και, θεωρητικά, θα έπρεπε να έχει μειωθεί σημαντικά το κόστος που επιβαρύνει τους καταναλωτές για τη διασυνοριακή μεταφορά χρημάτων και την ανταλλαγή μετρητών από ένα νόμισμα που ανήκει στη ζώνη του ευρώ σε ένα άλλο.
Τα χρηματοπιστωτικά ιδρύματα εντός της Ευρωπαϊκής Ένωσης υποχρεούνται να μειώσουν σημαντικά το κόστος που συνεπάγεται για τους καταναλωτές η μεταφορά χρήματος από τη μια ζώνη του ευρώ στην άλλη.
Ενδεχομένως να ενθυμούμαστε ότι η Ένωση των Ευρωπαίων Καταναλωτών, η οποία εκπροσωπεί του καταναλωτές της Ευρωπαϊκής Ένωσης, εκπόνησε μόλις πέρυσι μια εκτεταμένη έρευνα για τις επιβαρύνσεις στις διασυνοριακές πληρωμές.
Το συμπέρασμα της έρευνας έδειξε καθαρά ότι το κόστος με το οποίο επιβαρύνονται οι καταναλωτές για τη μεταφορά χρήματος από τη μια ευρωπαϊκή χώρα στην άλλη είναι ακόμη πολύ υψηλό.
Με τη προβλεπόμενη ανάπτυξη των ηλεκτρονικών αγορών τα προσεχή έτη, η μεγάλη προμήθεια που χρεώνουν οι τράπεζες για το συνάλλαγμα μπορεί να αποτρέψει τους καταναλωτές να κάνουν τις αγορές τους μέσω του Ίντερνετ.
Είναι σημαντικό να καθησυχάσουμε τους καταναλωτές για τις ηλεκτρονικές πληρωμές μέσω της θέσπισης ενός νομικού πλαισίου.
Αυτή η έρευνα φανέρωσε, επίσης, πως οι καταναλωτές εξακολουθούν να χρεώνονται περισσότερο για τις διασυνοριακές μεταφορές σε σχέση με τις εθνικές μεταφορές χρημάτων.
Αυτό δεν είναι λογικό.
Το νόμισμα του ευρώ έχει άρει τους συναλλαγματικούς κινδύνους και τα κόστη θα έπρεπε να έχουν μειωθεί σημαντικά.
Χαιρετίζω την οδηγία για τις διασυνοριακές πιστωτικές μεταβιβάσεις η οποία ισχύει τώρα εντός της Ένωσης.
Ολοκληρώνοντας, πιστεύω ακράδαντα ότι η νέα οδηγία για τις διασυνοριακές μεταφορές είναι θετική για τους καταναλωτές της Ένωσης.
Είναι επίσης θετική και για τα χρηματοπιστωτικά ιδρύματα.
Κύριε Πρόεδρε, όπως και κάποιοι από τους προηγούμενους ομιλητές απόψε, χαίρομαι ιδιαίτερα που το Συμβούλιο κατέθεσε αυτή την πρόταση.
Δεν πιστεύω ότι θα τη βοηθήσουν οι τροπολογίες που προτείνει σήμερα το Κοινοβούλιο αλλά και η επιτροπή μας.
Όσο και αν λένε στο τέλος ότι έπρεπε να ψηφίσουν την έκθεση στο σύνολό της μέσα στην επιτροπή, δεν πείθομαι ότι μερικά μέλη της επιτροπής δεν είχαν ανησυχίες για τις επιπτώσεις μερικών από αυτές τις τροπολογίες.
Μερικές από τις δυνατότητες αυτής της εκκολαπτόμενης αγοράς, τις απαρχές της οποίας βλέπουμε σήμερα στην Ευρωπαϊκή Ένωση, θα επηρεαστούν από κάποιες εκ των προτάσεων που γίνονται.
Παρά το γεγονός ότι η προσφορά χρήματος ενδιαφέρει, φυσικά, αμεσότατα κάθε κεντρική τράπεζα, σε αυτή την περίπτωση δεν προκύπτει άμεσα από πουθενά το συμπέρασμα ότι θα έχει την επίπτωση που όλοι λένε ότι θα έχει, ότι, δηλαδή, το ηλεκτρονικό χρήμα θα είναι κάτι παραπάνω από ένα μέσο συναλλαγής, ένα εξαργυρώσιμο κουπόνι κατά κάποιο τρόπο ή ένας μηχανισμός που αναμένεται να εισαχθεί στο εμπόριο.
Λόγω των περιορισμών για τους οποίους ακριβώς μίλησε ο κ. Huhne, αυτό, φυσικά, ελέγχεται στενά από το δικαίωμα εξαίρεσης που πρότεινε το Συμβούλιο και κυρίως από μερικούς εκ των λογικών συμβιβασμών που προτάθηκαν νωρίτερα.
Εγώ προσωπικά και η Ομάδα του Ευρωπαϊκού Λαϊκού Κόμματος θα μπορούσαμε να υποστηρίξουμε πλήρως κάτι σαν τη συμβιβαστική τροπολογία 5, την οποία η κ. Kauppi κατέθεσε στην επιτροπή, ωστόσο φοβάμαι ότι εάν εγκρίνονταν οι τροπολογίες 3 και 4 εδώ στο Κοινοβούλιο αυτή την εβδομάδα, θα βλέπαμε να καταπίπτει αυτό το νομοθέτημα.
Μην αμφιβάλλετε καθόλου ότι θα κατέπιπτε.
Ανησυχώ πολύ σοβαρά για τα κίνητρα όσων θα επιθυμούσαν να δουν αυτό το νομοθέτημα να καταπίπτει, γιατί οποιοδήποτε κενό και αν προκαλούταν θα ήταν ένα κενό που θα βόλευε την Ευρωπαϊκή Κεντρική Τράπεζα.
Καθώς μάλιστα είναι ένα όργανο που αρνείται κάθε είδους κανονισμό που αποφασίζεται εδώ ή οπουδήποτε αλλού, το βρίσκω ανησυχητικό ως ιδέα.
Θα ήθελα να ζητήσω από όλους τους συντρόφους και τους συναδέλφους που βρίσκονται στην αίθουσα σήμερα να σκεφτούν τις επιπτώσεις των τροπολογιών που θα μπορούσαν να εγκριθούν αυτή την εβδομάδα, τη ζημιά που θα μπορούσαν να προκαλέσουν, την έλλειψη εμπιστοσύνης που θα σίγουρα θα ανέκυπτε και τη ζημιά που θα υφίστατο αυτή η εκκολαπτόμενη αγορά.
Κύριε Πρόεδρε, θα ήθελα να κατ' αρχάς να εκφράσω τις θερμές ευχαριστίες της Επιτροπής για το έργο που ετοίμασε η κ. Kauppi.
Εκτιμούμε ιδιαιτέρως αυτό το έργο και την έκθεσή της, καθώς αφορά ένα θέμα το οποίο είναι σημαντικό όχι τόσο για τις κυβερνήσεις, όσο κυρίως για τους πολίτες της Ευρωπαϊκής Ένωσης, όπως είπε πριν από λίγο η κ. Randzio-Plath.
Θα ήθελα επίσης να εκφράσω της εκτίμηση της Ευρωπαϊκής Επιτροπής για τη συνεχιζόμενη υποστήριξη που προσφέρει το Κοινοβούλιο στην πρωτοβουλία για το ηλεκτρονικό χρήμα και, μάλιστα, σε όλες τις πρωτοβουλίες της Επιτροπής για το ηλεκτρονικό εμπόριο.
Η Επιτροπή έχει διαπιστώσει το υψηλό επίπεδο συνεργασίας μεταξύ του Κοινοβουλίου, του Συμβουλίου και της Επιτροπής για την επίτευξη μιας πρώτης συμφωνίας για τις προτάσεις που αφορούν το ηλεκτρονικό εμπόριο.
Ως απόδειξη αυτού, θα μπορούσα ενδεχομένως να αναφέρω το μεγάλο αριθμό τροπολογιών που έχει καταθέσει το Κοινοβούλιο, τροπολογίες που έγιναν δεκτές από το Συμβούλιο και την Επιτροπή.
Έχουμε σίγουρα λάβει πλήρη γνώση των επιθυμιών του Κοινοβουλίου και έχουμε κάνει ό,τι μπορούσαμε για την ενσωμάτωσή τους στις προτάσεις που έχετε τώρα ενώπιον σας, όπως σημείωσε και ο κ. Huhne.
Θα ήθελα, ωστόσο, να εκφράσω την απογοήτευση της Επιτροπής για την απόρριψη της αρχικής έκθεσης της κ. Kauppi.
Η έκθεση αυτή αναγνώρισε το υψηλό επίπεδο συνεργασίας μεταξύ του Συμβουλίου, της Επιτροπής και του Κοινοβουλίου, καθώς και την ευαίσθητη φύση της κοινής θέσης.
Σε σχέση τώρα με τις συγκεκριμένες τροπολογίες, θα ήθελα να πω τα εξής.
Οι δυο πρώτες που αφορούν τη δυνατότητα εξαργύρωσης στην ονομαστική τιμή εισάγουν περιττή νομική αβεβαιότητα στο κείμενο.
Η διάταξη για τη δυνατότητα εξαργύρωσης που προτάθηκε από το Κοινοβούλιο κατά την πρώτη ανάγνωση - μια πρώτη ανάγνωση που έλαβε χώρα πριν από ένα χρόνο σχεδόν - και έγινε δεκτή από το Συμβούλιο είναι σαφής.
Προβλέπει ότι το ηλεκτρονικό χρήμα πρέπει να εξαργυρώνεται με μετρητά όταν ζητηθεί αφού παρακρατηθεί το νόμιμο κόστος για τη διεξαγωγή των συναλλαγών.
Μου φαίνεται πως αυτή η θέση είναι εξαιρετικά λογική.
Η αναγνώριση του δικαιώματος της παρακράτησης του δικαιολογημένου κόστους έρχεται σε σύγκρουση με την υποχρέωση εξαργύρωσης στην ονομαστική τιμή.
Επί τη βάσει αυτού και για το λόγο τούτο, δεν μπορώ δυστυχώς να δεχτώ τις δυο πρώτες τροπολογίες.
Οι τροπολογίες 3 και 4 προτείνουν ουσιαστικά τον περιορισμό των περιπτώσεων κατά τις οποίες τα κράτη μέλη μπορούν να εξαιρέσουν από την εφαρμογή μέρους ή του συνόλου των διατάξεων της οδηγίας ορισμένα περιορισμένα συστήματα ηλεκτρονικού χρήματος. Στο σημείο αυτό ανησυχώ λόγω μιας παρεξήγησης των διατάξεων εξαίρεσης.
Αυτές οι διατάξεις είναι προαιρετικές, έχουν περιορισμένη εφαρμογή σε ορισμένα αναγνωρίσιμα συστήματα και εξετάζουν κάθε περίπτωση ξεχωριστά.
Θα ήθελα να προσθέσω ότι τα συστήματα που επωφελούνται από οποιοδήποτε δικαίωμα εξαίρεσης δεν θα επωφελούνται από το ευρωπαϊκό διαβατήριο.
Θα συνεχίσουν να είναι πιστωτικά ιδρύματα και επομένως θα εμπίπτουν στο νομισματικό έλεγχο της Ευρωπαϊκής Κεντρικής Τράπεζας στη ζώνη του ευρώ.
Επομένως, η δικαιολογία για τη διαγραφή τους λόγω ανησυχιών για τη νομισματική πολιτική δεν έχει βάση.
Συνεχίζουν να αναφέρονται στις αρμόδιες αρχές σε περιοδική βάση.
Για το ίδιο ζήτημα, θα ήθελα να αναφέρω ότι με εξέπληξαν κάποιες ερωτήσεις και σχόλια των βουλευτών για τη νομισματική σταθερότητα και τη νομισματική προσφορά.
Όπως δήλωσε ο κ. Skinner, σύμφωνα με τη διαδικασία του ηλεκτρονικού χρήματος, ο πελάτης πρώτα καταθέτει τα χρήματά του και μετά λαμβάνει το αντίστοιχο ποσό σε ηλεκτρονικό χρήμα.
Με άλλα λόγια, κατά την όλη διαδικασία δεν εκδίδεται ούτε ένα ίχνος χρήματος.
Για το λόγο αυτό, οι ανησυχίες για την νομισματική προσφορά ή τη νομισματική σταθερότητα - όπως είπε ένας βουλευτής, το ηλεκτρονικό χρήμα ως πιστωτικό όχημα - απλώς δεν στέκουν.
Το ηλεκτρονικό χρήμα δεν σημαίνει έκδοση χρήματος.
Σημαίνει ότι το χρήμα κατατίθεται σε ένα ίδρυμα και λαμβάνεται σε μια άλλη μορφή, αλλά είναι το ίδιο χρηματικό ποσό.
Για τον λόγο αυτό, θα ήθελα να καθησυχάσω όσους ανησυχούν.
Δεν υπάρχει περίπτωση να προκύψει νομισματική αστάθεια από το φαινόμενο του ηλεκτρονικού χρήματος.
Επιστρέφοντας στις διατάξεις για το δικαίωμα εξαίρεσης, εάν η οδηγία καταπέσει λόγω της διαγραφής των διατάξεων για την εξαίρεση - και το Κοινοβούλιο αρχικά πρότεινε να επεκταθούν - υπάρχει μεγάλη πιθανότητα να είναι εξαιρετικά δύσκολο, εάν όχι αδύνατο, να εναρμονιστούν οι κανόνες για το ηλεκτρονικό χρήμα στο μέλλον.
Και θέλουμε να υπάρχουν κανόνες.
Θέλουμε να εναρμονιστούν, γιατί αυτό επιθυμούν άλλωστε και οι πολίτες της Ευρωπαϊκής Ένωσης.
Εάν αυτές οι δυο οδηγίες καταπέσουν, αυτό θα βλάψει τους καταναλωτές, τις επιχειρήσεις της Ευρώπης και την όλη πρωτοβουλία για το ηλεκτρονικό εμπόριο.
Εάν στα αμέσως προσεχή χρόνια υπάρξουν δικαιολογημένες ανησυχίες ή εάν προκύψουν προβλήματα που ακόμα δεν έχουν εντοπιστεί, θα ληφθούν υπόψη κατά την αναθεώρηση της εφαρμογής των οδηγιών.
Η Επιτροπή δεσμεύεται να προβεί σε αναθεώρηση, η οποία θα πραγματοποιηθεί σε τρία χρόνια αφότου τεθούν σε ισχύ οι οδηγίες.
Δυστυχώς, για τον λόγο αυτό, δεν μπορώ να κάνω δεκτές τις τροπολογίες 3 και 4.
Σε ό,τι αφορά την Επιτροπή, θα θέλαμε να τις απορρίψει και το Κοινοβούλιο, όπως και τις τροπολογίες 1 και 2 που ελπίζουμε ότι θα απορριφθούν.
Στρεφόμενος στην τροπολογία 5, που τροποποιεί το κείμενο ώστε να απαγορεύει στα κράτη μέλη να εξαιρούνται από την απαίτηση του δικαιώματος εξαργύρωσης, αλλά δεν περιορίζει με κάποιο άλλο τρόπο τις διατάξεις του άρθρου 8, επιτρέποντας στα κράτη μέλη να εξαιρούν από τις διατάξεις της οδηγίας ορισμένα περιορισμένα συστήματα, η άποψη της Επιτροπής για την τροπολογία αυτή είναι κάπως λιγότερο αρνητική από ό,τι για τις τροπολογίες 1 έως 4.
Ωστόσο, θα υποστηρίξουμε την άποψη που εξέφρασε η κ. Kauppi, η οποία είπε πως θα ήταν καλύτερο για όλους τους ενδιαφερόμενους εάν απορρίπτονταν και οι πέντε τροπολογίες.
Υπό το φως αυτών των σκέψεων, ζητώ με όλη μου την καρδιά από το Κοινοβούλιο να επανεξετάσει τις τροπολογίες του, ώστε να μην εκπέσουν και αλλοιωθούν οι οδηγίες στη διαδικασία συνδιαλλαγής.
H συζήτηση έληξε.
Η ψηφοφορία θα διεξαχθεί αύριο, στις 12.00.
Επίσημοι έλεγχοι στον τομέα των ζωοτροφών
Η ημερήσια διάταξη προβλέπει τη σύσταση για τη δεύτερη ανάγνωση (A5-0084/2000) εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου, που τροποποιεί την Οδηγία 95/53/ΕΚ για τον καθορισμό των αρχών των σχετικών με τη διοργάνωση των επισήμων ελέγχων στον τομέα των ζωοτροφών [10804/1/1999 - C5-0273/1999 - 1998/0301(COD)] (Εισηγητής: ο κ. Staes)
- (NL) Κύριε Πρόεδρε, αγαπητοί συνάδελφοι, κύριε Επίτροπε, η πράξη μας δείχνει ότι οι κρίσεις ή τα σκάνδαλα μπορούν να έχουν καθαρτικές συνέπειες και να συμβάλλουν στη βελτίωση της νομοθεσίας.
Αυτό συμβαίνει αναμφίβολα με το σύνολο της νομοθεσίας, η οποία αφορά άμεσα ή έμμεσα την ασφάλεια των τροφίμων.
Υπάρχουν ουκ ολίγα παραδείγματα σχετικά.
Εδώ και περισσότερα από 20 χρόνια, η ανακάλυψη της ύπαρξης γυναικείων ορμονών σε βαζάκια με παιδικές τροφές αποτέλεσε το έναυσμα για την υιοθέτηση των οδηγιών περί ορμονών του 1981, του 1985, που αργότερα αναθεωρήθηκε το 1988.
Ή επίσης, το σκάνδαλο με την ουσία clenbuterol, όταν κατασχέθηκαν περισσότερα από 15000 μόσχοι το 1988 στη Βόρειο Ρηνανία - Βεστφαλία, που είχε ως συνέπεια την τροποποίηση το 1996 της ισχύουσας νομοθεσίας των οδηγιών περί ορμονών.
Στη χώρα μου, τη Φλάνδρα, μία σειρά επιθέσεων κατά επιθεωρητών κρεάτων και η δολοφονία του κτηνιάτρου Karel Van Noppen οδήγησαν σε αυτό που μπορώ να ονομάσω χωρίς κανένα δισταγμό ως την αυστηρότερη εθνική νομοθεσία περί ορμονών στην Ευρώπη.
Και τα σκάνδαλα μπορούν να έχουν καθαρτικές συνέπειες.
Το διαπιστώνουμε αυτό και σήμερα που συζητούμε σε δεύτερη ανάγνωση την τροποποίηση της οδηγίας 95/53, διότι η οδηγία αυτή οφείλεται επίσης σε ένα σκάνδαλο, δηλαδή την εισαγωγή πούλπας εσπεριδοειδών με διοξίνη από τη Βραζιλία.
Η πούλπα εσπεριδοειδών χρησιμοποιείται ως ζωοτροφή για γαλακτοφόρες αγελάδες και έτσι η διοξίνη κατέληξε στο γάλα που προοριζόταν για ανθρώπινη κατανάλωση.
Οι αρχές της Βάδης-Βυρτεμβέργης ανακάλυψαν τι συνέβαινε, εξέτασαν την υπόθεση και διαπίστωσαν ότι κατά την περίοδο Δεκεμβρίου 1997 - Φεβρουαρίου 1998 είχαν εισαχθεί στην ΕΕ συνολικά σχεδόν 106.000 τόνοι μολυσμένης πούλπας.
Το σκάνδαλο αυτό μάς δίδαξε ότι η Ευρωπαϊκή Επιτροπή δεν διέθετε επαρκή μέσα προκειμένου να αναλάβει δράση σε περιπτώσεις έκτακτης ανάγκης.
Η Επιτροπή υπέβαλε με αίτημα των κρατών μελών πρόταση την 4η Νοεμβρίου 1998 για τροποποίηση της Οδηγίας που συζητούμε σήμερα.
Ήδη στις 16 Δεκεμβρίου του 1998 το Κοινοβούλιο ενέκρινε την πρόταση της Επιτροπής χωρίς να υποβάλει ουδεμία τροπολογία.
Μετά τη θέση σε ισχύ της Συνθήκης του Αμστερνταμ η Επιτροπή τροποποίησε αμέσως και τη νομική βάση από το άρθρο 100Α στο 152.
Την 15η Νοεμβρίου πέρυσι το Συμβούλιο κατέληξε στην κοινή θέση που έχετε μπροστά σας.
Το Συμβούλιο πραγματοποίησε ορισμένες αλλαγές συντακτικής φύσης, κάτι που δεν μας προκαλεί πρόβλημα ως Επιτροπή Περιβάλλοντος.
Αυτό ωστόσο που μας προκαλεί πρόβλημα είναι ο τρόπος με τον οποίο το Συμβούλιο στερεί από την Ευρωπαϊκή Επιτροπή τη δυνατότητα άμεσης παρέμβασης σε περιπτώσεις κρίσεων.
Θα πρέπει εδώ να αναφερθώ για λίγο σε κάποιες τεχνικές λεπτομέρειες, συγκεκριμένα στην εξαιρετικά περίπλοκη διαδικασία της επιτροπολογίας. Διότι μετά την υποβολή της πρότασης της Επιτροπής τροποποιήθηκε η νομοθεσία περί επιτροπολογίας και στο εξής ισχύει η Απόφαση 1999/468 του Συμβουλίου.
Η Απόφαση αυτή περιέχει διάφορες δυνατές διαδικασίες προκειμένου να μεταφερθούν αρμοδιότητες του Συμβουλίου στην Ευρωπαϊκή Επιτροπή.
Σήμερα θα πρέπει να επικεντρωθούμε στα άρθρα 5 και 6 της Απόφασης του Συμβουλίου.
Το άρθρο 5 αναφέρεται στη ρυθμιστική διαδικασία, ενώ το άρθρο 6 στη διαδικασία διαφύλαξης.
Η αρχική πρόταση της Επιτροπής, όπως είχε εγκριθεί από το Κοινοβούλιο κατά την πρώτη ανάγνωση, είχε σαφώς διατυπωθεί εμπνεόμενη από το πνεύμα της διαδικασίας διαφύλαξης που ισχύει σήμερα.
Το Συμβούλιο θέλει να απομακρυνθεί στην κοινή του θέση από τη διαδικασία αυτή και θέλει να ακολουθείται η ρυθμιστική διαδικασία.
Θα πρέπει ωστόσο να γνωρίζουν όλοι οι συνάδελφοι ότι, σύμφωνα με αυτή τη διαδικασία η Επιτροπή δεν δύναται να αναλαμβάνει δράση αυτοβούλως, αλλά οφείλει να ζητά κάθε φορά την άδεια του Συμβουλίου.
Μετά από το σκάνδαλο με την πούλπα των εσπεριδοειδών, τα ίδια τα κράτη μέλη κάλεσαν την Επιτροπή να αναλαμβάνει ταχύτατα δράση.
Οι τέσσερις τροπολογίες που έχουν υποβληθεί αποσκοπούν στο να εξασφαλίσουν τη δυνατότητα εφαρμογής του άρθρου 6 της νομοθεσίας περί επιτροπολογίας, δηλαδή η διαδικασία διαφύλαξης.
Η Επιτροπή μπορεί στην περίπτωση αυτή να αναλάβει δράση σε έκτακτες περιπτώσεις και να διακόψει για παράδειγμα την εισαγωγή προϊόντων που συνιστούν κίνδυνο για την ανθρώπινη υγεία και την υγεία των ζώων.
Το Συμβούλιο διαθέτει τότε προθεσμία 30 ημερών προκειμένου να τροποποιήσει, να επικυρώσει ή και ενδεχομένως να καταργήσει αυτήν την απόφαση.
Αν το Συμβούλιο δεν αντιδράσει εντός 30 ημερών, τότε καταπίπτουν τα μέτρα που εφάρμοσε η Επιτροπή.
Θεωρώ καλή αυτή τη μέθοδο - η Επιτροπή ποτέ μέχρι τώρα δεν έκανε κατάχρηση αυτών των αρμοδιοτήτων - και θα πρέπει να την υποστηρίξουμε απέναντι στο Συμβούλιο.
Θα πρέπει επίσης να γνωρίζουμε, συνάδελφοι, ότι το ζήτημα αυτό αποτελεί απλώς ένα ενδιάμεσο στάδιο.
Την ίδια κιόλας ημέρα που η Επιτροπή Περιβάλλοντος ενέκρινε την έκθεσή μου, η Ευρωπαϊκή Επιτροπή υπέβαλε μία νέα πρόταση προς τροποποίηση της Οδηγίας 95/53/ΕΚ.
Αυτό δείχνει ότι έχει συνειδητοποιήσει κιόλας τα διδάγματα από την κρίση της διοξίνης.
Εάν το Κοινοβούλιο και το Συμβούλιο θελήσουν να ακολουθήσουν την Επιτροπή, τότε θα υπάρξει ένα πλήρες κεφάλαιο αφιερωμένο στη ρήτρα διαφύλαξης, και θα περιληφθούν και οι ζωοτροφές σε ένα "ταχύ" σύστημα.
Πρόκειται μάλιστα για ζητήματα που ανέφερε η Λευκή Βίβλος και με τα οποία η Ευρωπαϊκή Επιτροπή εκπληρώνει τις πρώτες υποσχέσεις που έδωσε στη Λευκή Βίβλο σχετικά με την ασφάλεια των τροφίμων.
Καλώ όλους, κύριε Πρόεδρε, να υποστηρίξουμε πλήρως την Επιτροπή υπερψηφίζοντας αύριο τις τέσσερις τροπολογίες.
Ας αγωνισθούμε από κοινού με την Επιτροπή κατά του Συμβουλίου και ας πάμε έτσι στη διαδικασία συνδιαλλαγής.
Κύριε Πρόεδρε, ο εισηγητής είπε προηγουμένως, στην εισαγωγή του, ότι οι κρίσεις έχουν μια καθαρτήρια επίδραση.
Πρόσεξα την παρέμβασή του ελπίζοντας αυτά που έλεγε να είναι σωστά.
Προφανώς ο εισηγητής είναι πιο αισιόδοξος από μένα.
Δεν πιστεύω πραγματικά ότι οι κρίσεις έχουν καθαρτήρια επίδραση.
Αν είχαν μια τέτοια επίδραση, θα έπρεπε οι υπουργοί γεωργίας να έχουν στα κεφάλια τους περισσότερο μυαλό από αυτό που, προφανώς, έχουν.
Για άλλη μια φορά καθόμαστε σε αυτό το Κοινοβούλιο, σε μια περίοδο όπου όλοι μας - και μεταξύ μας και με την Επιτροπή - είμαστε λίγο πολύ σύμφωνοι, και εκείνος με τον οποίο δεν συμφωνούμε, ο εκπρόσωπος του Συμβουλίου, απουσιάζει.
Έτσι έχουν τα πράγματα.
Θα ήταν καλό να του μεταβιβαστεί η πληροφορία, αλλά προφανώς αυτό είναι μάλλον απίθανο.
Ο εισηγητής, αλλά και η κυρία Klaί, η οποία μόλις μίλησε, επεσήμαναν το εξής: Το Κοινοβούλιο άφησε να περάσει η πρόταση της Επιτροπής σε πρώτη ανάγνωση χωρίς τροποποίηση.
Αυτό σημαίνει ότι αυτά τα θεσμικά όργανα, τα οποία άλλωστε δεν συμφωνούν πάντα, ήταν σύμφωνα στο ζήτημα αυτό.
Και τι έμαθε το Συμβούλιο από αυτό; Το Συμβούλιο - και αυτό το λέω για άλλη μια φορά ξεκάθαρα, κοιτάζοντας πίσω και στη δική μου ιστορία των τελευταίων χρόνων - το Συμβούλιο ήταν εκείνο που μας έμπλεξε ουσιαστικά στο σκάνδαλο της ΣΕΒ·δεν ήταν το Κοινοβούλιο αυτό, ενώ η Επιτροπή ήταν σε αμελητέο βαθμό.
Ήταν το Συμβούλιο των Υπουργών εκείνο που προσπαθούσε διαρκώς να αποκρύψει πράγματα.
Και τι έμαθε το Συμβούλιο από την κρίση της ΣΕΒ; Έμαθε μήπως ότι είναι καλύτερο να έχουμε διαφάνεια; Έμαθε ότι είναι καλύτερο να επιτρέπει τις δυνατότητες και τις ρήτρες προστασίας; Έμαθε ότι χρειάζεται ταχεία δράση; Τίποτα από αυτά δεν έμαθε!
Μας υπέβαλε μια κοινή θέση, στην οποία αφαιρείται από την Επιτροπή η δυνατότητα ειδικά της ρήτρας προστασίας.
Η Επιτροπή δεν πρέπει, σύμφωνα με την κοινή θέση, να έχει τη δυνατότητα να επεμβαίνει γρήγορα και χωρίς γραφειοκρατικές διαδικασίες με βάση τις ρήτρες προστασίας.
Ούτε να έχει τη δυνατότητα να διενεργεί αιφνιδιαστικούς επιτόπιους ελέγχους.
Δεν πρέπει να είναι σε θέση να δρα γρήγορα.
Και ούτε να ενημερώνει το Ευρωπαϊκό Κοινοβούλιο.
Ούτε να δημοσιεύει ελεγκτικές εκθέσεις, γιατί, προς Θεού, η κοινή γνώμη θα μπορούσε να μάθει κάτι που θα την ανησυχήσει.
Είναι καλύτερο να αφήσουμε την υπόθεση στο χέρι των υπουργών γεωργίας.
Βλέπω τον εκπρόσωπο του Συμβουλίου να γράφει με ζήλο, και ελπίζω αυτό να διαβιβαστεί και στην Προεδρία και στα υπόλοιπα μέλη του Συμβουλίου των υπουργών γεωργίας.
Λυπάμαι που αυτή την ώρα δεν είμαι τόσο ευγενική, θα προτιμούσα να είμαι πολύ ήπια, έχοντας και το κρύωμά μου, δεν είμαι όμως καθόλου.
Θεωρώ αυτή την κοινή θέση σκάνδαλο!
Όλοι εμείς που εργαστήκαμε τα τελευταία χρόνια για καθαρές ζωοτροφές, εμείς που μάθαμε ότι αποκτήσαμε τη ΣΕΒ επειδή νοθεύονταν οι ζωοτροφές, όπως δεν έπρεπε να νοθευτούν, εμείς, που μάθαμε ότι οι διοξίνες υπάρχουν πλέον στο φλοιό των πορτοκαλιών και σε άλλα τρόφιμα, και ότι τις έχουμε στη ζωοτροφή, εμείς που μάθαμε ότι η ιλύς των λυμάτων καθαρισμού δεν έχει καμία θέση στη ζωοτροφή, εμείς, που μάθαμε ότι οι ορμόνες δεν μπορούν να αποτελούν επιταχυντές ανάπτυξης και δεν έχουν καμιά θέση στις ζωοτροφές, εμείς, που μάθαμε ότι ούτε τα αντιβιοτικά έχουν θέση εκεί, ούτε τα αντιβηχικά για μοσχάρια. Όλα αυτά τα μάθαμε, και, Θεέ μου, από την εκλογική περιφέρεια του Βερολίνου, μια αμιγώς αστική περιφέρεια, ασκώ εν τω μεταξύ πολύ περισσότερη αγροτική πολιτική απ' ό,τι θα φαντάζονταν ποτέ οι ψηφοφόροι μου, γιατί, στην πραγματικότητα, πρόκειται για πολιτική προστασίας των καταναλωτών - και αν εμείς τα γνωρίζουμε όλα αυτά, το Συμβούλιο τι έμαθε από αυτό;
Για άλλη μια φορά δίνουμε εδώ από όλες τις Ομάδες - με τον εισηγητή, τη συνάδελφο κυρία Klaί, που μίλησε προηγουμένως εξ ονόματος της Ομάδας της, και εγώ εξ ονόματος της δικής μου - δίνουμε ένα παράδειγμα στενής συνεργασίας μεταξύ των θεσμικών οργάνων.
Σας υποστηρίζουμε, κύριε Byrne, υποστηρίζουμε ότι πρέπει, στην Επιτροπή στις Βρυξέλλες, να έχετε τις δυνατότητες που χρειάζεστε, για παράδειγμα με την Υπηρεσία Τροφίμων και Κτηνιατρικής στο Δουβλίνο, για να μπορείτε να διεξάγετε γρήγορους ελέγχους, να μπορείτε να λάβετε μέτρα προστασίας, ώστε να είμαστε πράγματι σε θέση να πούμε στους καταναλωτές: ναι, φροντίζουμε για ασφαλή τρόφιμα·οι ασφαλείς ζωοτροφές και οι έλεγχοι των ζωοτροφών είναι το πρώτο βήμα για αυτό.
Σας ευχαριστώ για το γεγονός ότι είστε, απ' ό,τι φαίνεται, σε θέση να υποβάλετε σύντομα μια πρόταση για πρωτοποριακούς ελέγχους προϊόντων της Ευρωπαϊκής Ένωσης, και όχι μόνο - όπως στην προκείμενη περίπτωση - για ελέγχους σε τρίτες χώρες.
Μόνο τότε θα έχει νόημα η πολιτική μας, αν μαζί παρεμποδίσουμε τη νόθευση των ζωοτροφών, και μόνο τότε, κύριε Επίτροπε, θα έχει νόημα η Λευκή Βίβλος για την ασφάλεια των τροφίμων, την οποία υποβάλατε.
Γι' αυτούς τους λόγους ελπίζω αύριο να δώσουμε πραγματικά ένα χαστούκι στο Συμβούλιο των Υπουργών εγκρίνοντας ομόφωνα τις τέσσερις τροπολογίες του εισηγητή.
Κύριε Πρόεδρε, Κύριε Επίτροπε, αγαπητοί συνάδελφοι, μέσα σε ένα λεπτό, δεν έχω το χρόνο να φιλοσοφήσω.
Λοιπόν, πρέπει να ευχαριστήσω την Επιτροπή, να ευχαριστήσω τον εισηγητή, τον κ. Staes, που προσέδωσαν επιτέλους νόημα στο Λευκό Βιβλίο που είχε παρουσιάσει ο Romano Prodi και το οποίο περιελάμβανε ένα κεφάλαιο για την τροφική αλυσίδα και τις ζωοτροφές.
Αυτός ο πρώτος κύκλος της αλυσίδας αρχίζει από τα ζώα και καταλήγει στον άνθρωπο.
Και όμως, έχουμε την εντύπωση ότι το Συμβούλιο δεν το αντιλαμβάνεται αυτό.
Το Συμβούλιο δεν φαίνεται να αντιλαμβάνεται ότι έπειτα από την κρίση της διοξίνης, υπάρχουν κάθε μέρα από την αρχή του έτους περιπτώσεις τρελών αγελάδων σχεδόν σε ολόκληρη την Ευρώπη.
Το Συμβούλιο δεν αντιλαμβάνεται, δηλαδή, αυτό που εμείς αντιλαμβανόμαστε, ότι δηλαδή για να υπάρξει συνέχεια στην ευρωπαϊκή νομοθεσία, χρειάζονται δομές που να ελέγχουν και να παρεμβαίνουν άμεσα σε περίπτωση που προκύψει πρόβλημα.
Στο πλαίσιο της επικείμενης ίδρυσης της Ευρωπαϊκής Υγειονομικής Αρχής, θα ήταν ευχής έργον να της διατεθούν πραγματικά μέσα που να επιτρέπουν τον άμεσο εντοπισμό και την αποτροπή με αυτό τον τρόπο κάθε εξάπλωσης.
Ευχής έργον θα ήταν επίσης όλοι οι φορείς που εμπλέκονται στη βιομηχανία των ζωοτροφών να υπογράψουν με τις αρμόδιες υγειονομικές αρχές πραγματικές προδιαγραφές που θα στοχεύουν στην κατά το δυνατό μείωση των ατυχημάτων και θα δέχονται τις ιδέες του κατωτάτου ορίου, των δράσεων που θα καταστήσουν δυνατή την εξάλειψη από το κύκλωμα κάθε πρώτης ύλης πρόσθετων ή σύνθετων στις ζωοτροφές, προκειμένου να βοηθήσουμε τον καταναλωτή να ανακτήσει την εμπιστοσύνη του.
(ΕΝ) Kύριε Πρόεδρε, θα ήθελα να ευχαριστήσω τον κ. Staes για την έκθεσή του σχετικά με την οργάνωση των ελέγχων στο τομέα των ζωοτροφών και για την ευρεία υποστήριξη που παρείχαν ο κ. Οlsson, η κ. Klaί και η κ. Roth-Behrendt στη θέση της Επιτροπής.
Εκτιμώ ιδιαιτέρως την καλή συνεργασία που είχαμε με το Κοινοβούλιο σε αυτήν την υπόθεση.
Ήδη κατά την πρώτη ανάγνωση, το Κοινοβούλιο υποστήριξε πλήρως την πρόταση της Επιτροπής.
Η πρόταση στοχεύει στη βελτίωση των μέτρων ελέγχου στον τομέα των ζωοτροφών.
Προβλέπει τον εναρμονισμό των διαδικασιών ελέγχου για όλα τα προϊόντα που εισάγονται από τρίτες χώρες.
Το 1998, ο εντοπισμός διοξίνης σε κάποιες πρώτες ύλες που εισήχθησαν στην Κοινότητα κατέδειξε την ανάγκη για την ύπαρξη μιας νομικής βάσης που θα επιτρέπει στην Επιτροπή να υιοθετεί μέτρα διασφάλισης για προϊόντα από τρίτες χώρες, όταν υπάρχει σοβαρός κίνδυνος για την δημόσια υγεία.
Η πρόταση επεκτείνει επίσης τη νομική βάση ώστε να διεξάγονται επιτόπιοι έλεγχοι τόσο στα κράτη μέλη όσο και σε τρίτες χώρες.
Οφείλω να πω ότι με εξέπληξαν η απόρριψη από το Συμβούλιο της πρότασης της Επιτροπής για τη ρήτρα που προέβλεπε τα μέτρα διασφάλισης και η θέσπιση μιας διαδικασίας στην επιτροπή που δεν θα διασφαλίζει την άμεση λήψη απόφασης, σε περίπτωση που παρουσιαστεί σοβαρός κίνδυνος για την υγεία των ανθρώπων και των ζώων.
Στην πραγματικότητα, η μόλυνση της διοξίνης έδειξε καθαρά πόσο σημαντικό είναι να λαμβάνεται άμεση δράση, κυρίως όταν ένας κίνδυνος απλώνεται από τις ζωοτροφές στην τροφική αλυσίδα.
Θα ήθελα να επισημάνω το γεγονός ότι παρόμοιες διατάξεις εξακολουθούν να ισχύουν στην νομοθεσία για τα τρόφιμα και τα ζώα και δεν υπάρχουν ενδείξεις για κακή χρήση αυτού του μέσου.
Η Επιτροπή, παρά το γεγονός ότι δεν αντιτίθεται στις περισσότερες από τις τροπολογίες του Συμβουλίου, απέρριψε πλήρως την τροπολογία του Συμβουλίου που αφορούσε τη διαδικασία διασφάλισης.
Το Συμβούλιο έχει αρνηθεί στην Επιτροπή τη δυνατότητα να λαμβάνει άμεση δράση σε περιπτώσεις εκτάκτου ανάγκης χωρίς να συμβουλευτεί πρώτα τα κράτη μέλη.
Η δυνατότητα να αντιδρά άμεσα η Επιτροπή σε περιπτώσεις άμεσης ανάγκης ακόμα και πριν συμβουλευτεί τα κράτη μέλη είναι ζήτημα σταθμός.
Η συζήτηση για την παρούσα περίπτωση αποτελεί ένα σημαντικό προηγούμενο για το μέλλον.
Μετά την κρίση της διοξίνης τον Μάιο του 1999, η Επιτροπή εξήγγειλε νομοθετικές πράξεις για τη βελτίωση των νομικών διατάξεων που ρυθμίζουν την ασφάλεια των ζωοτροφών.
Στην πρόσφατη πρόταση προς το Ευρωπαϊκό Κοινοβούλιο και το Συμβούλιο που υιοθετήθηκε στις 21 Μαρτίου, η Επιτροπή θέσπισε την ίδια ρήτρα για τα μέτρα διασφάλισης που αφορούσε τις ζωοτροφές που παράγονται εντός της Ευρωπαϊκής Ένωσης.
Συνεπώς, αυτό το ζήτημα θα ισχύει για αρκετά μέτρα σχετικά με τις ζωοτροφές, τα οποία είναι ζωτικής σημασίας και ανακοινώνονται στο Λευκό Βιβλίο για την ασφάλεια των τροφών.
Για όλους αυτούς τους λόγους, δέχομαι πλήρως τις τροπολογίες αριθ. 1, 2, 4 με τις οποίες το Κοινοβούλιο επαναθεσπίζει την αρχική διάταξη για τις διαδικασίες διασφάλισης.
Παρόλο που δεν είναι τόσο σημαντική όσο οι άλλες τροπολογίες, δέχομαι επίσης την τροπολογία 3 που αφορά την πραγματοποίηση επιτόπιων ελέγχων,
Υπό το φως της υποστήριξης εκ μέρους της Ολομέλειας των τροπολογιών που πρότεινε η Επιτροπή Περιβάλλοντος, Δημόσιας Υγείας και Πολιτικής των Καταναλωτών, θα ασκήσω πίεση άλλη μια φορά στο Συμβούλιο να ακούσει τα πειστικά μας επιχειρήματα και να υποστηρίξει τις αρχικές διατάξεις της πρότασης.
H συζήτηση έληξε.
Η ψηφοφορία θα διεξαχθεί αύριο, στις 12.00.
Πρόσθετα τροφίμων εκτός των χρωστικών και γλυκαντικών
Η ημερήσια διάταξη προβλέπει τη συζήτηση της έκθεσης του κ. Lannoye (A5-0072/2000), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 95/2/ΕΚ για τα πρόσθετα τροφίμων πλην των χρωστικών και των γλυκαντικών [COM(1999) 329 - C5-0068/1999 - 1999/0158(COD)].
Κύριε Πρόεδρε, κυρία Επίτροπε, αγαπητοί συνάδελφοι, εξετάζουμε εδώ ένα δεύτερο σημείο της προβληματικής γύρω από την ασφάλεια των τροφίμων.
Πράγματι, τα πρόσθετα που χρησιμοποιούνται στα τρόφιμα γίνονται, καθώς περνούν τα χρόνια, όλο και περισσότερα, σε συνδυασμό κυρίως με τη βιομηχανοποίηση της παραγωγής.
Όταν λέω όλο και περισσότερα, αρκεί να δούμε τους αριθμούς.
Η απογραφή της κατάστασης σήμερα μάς δείχνει ότι 307 πρόσθετα επιτρέπονται στην Ευρωπαϊκή Ένωση.
Πράγματι, λειτουργούμε επί τη βάσει της αρχής ενός θετικού καταλόγου.
Όλα τα πρόσθετα που περιλαμβάνονται στον κατάλογο επιτρέπονται, αυτά που δεν περιλαμβάνονται είναι de facto απαγορευμένα.
307 πρόσθετα επιτρέπονται, μόνο 163 από αυτά μπορούν να θεωρηθούν ωστόσο απολύτως αβλαβή, πράγμα που σημαίνει ότι για πολλά άλλα είτε υπάρχουν αμφιβολίες, είτε είναι βέβαιο ότι προκαλούν προβλήματα σε ό,τι αφορά την ασφάλεια των τροφίμων.
Αναφέρομαι κυρίως στο πρόβλημα των αλλεργιών.
Τι μας προτείνουν σήμερα; Όχι να περικόψουμε τον κατάλογο αλλά να τον επεκτείνουμε λίγο ακόμα, καθώς η Επιτροπή κάνει εννέα προτάσεις, είτε για να προσθέσουμε ορισμένα πρόσθετα στον κατάλογο, είτε για να προσθέσουμε ορισμένες χρήσεις προσθέτων που ήδη επιτρέπονται.
Ποια είναι, όμως, τα κριτήρια που επιλέγονται κατ' αρχήν για να επιτραπεί ένα πρόσθετο; Υπάρχουν τρία κριτήρια. Η τεχνολογική ανάγκη, η χρησιμότητα για τον καταναλωτή και η αβλάβεια.
Πρέπει να παραδεχτούμε ότι με την πάροδο του χρόνου η τεχνολογική ανάγκη παρέμενε πάντα το κυρίαρχο κριτήριο, όχι ότι αγνοείται η αβλάβεια, αλλά η ιδέα της αβλάβειας έχει εξελιχθεί κάπως με το χρόνο.
Είναι πασίγνωστο σήμερα ότι η αρχή της προφύλαξης πρακτικά αγνοείτο πριν από επτά-οκτώ χρόνια, ενώ σήμερα βρίσκεται στο προσκήνιο.
Πρέπει λοιπόν να επανεξετάσουμε την κατάσταση με άλλα μάτια από ό,τι κάναμε πριν από μερικά χρόνια.
Αυτός είναι ο λόγος για τον οποίο με καταπλήσσει αρκετά - όπως καταπλήσσει και την Επιτροπή Περιβάλλοντος - το γεγονός ότι μας προτείνεται να δεχτούμε έναν ορισμένο αριθμό προσθέτων για τα οποία δεν έχουμε ακόμα πλήρεις εγγυήσεις.
Από τις εννέα προτάσεις της Επιτροπής, εκτιμούμε ότι πέντε είναι ύποπτες, για ποικίλους μάλιστα λόγους.
Θα τους αναφέρω εν συντομία.
Κατ' αρχάς, προτείνεται να χρησιμοποιείται ένα πρόσθετο, το οποίο ονομάζεται αλγινικό νάτριο, στα αποφλοιωμένα και τεμαχισμένα καρότα.
Η χρησιμότητα για τον καταναλωτή είναι ότι αυτά τα καθαρισμένα και τεμαχισμένα καρότα θα φαίνονται "φρέσκα" , ενώ δεν θα είναι.
Είναι προφανές, αρκεί να διαβάσει κανείς τη σχετική φιλολογία.
Σε ότι αφορά τους κινδύνους για τον καταναλωτή, φαινομενικά δεν είναι πολύ σημαντικοί, ωστόσο οι επιστημονικές επιτροπές που ασχολούνται με το θέμα θεωρούν ότι υπάρχει κίνδυνος η καθαρτική δράση αυτού του προσθέτου να συνδυαστεί με άλλα προβλήματα του ίδιου τύπου.
Επομένως, η χρήση δεν είναι απαραιτήτως ενδεδειγμένη.
Δεδομένου ότι δεν πρόκειται για βελτίωση της κατάστασης του καταναλωτή, αλλά, αντιθέτως, για εξαπάτησή του, εκτιμούμε ότι, σε ό,τι μας αφορά, δεν πρέπει να εγκρίνουμε το πρόσθετο.
Υπάρχει ένα άλλο πρόσθετο το οποίο προκαλεί τεράστιο πρόβλημα, το Ε 467.
Δεν θα δώσω την επίσημη ονομασία του γιατί είναι υπερβολικά μακροσκελής και σύνθετη και πιστεύω πως θα είναι ακόμα πιο δύσκολο να μεταφραστεί.
Το Ε 467 θέτει προβλήματα σε ό,τι αφορά την αβλάβεια, καθώς περιέχει εξαιρετικά επικίνδυνες προσμίξεις.
Μια από αυτές είναι το οξείδιο του αιθυλενίου, το οποίο έχει διαπιστωθεί πως είναι καρκινογόνο, όπως αναγνωρίζουν οι σχετικοί επιστημονικοί κύκλοι.
Επομένως, λέμε όχι και σε αυτό.
Τέλος, προτείνονται άλλα τρία πρόσθετα ως τεχνολογικά βοηθήματα.
Πρόκειται για εύφλεκτα αέρια: το βουτάνιο, το ισοβουτάνιο και το προπάνιο.
Γνωρίζοντας ότι υπάρχουν εναλλακτικές λύσεις - η τεχνολογική ανάγκη είναι πραγματική, ωστόσο μπορούμε να την αντιμετωπίσουμε με άλλα πρόσθετα - γνωρίζοντας επίσης ότι μετά την καύση, μετά τη χρήση αυτών των προϊόντων, τα κατάλοιπα υπό τη μορφή οργανικών ενώσεων δεν είναι, a priori, αβλαβή, εκτιμούμε ότι θα ήταν καλύτερο να τα απορρίψουμε και αυτά.
Εξέτασα εν συντομία το πρόβλημα στο σύνολό του.
Για εμάς, πέντε πρόσθετα δεν πρέπει να επιτραπούν, ενώ τα άλλα τέσσερα δεν προκαλούν προφανώς προβλήματα, εάν διαβάσει κανείς τη σχετική επιστημονική φιλολογία.
Και επειδή δεν είμαστε απολύτως άτεγκοι, εκτιμούμε πως αυτά μπορούμε να τα κάνουμε δεκτά.
Πιστεύω πως είναι σημαντικό, κύριε Πρόεδρε, κύριε Επίτροπε και αγαπητοί συνάδελφοι, να δώσουμε μια νέα κατεύθυνση στην ισχύουσα νομοθεσία όσον αφορά τα πρόσθετα.
Η Επιτροπή μάς ανακοινώνει ότι θα πραγματοποιηθεί ριζική αναθεώρηση της οδηγίας.
Πιστεύω πως θα δίναμε ένα θετικό σήμα, καθιστώντας φανερό ότι δεν επιθυμούμε να διατηρήσουμε τη στάση που επικρατούσε εδώ και χρόνια και επέτρεπε στα πρόσθετα να γίνονται όλο και περισσότερα, με συνδυασμένες επιπτώσεις, μάλιστα, τις οποίες αγνοούμε πλήρως.
Θεωρούμε ότι πρέπει, αντιθέτως, να προχωρήσουμε προς ένα κατάλογο πολύ πιο περιορισμένο και να αφαιρέσουμε από αυτόν τα πιο ύποπτα πρόσθετα.
Προσωπικά βρήκα γύρω στα πενήντα τέτοια πρόσθετα.
Αλλα θα έπρεπε να χρησιμοποιούνται πολύ λιγότερο.
Αναφέρομαι, παραδείγματος χάρη, στα νιτρώδη, τα νιτρικά και τα θειώδη, τα οποία προκαλούν διαπιστωμένα, όπως γνωρίζουμε προβλήματα υγείας.
Αξιότιμε κύριε Πρόεδρε, αξιότιμε κύριε Επίτροπε, αξιότιμοι ακροατές, θα ήθελα να ευχαριστήσω τον εισηγητή για την εμπεριστατωμένη εργασία του, ωστόσο θεωρώ ότι στη φάση της εκπόνησης υπήρξε μεγάλη σχολαστικότητα και υπέρ του δέοντος έμφαση στην αρχή της προφύλαξης.
Θα ήθελα να επισημάνω τα γεγονότα που θέτει η Επιτροπή Βιομηχανίας, Εξωτερικού Εμπορίου, Έρευνας και Ενέργειας στη γνωμοδότησή της.
Η επιτροπή διαπίστωσε ότι η πρόταση οδηγίας δεν συνάδει με τον τρόπο διαδικασίας που έχει ορίσει η αρχική οδηγία για τις πρόσθετες ουσίες.
Οι τροποποιήσεις που εμπεριέχονται στην πρόταση της Επιτροπής βασίζονται στην ανάγκη που προέβαλε ένα από τα κράτη μέλη, και η Επιστημονική Επιτροπή Τροφίμων έχει εκδώσει θετική γνωμοδότηση σχετικά με τις εν λόγω τροποποιήσεις.
Τώρα το θέμα αφορά την άδεια χρήσης ορισμένων νέων πρόσθετων ουσιών.
Όμως ο εισηγητής και η Επιτροπή Περιβάλλοντος, Δημόσιας Υγείας και Πολιτικής των Καταναλωτών αντιμετώπισαν την πρόταση με εξαιρετική αυστηρότητα και προτείνουν να μην επιτραπεί η χρήση νέων πρόσθετων ουσιών που εμπεριέχονται στην πρόταση της Επιτροπής.
Η θέση αυτή εγείρει αρκετά ερωτήματα.
Η Επιστημονική Επιτροπή Τροφίμων γνωμοδότησε θετικά σχετικά με τις προτάσεις των κρατών μελών για τις πρόσθετες ουσίες.
Μήπως λοιπόν δεν ανταποκρίνεται στα καθήκοντά της ή μήπως η Επιτροπή Περιβάλλοντος, Δημόσιας Υγείας και Πολιτικής των Καταναλωτών υπερβάλλει στην ερμηνεία της αρχής της προφύλαξης; Με ποιον τρόπο έχει ληφθεί υπόψη στην έκθεση η άποψη του βιομηχανικού κλάδου; Δεν θα έπρεπε επίσης να συνεκτιμηθούν καλύτερα η εφαρμογή των πρόσφατων καινοτομιών, η χρήση καλύτερων πρόσθετων ουσιών, καθώς και η ανταγωνιστικότητα της ευρωπαϊκής βιομηχανίας παραγωγής τροφίμων;
Θα ήθελα ακόμη να ρωτήσω με ποιον τρόπο το Κοινοβούλιο θα φέρει εις πέρας το τεράστιο έργο του, εάν προχωρεί σε τόσο σχολαστική εξέταση των θεμάτων.
Δεν θα έπρεπε να αποφασίσει το Κοινοβούλιο για τους στόχους και τις διαδικασίες με τα οποία θα μπορούσε για παράδειγμα να διασφαλιστεί η ασφαλής χρήση των νέων προσθέτων; Εάν η έκθεση εγκριθεί με τη μορφή που κατατέθηκε, δεν θα είναι πλέον οριστικά αδύνατη η αναθεώρηση της διαδικασίας έγκρισης νέων προσθέτων και παράλληλα η επανεξέταση του καταλόγου πρόσθετων ουσιών.
Ζητώ λοιπόν από τον εισηγητή της έκθεσης και τον Επίτροπο να απαντήσουν στις παρούσες ερωτήσεις.
Κύριε Πρόεδρε, η διατροφή των ανθρώπων αποτελεί μία έκφραση του γενικότερου τρόπου ζωής τους.
Δικαίως ή αδίκως, ορισμένοι κατακρίνουν τον λεγόμενο δυτικό τρόπο ζωής.
Συχνά η στάση του καθενός καθορίζεται από τις επιλογές του.
Έτσι, το σημαντικό για την Ομάδα του Ευρωπαϊκού Λαϊκού Κόμματος είναι να μπορεί ο καταναλωτής να κάνει τις δικές του επιλογές.
Αυτό βέβαια προϋποθέτει τόσο την αναγκαία ενημέρωση, όσο και την εξασφάλιση πως ό,τι προσφέρεται στην αγορά δεν αποτελεί κίνδυνο για τη δημόσια υγεία και πως όλα τα προϊόντα παράγονται σύμφωνα με συγκεκριμένους κανόνες και διαδικασίες.
Σχετικά με τα διατροφικά πρόσθετα, οι βασικοί κανόνες περιλαμβάνονται στην οδηγία πλαίσιο του 1989.
Η οδηγία αυτή ορίζει ότι επιτρέπεται η χρήση ενός προσθέτου μόνον εφόσον αυτό είναι τεχνικώς αναγκαίο και δεν αποτελεί κίνδυνο για την υγεία του καταναλωτή, αλλά και εφόσον ο καταναλωτής δεν παραπλανείται.
Ο τελευταίος αυτός όρος δεν τηρείται κατά τη χορήγηση άδειας χρήσης αλγινικού νατρίου σε καθαρισμένα και κομμένα σε φέτες καρότα.
Όταν ο καταναλωτής αγοράζει φρέσκα καρότα οφείλει να είναι σίγουρος ότι πρόκειται ακριβώς για φρέσκα καρότα και τίποτα άλλο, σίγουρα όχι κάτι που έχει εμβαπτιστεί σε συντηρητικό.
Για να κρίνουμε εάν η χρήση προσθέτων είναι αναγκαία, η οδηγία πλαίσιο απαριθμεί διάφορους αποδεκτούς στόχους, ένας από τους οποίους είναι η παραγωγή συστατικών για διαιτητικά προϊόντα διατροφής.
Η προτεινόμενη από την Επιτροπή χρήση της ουσίας Ε467, και αναφέρω μόνο τη σύντομη ονομασία της, πιστεύουμε ότι πληροί αυτό το κριτήριο.
Η οδηγία πλαίσιο αναφέρει επίσης ότι η διευκόλυνση της κατασκευής και παραγωγής προϊόντων διατροφής αποτελεί ένα αποδεκτό κριτήριο για την αναγκαιότητα μιας ουσίας.
Για το λόγο αυτό, η Ομάδα μου, αντίθετα από την Επιτροπή Περιβάλλοντος, δεν διάκειται τόσο αρνητικά απέναντι στη χρήση τριών προσθέτων σε σπρέι.
Όλες οι άλλες τροπολογίες της Επιτροπής Περιβάλλοντος μας βρίσκουν σύμφωνους, καθώς και αυτή της Ομάδας του Κόμματος των Ευρωπαίων Σοσιαλιστών.
Θα ήθελα, αν μου επιτρέπετε κύριε Πρόεδρε, να προσθέσω και τα εξής: Πρώτον, ο εισηγητής - ο οποίος και εργάσθηκε σκληρά, προσωπικά σπάνια έχω δει έναν εισηγητή να καταβάλλει τόσο έντονες προσπάθειες για μία έκθεση, γεγονός για το οποίο τον συγχαίρω - έχει απόλυτο δίκιο που διαμαρτύρεται για το γεγονός ότι η Επιτροπή δεν παρέχει επαρκείς πληροφορίες στο Κοινοβούλιο με το έγγραφο COM.
Έγιναν ορισμένες προσθήκες στο μεταξύ, αλλά δεν με ικανοποιεί καθόλου αυτή η κατάσταση και θα ήθελα να μου πει ο Επίτροπος εάν προτίθεται να πράξει κάτι σχετικά στο μέλλον.
Δεύτερον, η αξιολόγηση των συνεπειών για τη δημόσια υγεία θα πρέπει φυσικά να γίνεται σε επιστημονική βάση.
Διαθέτουμε σχετικές επιστημονικές γνωμοδοτήσεις από την επιστημονική επιτροπή για τα τρόφιμα.
Μετά από την κρίση της σπογγώδους εγκεφαλοπάθειας, με δική μας αίτηση πραγματοποιήθηκαν μεταρρυθμίσεις στις επιστημονικές επιτροπές, κάτι που όπως δηλώσαμε ήδη, μας ικανοποιεί ιδιαίτερα.
Τώρα, δυοίν θάτερον: ή θα πρέπει να δεχόμαστε καταρχήν τις γνωμοδοτήσεις των επιστημονικών επιτροπών ή όχι, αλλά σε αυτή την περίπτωση θα πρέπει να γίνουν εκ νέου μεταρρυθμίσεις στις επιστημονικές επιτροπές, γιατί δεν μπορούμε να έχουμε και την πίττα ακέραιη και το σκύλο χορτάτο.
Φοβούμαι ότι εάν, σχεδόν για λόγους αρχής, δεν δεχθούμε τα συμπεράσματα των επιστημονικών επιτροπών, αυτό θα καθιστούσε αναξιόπιστους και εμάς και το νομοθετικό μας έργο και ότι - κάτι που αδυνατώ να πιστέψω - αυτό θα σήμαινε πως αντικαθιστούμε τις επιστημονικές γνώσεις των εμπειρογνωμόνων που συμμετέχουν στις επιτροπές με τις δικές μας πολιτικές πεποιθήσεις.
Τρίτον: Θα ήθελα να με πληροφορήσει η Ευρωπαϊκή Επιτροπή εάν προτίθεται να επανεξετάζει τα επιτρεπόμενα πρόσθετα σε τακτά διαστήματα, λαμβάνοντας κάθε φορά υπόψη τις προόδους της επιστήμης, όπως σωστά ζήτησε και ο ίδιος ο εισηγητής.
Τέταρτον και τελευταίο, κάτι σχετικά με την ιεράρχηση των προδιαγραφών.
Ζητούμε μία ιεράρχησή τους στην έκθεση για τη Διακυβερνητική Διάσκεψη όπως αναφέραμε και σε άλλες ευκαιρίες.
Θα ήθελα να μας πληροφορήσει ο Επίτροπος εάν θεωρεί ότι η δημιουργία καταλόγων με πρόσθετα ή η συμπλήρωση τέτοιων καταλόγων θα πρέπει να συζητάται κατά τη γνώμη του από το Κοινοβούλιο και το Συμβούλιο με τη διαδικασία της συναπόφασης, εφόσον πιστεύει ότι κάτι τέτοιο αποτελεί αρμοδιότητα μίας ελεγχόμενης εκτελεστικής εξουσίας.
Κύριε Πρόεδρε, τα τρόφιμά μας - αυτό ισχύει και για τα εντελώς φρέσκα είδη, όπως για παράδειγμα τα καθαρισμένα καρότα όπως ακούσαμε να αναφέρεται σήμερα - καλλωπίζονται με κάθε δυνατό τρόπο σήμερα με χρωστικές ουσίες, με γλυκαντικές ουσίες, με αρωματικές ουσίες, με συντηρητικά, με κάθε είδους ουσίες.
Και όλα τούτα με στόχο να συγκαλυφθούν οι φυσικές ιδιότητες των τροφίμων.
Δεν είναι καθόλου ευκαταφρόνητος ο αριθμός για τον οποίο μιλάμε·κάθε μέρα χρησιμοποιούμε χιλιάδες πρόσθετα και ως επί το πλείστον αγνοούμε τις επιπτώσεις τους στην υγεία μας.
Όχι μόνο αυτό, αλλά για έναν μεγάλο αριθμό εξ αυτών γνωρίζουμε μάλιστα πως προκαλούν βλάβες στην υγεία και παρ' όλ' αυτά επιτρέπουμε τη χρήση τους.
Θεωρώ ότι η πολιτική της Κοινότητας στο θέμα της χρήσης προσθέτων έχει εξελιχθεί κατά τρόπο παντελώς ανεύθυνο.
Γι' αυτό θα προσυπογράψω μετά χαράς την έκθεση του κυρίου Lannoye.
Θεωρώ ότι εκπόνησε μια πολύ καλή εργασία.
Πρέπει να πούμε όχι στα πρόσθετα, πρέπει να πούμε όχι στην αύξηση της ποσότητας επιτρεπτών και αποδεκτών προσθέτων.
Αντιθέτως, είναι αναγκαίο κατά τη γνώμη μου η Επιτροπή να προβεί σε μια εκκαθάριση του αριθμού προσθέτων.
Ο κύριος Lannoye φωτογραφίζει στις γενικές παρατηρήσεις της έκθεσής του πολλά πρόσθετα που πρέπει να ερευνηθούν, μεταξύ των οποίων και η πρόσθεση αντιβιοτικών απευθείας στα τρόφιμα.
Θέλω να αναφερθώ σε ένα ακόμη πρόβλημα.
Είναι ένα πρόβλημα που και ο κύριος Lannoye ανέφερε στην παρέμβασή του, ήτοι το θέμα της πρόσθεσης νιτρικών και νιτρωδών στα προϊόντα κρέατος.
Κατά τη γνώμη μου οι εν λόγω ουσίες επιτρέπονται σε υπερβολικά υψηλές ποσότητες.
Μια μεγάλη έρευνα πέντε οργανώσεων καταναλωτών στην Ευρώπη απέδειξε πρόσφατα ότι ένα μεγάλο μέρος των προϊόντων κρέατος περιέχουν τις αποκαλούμενες νιτρωδαμίνες σε πάρα πολύ υψηλές ποσότητες.
Οι νιτρωδαμίνες είναι μια καρκινογόνος ουσία η οποία προέρχεται και δημιουργείται από τα νιτρικά και τα νιτρώδη.
Πιστεύω ότι η κατάσταση είναι απαράδεκτη στον συγκεκριμένο τομέα, αλλά δεν βλέπω η εν λόγω έρευνα να έχει κάνει οποιαδήποτε εντύπωση στην Επιτροπή.
Κρίνω πως πρέπει να μειωθούν ουσιαστικά οι ποσότητες προσθέτων νιτρικών και νιτρωδών στα προϊόντα κρέατος και θεωρώ επίσης ότι πρέπει να γίνει υποχρεωτικός έλεγχος της ποσότητας των νιτρωδαμινών, οι οποίες, όπως είπαμε, είναι μια άκρως καρκινογόνος ουσία η οποία σήμερα δεν μετρείται καθόλου στα τρόφιμά μας.
Ελπίζω ο Επίτροπος κύριος Byrne που ανέλαβε την ευθύνη του συγκεκριμένου τομέα να επιληφθεί του προβλήματος της ποσότητας προσθέτων νιτρικών και νιτρωδών.
Θεωρώ ότι έχουμε στα χέρια μας ένα πολύ σοβαρό πρόβλημα και ελπίζω ότι θα μου δώσει θετική απάντηση σήμερα.
Κλείνοντας θέλω να πω πως κατά τη γνώμη μου υπάρχει ανάγκη να διεξαχθεί μια πολύ σφαιρική και περιεκτική εκκαθάριση της ποσότητας προσθέτων στα τρόφιμά μας.
Κύριε Πρόεδρε, η έκθεση αφορά τη συμπλήρωση των καταλόγων με τα επιτρεπόμενα πρόσθετα με διατροφικά πρόσθετα, διαφορετικά από τις χρωστικές και γευστικές ουσίες, δηλαδή η Επιτροπή προτείνει πρόσθετα που δεν είχαν χρησιμοποιηθεί μέχρι τώρα, τα οποία προστίθενται στον κατάλογο.
Αυτό δεν σημαίνει ωστόσο και τη διαγραφή προσθέτων από τον κατάλογο.
Για τα τρόφιμα και την ασφάλεια των τροφίμων θα πρέπει οι ανάγκες και οι επιθυμίες των καταναλωτών να λαμβάνονται περισσότερο υπόψη από ό,τι συνέβαινε κατά το παρελθόν, χωρίς βέβαια να αγνοούνται και τα συμφέροντα των παραγωγών τροφίμων και χωρίς να σημαίνει αυτό ότι δεν θα πρέπει να τηρούμε ανοικτή στάση απέναντι στις σύγχρονες μεθόδους παραγωγής τροφίμων, όπως μόλις υπογράμμισε πολύ σωστά και ο κ. Pojamo.
Αυτό σημαίνει ωστόσο ότι η ασφάλεια των τροφίμων θα πρέπει να αποτελέσει άμεση προτεραιότητα.
Πολλά πρόσθετα είναι βέβαια ακίνδυνα, όχι όμως όλα.
Και εάν δεν είμαστε σίγουροι ότι κάποια είναι ακίνδυνα, η μόνη σωστή επιλογή είναι αναμφίβολα η μη παροχή άδειας για τα προϊόντα αυτά.
Περαιτέρω θα ήταν χρήσιμο να δηλώνει ο παραγωγός ποια είναι η χρησιμότητα του πρόσθετου για τον καταναλωτή.
Αναφέρθηκε το παράδειγμα του Ε401, του αλγινικού νατρίου - αυτή τη λέξη μπορώ πάντως να την προφέρω! - που κάνει τα μπαγιάτικα καρότα να φαίνονται φρέσκα.
Ποια συμφέροντα του καταναλωτή εξυπηρετούνται με την ουσία αυτή; Ναι μεν τα συμφέροντα του καταναλωτή διαφέρουν ανά περίπτωση και ανά ομάδα καταναλωτών.
Το σίγουρο είναι ωστόσο ότι είναι προς το συμφέρον όλων των καταναλωτών να μην εξαπατώνται.
Η έκθεση αυτή ρίχνει μία - κυριολεκτικά! - δροσιστική ματιά στην όλη προβληματική.
Αυτό ήταν απολύτως απαραίτητο να γίνει. Συγχαίρουμε τον εισηγητή για την έκθεσή του, η οποία έχει την υποστήριξη της Ομάδας των Φιλελευθέρων.
Κύριε Πρόεδρε, συμμεριζόμαστε, φυσικά, τα συγχαρητήρια των συναδέλφων.
Ο κύριος Lannoye εκπόνησε μιαν εξαιρετική εργασία κάνοντας εκείνο το οποίο παρέλειψε να κάνει η Επιτροπή.
Η Επιτροπή μιλά μόνο για την αρχή της προφύλαξης. Ο κύριος Lannoye, όμως, κατέδειξε μόλις, με την έκθεσή του, ότι στόχος είναι η αρχή αυτή να εφαρμοστεί κιόλας, να γίνει η αρχή της προφύλαξης πραγματικά η κύρια ιδέα.
Διαπιστώνω και εγώ την απουσία αυτού που υποσχέθηκε η Επιτροπή, δηλαδή της διαφάνειας.
Πρόκειται αντίθετα για εξαπάτηση του καταναλωτή, όταν προβάλλεται μια παραπλανητική φρεσκάδα, η οποία στην πραγματικότητα δεν υπάρχει καν.
Κύριε Επίτροπε, θα πρέπει επιτέλους να ανοίξετε τα χαρτιά σας και να απαντήσετε γιατί δεν προβλέπετε την άμεση σήμανση των μη συσκευασμένων τροφίμων, κυρίως των λαχανικών και φρούτων.
Θέλω επίσης να τονίσω για άλλη μια φορά αυτό που είπε ο κύριος Lannoye.
Η έκθεση αυτή καθιστά σαφές ότι χρειαζόμαστε μια μεταρρύθμιση των διατάξεων που αφορούν τη χρήση πρόσθετων ουσιών.
Δεν επιτρέπεται να ρίχνουμε στην αγορά εκατοντάδες πρόσθετες ουσίες μόνο και μόνο επειδή το θέλει η βιομηχανία.
Δεν έχει να κάνει με τον ανταγωνισμό, όταν αρνούμαστε απλώς ό,τι προτείνει η Επιτροπή.
Χρειαζόμαστε πράγματι έναν περιορισμένο κατάλογο 70 ώς 100 πρόσθετων ουσιών - όπως στην Ιαπωνία -, και θα ήθελα να μάθω, ποια είναι η άποψη του Επιτρόπου ως προς αυτό.
Τότε θα πρέπει η βιομηχανία να αποφασίσει ποιες ουσίες θέλει.
Αυτό θα ήταν επιτέλους μια πρωτοποριακή άποψη, η οποία θέτει ως βάση τον ανταγωνισμό.
Ο κύριος Lannoye έχει δίκιο: πρέπει να μιλήσουμε με ανοιχτά χαρτιά και να λάβουμε υπόψη την αρχή της προφύλαξης.
Κύριε Πρόεδρε, εισαγωγικά θα ήθελα να πω πως, όταν ο κύριος Paul Lannoye είναι εισηγητής μιας έκθεσης η έκθεση βρίσκεται σε πολύ ικανά χέρια και είμαι σε θέση να συμφωνήσω πλήρως με όλα τα συμπεράσματά του.
Όπως είναι γνωστό, υπάρχουν τρεις προϋποθέσεις που πρέπει να πληρούνται προτού συμπεριληφθεί ένα πρόσθετο στον θετικό κατάλογο.
Πρέπει να υπάρχει τεχνολογική ανάγκη, το προϊόν πρέπει να είναι προς όφελος του καταναλωτή και πρέπει να έχει στοιχειοθετηθεί πως δεν είναι βλαβερό.
Ο κύριος Paul Lannoye πολύ σωστά εφιστά την προσοχή μας στο γεγονός πως καμία από τις προαναφερθείσες προϋποθέσεις δεν πληρούνται όσον αφορά την ουσία αλγινικό νάτριο.
Η ουσία δεν ωφελεί τον καταναλωτή, τουναντίον παραπλανεί άμεσα τον καταναλωτή κάνοντας τα κομμένα καρότα να μοιάζουν φρέσκα, παρ' ότι δεν είναι.
Είναι επίσης πάρα πολύ ανησυχητικό ότι δεν έχουν ερευνηθεί τα συνεργειακά αποτελέσματα.
Κατ' αρχήν είναι άκρως προβληματικό ότι η Επιτροπή μπορεί να διευρύνει τον κατάλογο των προσθέτων μόνο και μόνο επειδή ορισμένα πρόσθετα επιτρέπονται σε κάποιες χώρες της ΕΕ.
Ο κανόνας αυτός πρέπει να αλλαχθεί για να συμπεριληφθεί ένα πρόσθετο στον θετικό κατάλογο μόνο εάν προκύπτει σαφής και εμπεριστατωμένη τεχνολογική ανάγκη, η οποία, αξίζει να σημειωθεί, είναι επίσης προς όφελος του καταναλωτή.
Είναι παράδοξο να πρέπει να συζητήσουμε αυτή την πρόταση τόσο σύντομα μετά τη δημοσίευση της Λευκής Βίβλου της Επιτροπής για τα τρόφιμα.
Στη Λευκή Βίβλο η ίδια η Επιτροπή δίνει βαρύτητα στον περιορισμό της λήψης προσθέτων διότι - όπως το εξέφρασε η Επιτροπή - κατά αυτόν τον τρόπο αποφεύγονται οι αρνητικές επιπτώσεις στην υγεία.
Η Επιτροπή δηλώνει παρομοίως πως επιθυμεί με τον καλύτερο δυνατό τρόπο να ενημερώσει τους καταναλωτές ώστε να μπορέσουν οι ίδιοι να κάνουν τις επιλογές τους.
Όταν κοιτάμε τη συγκεκριμένη πρόταση οδηγίας οδηγούμαστε αναγκαστικά στο συμπέρασμα ότι υπάρχει ελάχιστη αντιστοιχία ανάμεσα στα λόγια και τις πράξεις της ΕΕ, όσον αφορά τη μεταχείριση των προσθέτων.
Εξάλλου μου φαίνεται πως η αρχική πρόθεση της επεξεργασίας ενός θετικού καταλόγου ήταν η λήψη αποφάσεων για την απομάκρυνση προσθέτων από τον κατάλογο.
Η δρομολογούμενη απελευθέρωση της ποσότητας των επιτρεπτών προσθέτων προκαλεί ανησυχία.
Γι' αυτό ας περιορίσουμε τον κατάλογο αντί να τον διευρύνουμε.
Σε συνέχεια των όσων είπε ο κύριος Lund περί νιτρικών και νιτρωδών, θέλω να αναφέρω ότι κατά την τελευταία σύνοδο ρώτησα την Επιτροπή εάν τα νέα επιστημονικά στοιχεία για τις επιβλαβείς για την υγεία επιπτώσεις των δύο αυτών ουσιών οδηγούν την Επιτροπή σε μια επανεκτίμηση της θέσης της.
Η απάντηση ήταν δυστυχώς αρνητική, κι αυτή η αρνητική απάντηση θα ήθελα όπως και ο κύριος Lund, να μου αιτιολογηθεί σήμερα.
Κύριε Πρόεδρε, συμμερίζομαι την κατ' αρχήν θέση του εισηγητή να μην εγκρίνονται νέα πρόσθετα στα τρόφιμα αν δεν υπάρχει πραγματική ανάγκη για την παρουσία τους.
Εν τούτοις, θέλω να επισημάνω ότι πρέπει να έχουμε κατά νου ότι μπορεί να υπάρχουν τοπικές ή εθνικές παραδόσεις, οι οποίες αιτιολογούν την ανάγκη έγκρισης κάποιων πρόσθετων ουσιών.
Η πρόσθετη ουσία στην οποία, εν προκειμένω, έχω κατά νου είναι η αιθυλοϋδροξυαιθυλοκυτταρίνη.
Δεν πρόκειται για κάποια λιχουδιά και δεν είναι δυνατόν να γίνει κατάχρησή της.
Η αιθυλοϋδροξυαιθυλοκυτταρίνη χρησιμοποιείται, ωστόσο, για περισσότερο από 20 χρόνια στη Σουηδία και τη Φινλανδία και, πιστεύω, και στη Νορβηγία επίσης, ως συνεκτική ουσία στην παρασκευή μη γλουτενούχου άρτου και γλυκισμάτων.
Η ουσία χρησιμοποιείται για να αποφευχθεί να γίνουν τρίμματα ο άρτος και τα γλυκίσματα που δεν έχουν γλουτένη και για να μπορεί η, σχετικά, μικρή ομάδα ανθρώπων που έχουν δυσανεξία στη γλουτένη να καταναλώνουν άρτο και γλυκίσματα στις ίδιες μορφές όπως οι άλλοι, υγιείς, άνθρωποι.
Η αιθυλοϋδροξυαιθυλοκυτταρίνη ταιριάζει ιδιαίτερα στις διατροφικές συνήθειες γύρω από τον άρτο των βορείων περιοχών της ΕΕ και γι' αυτόν τον λόγο, δεν μπορεί να υποκατασταθεί πλήρως από άλλες, ήδη εγκεκριμένες, κυτταρίνες.
Ο εισηγητής ισχυρίζεται ότι η χρήση αιθυλοϋδροξυαιθυλοκυτταρίνης εμπεριέχει τον κίνδυνο μολύνσεων που θα μπορούσαν να οδηγήσουν σε καρκινογενέσεις και, επίσης, υπονοεί ότι σε μεγάλες δόσεις θα μπορούσε να λειτουργήσει ως καθαρτικό.
Ωστόσο, εγώ υποστηρίζω ότι, στην πραγματικότητα, μπορεί να συμβαίνει το αντίθετο.
Για τα παιδιά που έχουν δυσανεξία στη γλουτένη είναι ιδιαίτερα σημαντικό το ψωμί να εξακολουθεί να διατηρεί τη γνωστή μορφή του και να μην αναγκάζονται να χρησιμοποιούν κουτάλι για να το φάνε, λόγω του ότι θα έχει γίνει τρίμματα.
Τα παιδιά με δυσανεξία στη γλουτένη δυσκολεύονται να καταλάβουν γιατί θα πρέπει να τρώνε τρίμματα ψωμιού, ενώ, άλλα παιδιά τρώνε ψωμί που είναι ολόκληρο και δεν μετατρέπεται σε τρίμματα.
Αν τα παιδιά παραμελούν τη διατροφή τους, οι συνέπειες μπορεί να είναι να αυξηθεί ο κίνδυνος υποσιτισμού.
Αν τα παιδιά με δυσανεξία στη γλουτένη δεν τρώνε τα τρίμματα και, αντ' αυτού, καταναλώνουν κανονικό ψωμί, τότε το επακόλουθο είναι κοιλιακοί πόνοι, οπότε μπορεί να εμφανιστούν συμπτώματα διάρροιας.
Εκτός αυτού, αυξάνεται, μακροπρόθεσμα, η πιθανότητα κινδύνου για εμφάνιση καρκίνου των εντέρων και του στομάχου.
Οι συνθήκες ζωής πολλών οικογενειών που έχουν παιδιά με δυσανεξία στη γλουτένη χαρακτηρίζονται από μεγάλη πίεση και πρέπει να κοπιάζουν πολύ περισσότερο για να ικανοποιούνται οι διαιτητικές απαιτήσεις.
Αυτές οι οικογένειες δεν μπορούν να αγοράσουν το ψωμί που χρειάζονται και έτσι το παρασκευάζουν μόνοι τους και προσθέτουν οι ίδιοι τη συνεκτική ουσία.
Γιατί θα πρέπει να δυσχεράνουμε ακόμη περισσότερο τις συνθήκες ζωής αυτών των οικογενειών; Γιατί να μην εξακολουθήσουν να χρησιμοποιούν τη συνεκτική ουσία που έχουν συνηθίσει να χρησιμοποιούν;
Η μη έγκριση της αιθυλοϋδροξυαιθυλοκυτταρίνης ισοδυναμεί με επιδείνωση της κατάστασης για τα άτομα που έχουν δυσανεξία στη γλουτένη, όπως επίσης και για τις οικογένειες με παιδιά τα οποία έχουν δυσανεξία στη γλουτένη.
Σ' αυτήν την περίπτωση, δεν μπορούμε να επικαλεστούμε την αρχή της προφύλαξης για να απαγορεύσουμε.
Αντιθέτως, η αρχή της προφύλαξης συνηγορεί υπέρ της έγκρισης της αιθυλοϋδροξυαιθυλοκυτταρίνης.
Κύριε Πρόεδρε, όπως όλοι όσοι συμμετέχουν σε αυτή τη συζήτηση θα ήθελα να συγχαρώ τον κ. Lannoye.
Εκείνος και εγώ διασταυρώνουμε πολλές φορές τα ξίφη μας σε ό,τι αφορά το θέμα άλλων θρεπτικών προσθέτων, ωστόσο σε αυτήν την περίπτωση εξετάζουμε βασικά την ουσία του βάρους της απόδειξης πριν επεκταθεί εκ νέου ο εν λόγω κατάλογος.
Η επισήμανση από τον κ. Lannoye ότι αυτή η διαδικασία φαίνεται πως ακολουθεί πάντα την ίδια κατεύθυνση είναι εξαιρετικά χρήσιμη για την επιτροπή αλλά και το Σώμα.
Πρέπει να ακούσουμε την τοποθέτηση της Επιτροπής για δυο σημεία αρχής: πρώτον, εάν χρειάζεται να αναθεωρηθούν οι ίδιες οι διαδικασίες, όπως πρότεινε ο εκπρόσωπος της Επιτροπής κατά τη συζήτηση στην Επιτροπή Περιβάλλοντος, Δημόσιας Υγείας και Πολιτικής των Καταναλωτών, και δεύτερον, εάν υπάρχει πιο αποτελεσματικός τρόπος να αφαιρούμε πρόσθετα αλλά και να τα θέτουμε σε ισχύ.
Μας φαίνεται πως ο κατάλογος γίνεται όλο και μακρύτερος και ότι το βάρος της απόδειξης πρέπει να παραμένει σε εκείνους που επιθυμούν από εμάς να τον προσαρμόζουμε, είτε πρόκειται για τα κράτη μέλη, είτε για την Επιτροπή είτε για τις επιστημονικές επιτροπές,.
Είμαι έτοιμος να δεχτώ ότι κάποια από αυτά είναι ακίνδυνα.
Όντως, η επιτροπή και ακόμα και ο κ. Lannoye ήταν έτοιμοι να δεχτούν το Ε949 και το Ε650.
Ωστόσο, αν και δεν υποστηρίζω πως είμαι ειδικός - όπως και κανένα άλλο μέλος της επιτροπής - για το ποια από τα διάφορα προωστικά αέρια μπορούν να χρησιμοποιούνται με ασφάλεια, εκφράστηκαν αρκετές αμφιβολίες στην επιτροπή, όταν ακούσαμε μάλιστα και από το εκπρόσωπο της Επιτροπής να μιλά για τα ίδια τα προωστικά αέρια.
Είναι προφανώς απαραίτητα για τους κατασκευαστές, καθώς παράγουν ένα ομοιογενή ψεκασμό λίπους πάνω στο σκεύος.
Ένα από αυτά προορίζεται μόνο για επαγγελματική χρήση.
Τα άλλα δυο θεωρούνται ασφαλή για όλους.
Επιθυμούμε όλοι να επανεξετάσουμε αυτό το ζήτημα και να δούμε γιατί έχουν επιλεγεί αυτά τα αέρια και εάν μπορούμε να αποτρέψουμε την έγκριση κάποιων, τουλάχιστον έως ότου διεξαχθεί η προτεινόμενη αναθεώρηση.
Σε ό,τι αφορά τις δυο τροπολογίες, η Ομάδα μου, αν και υποστηρίζει το πνεύμα των προτάσεων του κ. Lannoye στην τροπολογία 1, δεν θα προχωρούσε τόσο ώστε να προσθέσει την αρχή της προφύλαξης σε αυτή την συγκεκριμένη οδηγία.
Δεν μας φαίνεται πως ταιριάζει εκεί.
Θα προτιμούσαμε να διαγράψουμε την αιτιολογική σκέψη 5 και έτσι θα ψηφίσουμε.
Εδώ πρέπει να συζητήσουμε μάλλον για το βάρος της απόδειξης παρά για τη γενική αρχή της προφύλαξης.
Τέλος, όσον αφορά την τροπολογία 2 και μιλώντας εξ ονόματος της Ομάδας μου, πρόκειται καθαρά για μια τροπολογία συντακτικής φύσεως προκειμένου να αφαιρεθούν οι αναφορές στην διαδικασία συναπόφασης.
Ωστόσο, το νόημά της παραμένει πεντακάθαρο.
Δεν πιστεύουμε πως θα έπρεπε να γίνουν αυτές οι προσθήκες εάν δεν αποδεικνυόταν πως ωφελείται ο καταναλωτής.
Τελικά, για τον καταναλωτική γίνονται όλα.
Εις το όνομα του καταναλωτή.
Για το λόγο αυτό στηρίζουμε τη τροπολογία 2.
Kύριε Πρόεδρε, κύριε Επίτροπε, αγαπητοί συνάδελφοι. Οι πρόσφατες κρίσεις με τη διοξίνη και τις τρελές αγελάδες απέδειξαν περίτρανα, εάν υπήρχε ανάγκη για μια τέτοια απόδειξη, ότι ο καταναλωτής επιθυμεί στο εξής να του παρέχονται όλες τις εγγυήσεις για τα τρόφιμά του.
Από αυτή την άποψη, η έκθεση Lannoye αποτελεί πρότυπο, ένα ακόμη πρότυπο.
Πολύ σωστά αναρωτήθηκε ο εισηγητής εάν τα πρόσθετα είναι πραγματικά απαραίτητα και κυρίως, εάν είναι πραγματικά αβλαβή για την υγεία μας.
Για τι ακριβώς μιλάμε; Για 307 συνολικά εγκεκριμένα από την Ένωση πρόσθετα, εκ των οποίων μόνο 163 είναι απολύτως αβλαβή.
Το υπενθύμισε πριν από λίγο ο κ. Paul Lannoye.
Ποιον εξυπηρετούν τα πρόσθετα, αυτή η εισβολή της χημείας στα πιάτα μας; Όχι, πάντως, τον καταναλωτή, ο οποίος αναζητά, όλο και περισσότερο, για τον ίδιο και για τα παιδιά του, προϊόντα 100% υγιεινά.
Για τον λόγο αυτό, και χωρίς να υπεισέλθω σε τεχνικές λεπτομέρειες, θα ήθελα να αναφερθώ στα τρία κριτήρια που επισημαίνονται στην έκθεση.
Από την μια πλευρά, ανταποκρίνονται τα πρόσθετα στην τεχνολογική ανάγκη; Το λιγότερο που θα μπορούσαμε να πούμε είναι ότι το συμφέρον του καταναλωτή δεν συμπίπτει πάντα με αυτό των παραγωγών εταιρειών.
Από την άλλη, είναι χρήσιμο για τον καταναλωτή το πρόσθετο; Σε σχέση με αυτό ερώτημα, ο εισηγητής επισημαίνει μία τουλάχιστον περίπτωση που αυτό το τελευταίο θα μπορούσε ξεγελάσει: τελικά, δεν αποτελεί απάτη η συντήρηση και η αποτροπή της λεύκανσης που προκαλείται κανονικά στα αποφλοιωμένα και τεμαχισμένα καρότα που παύουν να είναι φρέσκα; Δεν χρειάζεται καν να απαντήσει κανείς στην ερώτηση.
Και τέλος, διασφαλίζεται η αβλάβεια του πρόσθετου; Για άλλη μια φορά, η αρχή της προφύλαξης πρέπει να οδηγήσει τη σκέψη μας, καθώς η κατανάλωση ενός καρότου που θα έχει υποστεί λίφτινγκ με το Ε 401 σημαίνει - και αυτό δεν το γνωρίζει ο καταναλωτής, ή τέλος πάντων δεν το γνωρίζει πάντα - έκθεση σε παρενέργειες δυνητικά δυσάρεστες, οι οποίες δεν μπορούν να αγνοηθούν ή να ελαχιστοποιηθούν.
Καταλήγοντας, η Ομάδα των Φιλελευθέρων θα υποστηρίξει την έκθεση Lannoye, διότι στοχεύει πολύ συγκεκριμένα στη βελτίωση της ποιότητας της ζωής των καταναλωτών, αλλά και στη μεγαλύτερη διασφάλιση της αλήθειας στα πιάτα τους.
Αυτή η σκέψη πρέπει να προηγείται όλων των άλλων.
(ΕΝ) Κύριε Πρόεδρε, θα ήθελα να ευχαριστήσω τον κ. Lannoye για την έκθεσή του σχετικά με την πρόταση της Επιτροπής για τροποποίηση της οδηγίας 95/2 του Ευρωπαϊκού Κοινοβουλίου και του Συμβουλίου, σχετικά με τα πρόσθετα τροφίμων εκτός των χρωστικών και των γλυκαντικών.
Η Επιτροπή θεωρεί ότι η οδηγία 95/2 πρέπει να προσαρμοστεί υπό το φως τον πρόσφατων τεχνικών και επιστημονικών εξελίξεων.
Η πρότασή μας βασίζεται σε τρεις βασικές αρχές.
Τα προτεινόμενα πρόσθετα είναι ασφαλή και δεν θέτουν σε κίνδυνο τη δημόσια υγεία.
Τα ζητήματα που σχετίζονται με την ασφάλεια αξιολογήθηκαν από την Επιστημονική Επιτροπή Τροφίμων.
Τα πρόσθετα τροφίμων επιτρέπονται μόνο όταν αποδεικνύεται ότι υπάρχει τεχνολογική ανάγκη και ότι οι καταναλωτές δεν παραπλανούνται και θα ωφεληθούν έχοντας επιλογή νέων προϊόντων καλύτερης ποιότητας.
Μερικά από τα πρόσθετα που προτείνονται τώρα για χρήση έχουν λάβει προσωρινή έγκριση από κάποια κράτη μέλη.
Υπό την προϋπόθεση ότι γίνονται σεβαστές οι γνωμοδοτήσεις της Επιστημονικής Επιτροπής, αποδεικνύεται η τεχνολογική ανάγκη και δεν παραπλανούνται οι καταναλωτές, η κοινοτική νομοθεσία πρέπει να αναγνωρίσει την εμπειρία των κρατών μελών τη χρήση αυτών των πρόσθετων.
Για τους λόγους αυτούς, η Επιτροπή δεν είναι σε θέση να κάνει δεκτές τις τροπολογίες αριθ.
3, 4 και 5. Οι προτεινόμενες τροπολογίες δεν λαμβάνουν επαρκώς υπόψη τις γνωμοδοτήσεις της Επιστημονική Επιτροπής Τροφίμων και τη τεχνολογική ανάγκη που υπάρχει σε ορισμένα κράτη μέλη.
Εάν υιοθετούνταν αυτές οι τροπολογίες, κάποιες απολύτως ασφαλείς τροφές θα εξαφανίζονταν από τα ράφια των καταστημάτων σε ορισμένα κράτη μέλη.
Όσον αφορά την πρώτη τροπολογία, η εφαρμογή της αρχής της προφύλαξης δεν είναι κατάλληλη, όπως έχουν αναφέρει αρκετοί ομιλητές σήμερα το απόγευμα.
Η ασφάλεια των προσθέτων των τροφίμων που εξετάζουμε τώρα έχει αξιολογηθεί από την Επιστημονική Επιτροπή Τροφίμων.
Πάνω σε αυτό βασίστηκαν οι κοινοτικοί νομοθέτες για να εγκρίνουν στο παρελθόν τη χρήση πρόσθετων και σε αυτή βασίζεται τώρα η Επιτροπή για να προτείνει την έγκριση νέων προσθέτων τροφίμων.
Συνεπώς, η Επιτροπή δεν είναι υπέρ της πρώτης τροπολογίας.
Η Επιτροπή δεν πιστεύει ότι οι τροπολογίες 2 έως 6 είναι απαραίτητες ή κατάλληλες για αυτή την οδηγία.
Η Επιτροπή υποστηρίζει αυτή την οδηγία επί τη βάσει καθιερωμένων κριτηρίων, ότι δηλαδή τα εν λόγω πρόσθετα είναι ασφαλή όπως έχει εκτιμήσει η Επιστημονική Επιτροπή Τροφίμων, ότι υπάρχει τεχνολογική ανάγκη και ότι οι καταναλωτές δεν παραπλανούνται και θα ωφεληθούν, έχοντας μια επιλογή περισσότερων προϊόντων καλύτερης ποιότητας.
Ωστόσο, προσωπική μου πεποίθηση είναι ότι μια τέτοια τροπολογία θα μπορούσε να έχει θέση στην οδηγία πλαίσιο 89/107 της 21ης Δεκεμβρίου 1998 και το έγγραφό αυτό αναφέρεται στο παράρτημα του Λευκού Βιβλίου στο σημείο αριθ.
42. Την ευκαιρία να εξετάσω αυτό το θέμα και το εάν υπάρχει ανάγκη να κάνουμε πιο αυστηρά τα πρότυπα στον εν λόγω τον τομέα με αυτόν τον τρόπο μου την έδωσε η τροπολογία του κ. Whitehead σχετικά με το υπ' αριθ.
2. Κατέληξα στο συμπέρασμα ότι έχει δίκιο και ότι πρέπει να γίνει κάποια προσπάθεια για να αντιμετωπιστεί αυτό.
Ωστόσο, θεωρώ πως είναι μάλλον καλύτερο να το κάνουμε μέσω της οδηγίας πλαίσιο παρά μέσω αυτής της συγκεκριμένης οδηγίας.
Έτσι, θα είχε περισσότερο καθολική εφαρμογή και θα επιτύγχανε τους στόχους που όλοι μας θέλουμε να επιτύχουμε για χάρη των καταναλωτών.
Επομένως, όταν φτάσει η στιγμή να τροποποιήσουμε αυτή τη συγκεκριμένη οδηγία, την 89/107 δηλαδή, θα εξετάσω σοβαρά την πρόταση αυτή και την τροπολογία που κατέθεσε ο κ. Whitehead.
Υπάρχει ένας αριθμός μεμονωμένων σημείων που έχουν αναφερθεί και στα οποία θα ήθελα να επιστήσω την προσοχή σας, και να προσπαθήσω να απαντήσω στα ερωτήματα που έχουν τεθεί.
Κατ' αρχάς, σε σχέση με το αλγινικό νάτριο, αρκετοί ομιλητές ανέφεραν το γεγονός ότι αυτή η συγκεκριμένη πρόταση θα παραπλανούσε τους καταναλωτές γιατί αποσκοπεί στη διατήρηση της φρεσκάδας των καρότων.
Αυτό δεν αποτελεί αυστηρά σωστή ανάλυση του σκοπού του συγκεκριμένου πρόσθετου.
Τα καρότα είναι προ-συσκευασμένα, επομένως φέρουν ετικέτες και ο καταναλωτής γνωρίζει εάν χρησιμοποιείται κάποιο πρόσθετο.
Το πρόσθετο λειτουργεί ως σκληρυντικός παράγοντας δεν αποσκοπεί στο να κάνει το τρόφιμο να φαίνεται ωραίο, ή μάλιστα, όπως ειπώθηκε, πιο φρέσκο από ότι είναι.
Επομένως, υπό αυτές τις συνθήκες, η χρήση του είναι δικαιολογημένη.
Ο κ. Lannoye ανέφερε την εφαρμογή της αρχής της προφύλαξης.
Αυτό το εξέτασα με μεγάλη συντομία αλλά επιτρέψατέ μου να πω, με όλο το σεβασμό συμφωνώ με πολλούς από όσους μίλησαν σήμερα το απόγευμα σχετικά με τη κατάλληλη θέση της αρχής της προφύλαξης.
Πιστεύω ότι η αρχή της προφύλαξης είναι ακατάλληλη για την περίπτωση που εξετάζουμε σήμερα το απόγευμα, ενώ αρμόζει σε περιπτώσεις όπου υπάρχει επιστημονικό έλλειμμα.
Ωστόσο, σε αυτήν την περίπτωση, η Επιστημονική Επιτροπή έχει εξετάσει την περίπτωση και έχει γνωμοδοτήσει ότι τα πρόσθετα είναι ασφαλή.
Συμφωνώ και με έναν άλλο ομιλητή που έλαβε το λόγο νωρίτερα, με ανησυχεί και εμένα το γεγονός ότι καταθέτουμε τις γνώμες μας αντί για τις επιστημονικές απόψεις που εκφράζουν επιστήμονες.
Διατηρώ πολλές επιφυλάξεις για την ορθότητα μιας τέτοιας προσέγγισης των προβλημάτων και για το λόγο αυτό θα έπρεπε να λαμβάνουμε υπόψη τις γνωμοδοτήσεις των επιστημονικών επιτροπών.
Οι αποφάσεις μας πρέπει να βασίζονται στην επιστήμη.
Η αντικατάσταση των γνωμοδοτήσεων των επιστημόνων με τις δικές μας απόψεις θέτει, κατά τη γνώμη μου, ένα επικίνδυνο προηγούμενο και σίγουρα δεν είναι αυτή η αρμόζουσα θέση της αρχής της προφύλαξης.
Ρωτήθηκα επίσης γιατί η Επιτροπή προτείνει τη χρήση του πρόσθετου Ε467, το οποίο υποτίθεται πως περιέχει επικίνδυνες προσμίξεις, όπως οξείδιο του αιθυλενίου.
Πρέπει να αναφέρω ότι η παρουσία της πρόσμιξης του οξειδίου του αιθυλενίου δεν εμπόδισε την Επιστημονική Επιτροπή να καταλήξει στο συμπέρασμα ότι αυτή η κυτταρίνη μπορεί να χρησιμοποιείται με ασφάλεια.
Τα όρια για τις προσμίξεις θα καθορίζονται στις προδιαγραφές που θα καταρτιστούν ως οδηγία της Επιτροπής αφού επιτραπεί η χρήση του πρόσθετου.
Ρωτήθηκα επίσης γιατί η Επιτροπή δεν προτείνει διαγραφή πρόσθετων τροφίμων αλλά πάντα προτείνει την προσθήκη καινούριων πρόσθετων στον θετικό κατάλογο.
Όταν η Επιτροπή πληροφορείται ότι ένα πρόσθετο δεν χρησιμοποιείται πλέον, προτείνει την απομάκρυνση της ουσίας από το θετικό κατάλογο.
Επί παραδείγματι, στην επόμενη αναθεώρηση της οδηγίας, οι υπηρεσίες της Επιτροπής θα προτείνουν τη διαγραφή του όξινου ανθρακικού ασβεστίου και του ανθρακικού μαγνησίου.
Η κ. Thyssen αναφέρθηκε στο γεγονός δεν περιλαμβάνονται επαρκείς πληροφορίες στο έγγραφο της Επιτροπής και λαμβάνω υπόψη τη δήλωσή της.
Έχω κάτι να πω για όσα αναφέρετε σχετικά με το γεγονός αυτό.
Προτίθεμαι να λάβω μέτρα όταν καταρτιστούν νέες προτάσεις της Επιτροπής σε σχέση με το θέμα αυτό.
Ίσως το κείμενο θα μπορούσε να είναι κάπως σαφέστερο, δικαιολογώντας καλύτερα την προσθήκη τέτοιων πρόσθετων από την πλευρά του οφέλους του καταναλωτή.
Ίσως να πρέπει να συμπεριλαμβάνονται και κάπως περισσότερες τεχνικές πληροφορίες.
Ο κ. Lund άφησε να εννοηθεί ότι χρωστικοί παράγοντες προστίθενται στα ακατέργαστα τρόφιμα.
Αυτό δεν είναι αλήθεια.
Δεν χρησιμοποιείται κανένας χρωστικός παράγοντας στα ακατέργαστα τρόφιμα.
Ζήτησε επίσης να ληφθεί υπόψη μια έρευνα καταναλωτών που πραγματοποιήθηκε τον Δεκέμβριο σχετικά με τα νιτρικά.
Πληροφορήθηκα ότι το θέμα εξετάζεται σοβαρά και γίνονται συζητήσεις με τα κράτη μέλη σχετικά με αυτή τη συγκεκριμένη έρευνα.
Ο κ. Whitehead με ρώτησε εάν πρέπει να εξετάσουμε περαιτέρω την εξεύρεση ενός πιο αποτελεσματικού τρόπου για την αφαίρεση πρόσθετων.
Σας παραπέμπω σε προηγούμενο μέρος της απάντησής μου όπου είπα ότι δυο συγκεκριμένα πρόσθετα θα αφαιρεθούν από τον κατάλογο, αλλά θα ζητήσω καλύτερη πληροφόρηση από την υπηρεσία μου σχετικά με τη διαδικασία που ακολουθείται και την πληροφόρηση που λαμβάνουν οι βουλευτές, ώστε να μην υπάρχουν αμφιβολίες για τις σχετικές διαδικασίες.
Σε αυτό αναφέρθηκε όχι μόνο ο κ. Whitehead αλλά και κάποιοι άλλοι ομιλητές.
Προφανώς ανησυχούν ότι δεν παρέχεται επαρκής πληροφόρηση.
Θα ερευνήσω, σίγουρα, καλύτερα το θέμα ώστε να μπορέσω να παράσχω περισσότερες πληροφορίες στα κράτη μέλη εν καιρώ.
Σας υπόσχομαι, κύριε Πρόεδρε, πως θα είμαι εξαιρετικά σύντομος.
Δεν πιστεύω πως έχουμε το χρόνο και πως είναι δυνατόν να διεξαγάγουμε μια εις βάθος συζήτηση για μια προβληματική τόσο σύνθετη όπως αυτή, ωστόσο θα επιθυμούσα να τη συζητήσω με τον Επίτροπο εκτός αυτής της αίθουσας.
Κατ' αρχάς, έχω ένα πρώτο σχόλιο να κάνω για τις επιστημονικές επιτροπές.
Δεν αρκεί, κύριε Επίτροπε, να διαβάσει κανείς τα συμπεράσματα των επιστημονικών επιτροπών.
Πρέπει να διαβάσει την έκθεση, όπως έκανα εγώ.
Συχνά από την ανάγνωση αυτών των εκθέσεων αναφύεται περισσότερο η αμφιβολία παρά η βεβαιότητα.
Θα σας ζητούσα στο εξής να είστε λίγο πιο μετρημένος πριν να απορρίπτετε a priori όλες τις τροπολογίες, τη στιγμή που θεωρώ πως και εγώ εκπόνησα ένα έργο εξίσου επιστημονικό.
Εξέτασα διάφορες απόψεις, διάβασα κείμενα και μπορώ να σας πω ότι απορρίπτετε πολύ βιαστικά τις τροπολογίες που σας προτείνουμε.
Έπειτα, υπάρχει και ένα άλλο στοιχείο, το οποίο δεν λαμβάνεται υπόψη, δηλαδή, η πιθανή συνεργία μεταξύ του πλήθους των προσθέτων που βρίσκονται στα τρόφιμα. Δεν έχουμε μελετήσει ποτέ αυτά τα πρόσθετα μαζί.
Τα μελετούμε μεμονωμένα. Και αυτό είναι ένα στοιχείο που πρέπει να το λάβετε υπόψη.
Η συζήτηση έληξε.
Η ψηφοφορία θα διεξαχθεί αύριο, στις 12.00.
(Η συνεδρίαση λήγει στις 21.20)
Έγκριση των συνοπτικών πρακτικών της προηγούμενης συνεδρίασης
Τα συνοπτικά πρακτικά της χθεσινής συνεδρίασης έχουν διανεμηθεί.
Υπάρχουν παρατηρήσεις;
Κύριε Πρόεδρε, θα ήθελα απλά να ενημερώσω τον κ. Corbett, πως στο πλαίσιο της Ομάδας του Ευρωπαϊκού Λαϊκού Κόμματος οι τροπολογίες δεν μπορούν να κατατεθούν στο Κοινοβούλιο χωρίς την προηγούμενη έγκριση και υποστήριξη της Ομάδας.
Οφείλει να είναι απολύτως σαφής σχετικά με τη διαδικασία στο πλαίσιο της Ομάδας μας.
Δεύτερον, όπως γνωρίζει, αυτή τη στιγμή βρίσκεται υπό εξέλιξη μια διαδικασία μεταρρύθμισης του Κοινοβουλίου.
Εάν έχει να υποβάλει οποιεσδήποτε προτάσεις σχετικά με τις διαδικασίες ψηφοφορίας, θα πρέπει να τις υποβάλει στο Προεδρείο.
Κύριε βουλευτή, όσον αφορά τις παρατηρήσεις που διατυπώσατε, θα τις θέσω υπόψη της Προέδρου και το Προεδρείο θα εξετάσει ό,τι αφορά το σύνολο των εργασιών μας τον μήνα Μάιο.
Κύριε Πρόεδρε, ήμουν παρούσα χθές και υπέγραψα στον κατάλογο παρουσίας, αλλά το όνομά μου δεν περιλαμβάνεται στα συνοπτικά πρακτικά.
Θα ήθελα να γίνει η σχετική διόρθρωση.
Θα γίνει, κυρία McNally.
Κύριε Πρόεδρε, ως συντάκτης γνωμοδότησης της Επιτροπής Ανάπτυξης και Συνεργασίας σχετικά με την απαλλαγή για το 1998, θα ήθελα να αναφέρω ότι πραγματοποιήθηκε χθες το βράδυ μια εν μέρει κοινή συνεδρίαση της Επιτροπής Ελέγχου του Προϋπολογισμού και της επιτροπής μου, κατά την οποία επιτεύχθηκε κατ' αρχήν συμφωνία για μια συμβιβαστική προσέγγιση, προσέγγιση την οποία συζητήσαμε στη συνέχεια περαιτέρω.
Συμφωνήσαμε βασικά να αντικαταστήσουμε το ισχύον κείμενο με μια νέα, κοινή συμβιβαστική πρόταση για διακοπή των συζητήσεων και διεξαγωγή νέων τον Ιούνιο.
Το κείμενο αυτό διενεμήθη σήμερα το πρωί σε όλες τις πολιτικές ομάδες, οπότε και μπορεί να συζητηθεί. Πρόκειται, θα έλεγα, για μια νέα πολιτική κατάσταση κατά την οποία τα μέλη της Επιτροπής Ελέγχου Προϋπολογισμού και της Επιτροπής Ανάπτυξη και Συνεργασίας συζήτησαν και συμφώνησαν μεταξύ τους για μια θετικότερη, πιστεύουμε, προσέγγιση.
Κύριε Πρόεδρε, θέλω μόνο να πω σχετικά με την απάντηση του κ. van den Berg ότι η έκθεση σχετικά με την αναβολή χορήγησης απαλλαγής όσον αφορά το Ταμείο Ανάπτυξης για το οικονομικό έτος 1998 έχει υποβληθεί και θα τεθεί σε ψηφοφορία, με την προϋπόθεση ότι πρόκειται φυσικά μόνο για αναβολή και όχι για απόρριψη ή έγκριση και ότι όλα όσα επεξεργαστήκαμε μαζί χθες θα περιληφθούν κατόπιν στο τελικό κείμενο, ότι δηλαδή παρ' όλα αυτά θα συζητήσουμε και θα ψηφίσουμε για την έκθεση της κυρίας Rόhle.
Κύριε Πρόεδρε, θέλω να εκφράσω μια παράκληση.
Συγκεκριμένα, κάθε βουλευτής έχει ένα πολύ ακριβές χρονοδιάγραμμα, αφού πραγματοποιούμε πάρα πολλές συναντήσεις προς το συμφέρον των πολιτών.
Σήμερα η συνεδρίαση γίνεται και πάλι ενωρίτερα, για πρώτη φορά μάλιστα στις 8.30.
Πιστεύω ότι η εργασία μας θα είναι πολύ πιο αποδοτική αν τηρούμε εδώ στο Σώμα το καθορισμένο πρόγραμμα αντί να το αλλάζουμε κάθε τόσο την τελευταία στιγμή.
Ευχαριστώ για την κατανόησή σας.
Κύριε βουλευτή, λάβετε υπόψη σας ότι ήταν μια ειδική απόφαση που ελήφθη βάσει συγκεκριμένων αιτημάτων της πορτογαλικής Προεδρίας.
(Το Σώμα εγκρίνει τα συνοπτικά πρακτικά)
Κύριε Πρόεδρε, παρεμβαίνω επί διαδικαστικού θέματος σχετικά με μια χθεσινή αναφορά της Προέδρου στις αλλαγές της διάταξης των εργασιών της τρέχουσας εβδομάδας.
Ανησυχώ πράγματι πάρα πολύ σχετικά με την αναφορά της Προέδρου σε όσους θα παρίστανται εξ ονόματος του Συμβουλίου κατά την προσφώνηση που θα απευθύνει αύριο στο Κοινοβούλιο ο Πρόεδρος της Αυστρίας.
Πολλοί φοβήθηκαν και εξακολουθούν να φοβούνται μήπως η αλλαγή της διάταξης των εργασιών σημαίνει πως το Συμβούλιο δεν θα παρίσταται στη σημαντική αυτή προσφώνηση.
Θα ήθελα να ζητήσω κάποιες διαβεβαιώσεις πως το Συμβούλιο θα εκπροσωπείται σε αρκετά υψηλό επίπεδο, ώστε να εξασφαλίζεται ο σεβασμός που κατά παράδοση αποτίνει το Ευρωπαϊκό Κοινοβούλιο σε περιπτώσεις ανάλογων επισκέψεων.
(Χειροκροτήματα από τη δεξιά πτέρυγα)
Θα διαβιβάσω στην Πρόεδρο την παρατήρησή σας αυτή, κύριε Kirkhope.
Ψηφοφορία επί της αίτησης κατεπείγοντος
Κύριε Πρόεδρε, αν και το Συμβούλιο υπέβαλε αυτή την αίτηση και με μεγάλη χαρά θα κάνουμε ό,τι μπορούμε για να εξασφαλίσουμε την επίσπευση της διαδικασίας, δεν χρειάζεται να ψηφίσουμε σήμερα επ' αυτής της αίτησης κατεπείγοντος.
Η σχετική συζήτηση έχει εγγραφεί στην ημερήσια διάταξη της συνεδρίασης του Μαΐου.
Δεδομένης της παρούσας κατάστασης των οικονομικών δεν θα υπάρξει πρόβλημα με τη χρηματοδότηση του Ανώτατου Εκπροσώπου στη Βοσνία Ερζεγοβίνη, τα χρήματα για τον οποίο έχουν εξασφαλισθεί μέχρι το τέλος του τρέχοντος έτους, όπως συμβαίνει και με τα βασικά κεφάλαια που διατίθενται για την εκεί λειτουργία της UNMIK.
Η εν λόγω ψηφοφορία μπορεί να περιμένει μέχρι τον επόμενο μήνα.
(Το Σώμα απορρίπτει την αίτηση κατεπείγοντος)
Απαλλαγές 1998, δημοσιονομικός έλεγχος
Η ημερήσια διάταξη προβλέπει την κοινή συζήτηση των ακόλουθων εκθέσεων:
(Α5-0087/2000) της κ. Stauner, εξ ονόματος της Επιτροπής Ελέγχου του Προϋπολογισμού, σχετικά με την αναβολή της χορήγησης απαλλαγής στην Επιτροπή για την εκτέλεση του προϋπολογισμού της Ευρωπαϊκής Ένωσης για το οικονομικό έτος 1998 (SEC(1999) 412 - C5-0006/1999 - 1999/2050(DEC)),
(Α5-0089/2000) της κ. Rόhle, εξ ονόματος της Επιτροπής Ελέγχου του Προϋπολογισμού, σχετικά με:
. την αναβολή της χορήγησης απαλλαγής στην Επιτροπή, όσον αφορά τη δημοσιονομική διαχείριση του έκτου, έβδομου και όγδοου Ευρωπαϊκού Ταμείου Ανάπτυξης για το οικονομικό έτος 1998 (COM(1999) 227 - C5-0003/1999 - 1999/2004(DEC)),
. τη χορήγηση απαλλαγής στο Ευρωπαϊκό Ίδρυμα για τη Βελτίωση των Συνθηκών Διαβίωσης και Εργασίας (Δουβλίνο) για το οικονομικό έτος 1998 (C5-0150/2000 - 2000/2094(DEC)),
. τη χορήγηση απαλλαγής στο Ευρωπαϊκό Κέντρο για την Ανάπτυξη της Επαγγελματικής Κατάρτισης (Θεσσαλονίκη) για το οικονομικό έτος 1998 (C5-0149/2000 - 2000/2093(DEC)),
. τη χορήγηση απαλλαγής όσον αφορά την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 1998
Τμήμα IV- Δικαστήριο
Τμήμα V - Ελεγκτικό Συνέδριο
Τμήμα VI, Μέρος B - Επιτροπή των Περιφερειών
(SEC(1999) 414 - C5-0008/1999 - 1999/2166(DEC))
. την αναβολή της απόφασης για τη χορήγηση απαλλαγής όσον αφορά την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 1998
Τμήμα VI, Μέρος A - Οικονομική και Κοινωνική Επιτροπή
(SEC(1999) 414 - C5-0008/1999),
(Α5-0092/2000) του κ. Khanbhai, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή όσον αφορά την εκτέλεση του προϋπολογισμού της Ευρωπαϊκής Κοινότητας Ανθρακα και Χάλυβα (ΕΚΑΧ) για το οικονομικό έτος 1998 (C5-0153/2000 - 2000/2077(DEC)),
(Α5-0097/2000) του κ. Kuhne, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής όσον αφορά την εκτέλεση του γενικού προϋπολογισμού για το οικονομικό έτος 1998
Τμήμα I - Ευρωπαϊκό Κοινοβούλιο/Διαμεσολαβητής Παράρτημα (SEC(1999) 414 - C5-0008/1999 - 1999/2051(DEC)),
(Α5-0095/2000) του κ. Mulder, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή όσον αφορά τις αποφάσεις εκκαθάρισης των λογαριασμών του Τμήματος Εγγυήσεων του ΕΓΤΠΕ για τα οικονομικά έτη 1993, 1994 και 1995 (C4-0128/1998 - C4-0372/1998 - C5-0167/2000 - 1997/2167(DEC)),
(Α5-0079/2000) του κ. Casaca, εξ ονόματος της Επιτροπής Ελέγχου του Προϋπολογισμού, σχετικά με την πρόταση κανονισμού του Συμβουλίου που τροποποιεί τον κανονισμό (ΕΚ) αριθ. 723/97 για την υλοποίηση προγραμμάτων δράσεων των κρατών μελών στον τομέα των ελέγχων των δαπανών του ΕΓΤΠΕ, Τμήμα Εγγυήσεων (COM(1999) 169 - C4-0225/1999 - 1999/0091(CNS)).
Κύριε Πρόεδρε, αξιότιμοι συνάδελφοι, η μηδενική ανοχή στην απάτη και τις άλλες μορφές αντικανονικής συμπεριφοράς αποτελεί προϋπόθεση για την αποκατάσταση της εμπιστοσύνης στην ευρωπαϊκή δημόσια διοίκηση - έτσι δήλωσε ο Αντιπρόεδρος της Επιτροπής Kinnock, που είναι υπεύθυνος για τη μεταρρύθμιση της Επιτροπής, στο έγγραφο διαβούλευσης της Επιτροπής με ημερομηνία 18 Ιανουαρίου τρέχοντος έτους.
Η Επιτροπή Prodi ανέλαβε καθήκοντα τον Σεπτέμβριο έχοντας γνώση όλων αυτών και φιλοδοξώντας να μην επαναλάβει τα σφάλματα του παρελθόντος - στο κάτω κάτω πριν από έναν περίπου χρόνο οδηγήθηκε σε παραίτηση η τελευταία Επιτροπή εξαιτίας υποθέσεων απάτης και παρατυπιών.
Η Επιτροπή πρέπει να κριθεί βάσει της φιλόδοξης πρόθεσής της και της αυτονόητης υποχρέωσής της να διασφαλίζει ως θεματοφύλακας των Συνθηκών απέναντι στους τρίτους ότι αυτές θα ισχύουν και μέσα στην ίδια την Επιτροπή.
Με τα κριτήρια αυτά η Επιτροπή Ελέγχου του Προϋπολογισμού, ως αρμόδια επί της ουσίας επιτροπή, αποφάσισε να προτείνει αναβολή της χορήγησης απαλλαγής έως τις 15 Μαΐου 2000 και να απαιτήσει από την Επιτροπή να προβεί στη λήψη 17 μέτρων που αφορούν κυρίως 4 τομείς που πρέπει να διασαφηνιστούν, ή καλύτερα όπου πρέπει να γίνει η νέα αρχή που τόσο συχνά μνημονεύεται.
Πρώτον, πρέπει να περιοριστεί δραστικά μέχρι το 2001 το ποσοστό σφαλμάτων που διαπιστώνει εδώ και χρόνια επανειλημμένα το Ελεγκτικό Συνέδριο και που υπερβαίνει το 5% και πρέπει μέχρι το 2003 να εξασφαλιστεί θετική δήλωση αξιοπιστίας.
Δεύτερον, οι ιδιαίτερα σημαντικές περιπτώσεις απάτης και παρατυπιών σε σχέση με τις υποθέσεις Flιchard, ECHO, MED και με τις συμβάσεις που ανατέθηκαν σε εξωτερικούς επιστημονικούς συνεργάτες πρέπει να διαλευκανθούν πλήρως και να επιβληθούν οι ανάλογες κυρώσεις.
Τρίτον, πρέπει να εξασφαλιστεί η απρόσκοπτη πρόσβαση του Κοινοβουλίου σε πληροφορίες και έγγραφα απαραίτητα για την άσκηση του ελέγχου, όπως απαιτείται ήδη στο ψήφισμα περί απαλλαγής του 1997.
Πρέπει να ανακοινωθούν οι σχετικές πειθαρχικές διαδικασίες και να γίνει εκ βάθρων μεταρρύθμισή τους.
Η λήψη της παρούσας απόφασης δεν ήταν εύκολη για την επιτροπή, στο τέλος όμως η παρούσα πρόταση ψηφίσματος έγινε δεκτή με μεγάλη πλειοψηφία, συγκεκριμένα με 19 ψήφους υπέρ και μία κατά.
Το γεγονός ότι κατέστη δυνατόν να συνταχθεί η πρόταση ψηφίσματος ως αποτέλεσμα συμβιβασμού μεταξύ των τεσσάρων μεγάλων Ομάδων δείχνει καθαρά ότι το Κοινοβούλιο είναι ομόφωνο ως προς αυτή την τόσο σημαντική υπόθεση και δίνει το μήνυμα ότι είναι σύσσωμο, πέρα από τα όρια των Ομάδων και από ενδεχόμενα εθνικά συμφέροντα και εγωϊσμούς.
Η Επιτροπή θα πρέπει να το μιμηθεί ως προς αυτό προκειμένου να διατηρήσει την αξιοπιστία της ως προς τη διαχείριση των χρημάτων των Ευρωπαίων φορολογουμένων και τη δημοκρατική αντιμετώπιση των εκλεγμένων τους εκπροσώπων.
Με ενδιαφέρει ιδιαίτερα η ικανότητα λειτουργίας και η ακεραιότητα της Επιτροπής, του ευρωπαϊκού διοικητικού οργάνου, ειδικά ενόψει της διεύρυνσης της ΕΕ, διότι η Επιτροπή πρέπει να έχει ελευθερία δράσης για να εκτελέσει καθήκοντα διαμόρφωσης της πολιτικής και δεν πρέπει να περιορίζεται με απολογητικές εκστρατείες που είναι χρονοβόρες και εκνευριστικές.
Το Κοινοβούλιο παίρνει στα σοβαρά τον ελεγκτικό ρόλο που του δίνουν οι ευρωπαϊκές Συνθήκες.
Όλες οι περιπτώσεις απάτης και παρατυπιών που αναφέρονται στο ψήφισμα σχετίζονται άμεσα με το οικονομικό έτος 1998, έστω κι αν η απαρχή τους βρίσκεται εν μέρει πολλά χρόνια πριν.
Όλα τα μέτρα που ζητούμε μπορούν να υλοποιηθούν μέσα στη συγκεκριμένη προθεσμία.
Είναι καιρός να ληφθεί απόφαση για όλες τις περιπτώσεις.
Είναι αυτονόητο ότι η νέα Επιτροπή, μολονότι δεν είναι νέα όλα τα μέλη της, δεν μπορεί να θεωρηθεί ότι φέρει συνολικά άμεση ευθύνη για την εμφάνιση των υποθέσεων αυτών.
Ασφαλώς όμως φέρει την ευθύνη για τον τρόπο με τον οποίον θα αντιμετωπίσει αυτά τα βάρη του παρελθόντος, γιατί μόνον η αμείλικτη και πλήρης αντιμετώπισή τους μπορεί να τη διαφοροποιήσει από την προκάτοχό της.
Επίσης, η Επιτροπή θα πρέπει να εξετάσει καλά πώς αντιμετωπίζει τους συνεργάτες της που επέδειξαν θάρρος κατά την αντιμετώπιση των περιπτώσεων παρατυπιών και προς τους οποίους δεν μπορώ παρά να εκφράσω την απόλυτη εκτίμησή μου.
Παρά τις πολυάριθμες πομπώδεις εξαγγελίες δεν διαφαίνεται ακόμη νέο ξεκίνημα.
Το σημαντικό - τουλάχιστον ως προς την έκτασή του - μεταρρυθμιστικό έγγραφο του Επιτρόπου Kinnock αποτελεί σήμα γενικού συναγερμού, ειδικά ως προς τον τομέα του δημοσιονομικού ελέγχου.
Η αποκέντρωση δεν πρέπει να συνεπάγεται εκ των πραγμάτων την πλήρη κατάργηση του εσωτερικού δημοσιονομικού ελέγχου.
Αντίθετα, πρέπει να δοθεί προσοχή ώστε να επικεντρωθεί η μεταρρύθμιση στα ουσιώδη και εξακολουθεί να ισχύει η αρχή ότι η ποιότητα είναι σημαντικότερη από την ποσότητα.
Θα εκφράσω το συμπέρασμά μου με τα λόγια του Goethe: Der Worte sind genug gewechselt, laίt mich auch endlich Taten sehen.
Indes Ihr Komplimente drechselt, kann etwas Nόtzliches geschehen (Αρκετά είπατε, τώρα θέλω να δω επιτέλους πράξεις.
Την ώρα που εσείς ανταλλάσσετε φιλοφρονήσεις θα μπορούσε να γίνει κάτι ωφέλιμο).
Όπως βλέπετε, ο καλός μας Goethe είχε βρει τα κατάλληλα λόγια και γι' αυτή την περίπτωση. Με αυτό το πνεύμα θεωρώ την πρόταση ψηφίσματος μια ευκαιρία για να δικαιώσει η Επιτροπή την εμπιστοσύνη που έδειξε το Κοινοβούλιο σε αυτή και στον Πρόεδρό της κατά τον διορισμό τους πέρυσι τον Σεπτέμβριο και την οποία ανανέωσε με την απόφαση χορήγησης απαλλαγής για το οικονομικό έτος 1997.
Η πρόταση ψηφίσματος στοχεύει επίσης να δώσει στον Πρόεδρο της Επιτροπής, που δυστυχώς δεν είναι παρών, ένα σαφές μήνυμα υποστήριξης από την πλευρά του Κοινοβουλίου - τίποτα περισσότερο και τίποτα λιγότερο.
Θέλω να φωνάξω στον Πρόεδρο: αξιοποιείστε αυτή την ευκαιρία και κάντε χρήση της αρμοδιότητάς σας σχετικά με τις οδηγίες στο μέτρο που αυτό είναι αναγκαίο!
Κύριε Πρόεδρε, αγαπητοί συνάδελφοι, αυτή την εβδομάδα πρέπει να λάβουμε δύσκολες αποφάσεις.
Ο έλεγχος της εκτελεστικής εξουσίας αποτελεί κεντρικό δικαίωμα του Κοινοβουλίου και πυρήνας του είναι ο έλεγχος του προϋπολογισμού.
Ωστόσο, είναι δύσκολη η χορήγηση απαλλαγής για έναν προπέρσινο προϋπολογισμό, και γίνεται ακόμη δυσκολότερη επειδή δεν είναι υπεύθυνη γι' αυτόν η σημερινή Επιτροπή, αλλά η προκάτοχός της, μια Επιτροπή που αναγκάσθηκε να παραιτηθεί επειδή δεν είχε ανταποκριθεί επαρκώς στις ευθύνες της.
Γι' αυτό κριτήριό μας είναι αναγκαστικά το βασικό ερώτημα πώς αντιμετωπίζονται σήμερα οι ευθύνες από τη νέα Επιτροπή.
Ένα καλό παράδειγμα είναι κατά την άποψή μου η απαλλαγή για το Ευρωπαϊκό Ταμείο Ανάπτυξης.
Η επιτροπή μας είχε εμπιστευτικές πληροφορίες για κακοδιαχείριση και παρατυπίες, ακόμη και για υπόνοιες διαφθοράς.
Για πολύ καιρό οι απαντήσεις που παίρναμε στις ερωτήσεις μας ήταν ανεπαρκείς.
Γι' αυτό η πλειοψηφία της επιτροπής μας αποφάσισε να αναβάλει τη χορήγηση απαλλαγής προκειμένου να λάβει περισσότερες πληροφορίες.
Στο μεταξύ υπάρχουν όμως και θετικές εξελίξεις.
Χθες συμφωνήσαμε από κοινού με τους εκπροσώπους της Ευρωπαϊκής Επιτροπής και της κοινοβουλευτικής Επιτροπής Aνάπτυξης ένα σχέδιο δράσης, το οποίο μπορεί να τεθεί σε εφαρμογή έως τις 15 Μαϊου.
Επομένως, μπορώ να διορθώσω το σημείο αυτό της έκθεσής μου, δηλαδή θα αντικαταστήσουμε την έκθεση με το συγκεκριμένο σχέδιο δράσης και θα προτείνουμε να αναβληθεί η χορήγηση απαλλαγής έως τις 15 Μαΐου, προκειμένου να χορηγήσουμε τότε την απαλλαγή μετά την υποβολή της έκθεσης της Επιτροπής σχετικά με το σχέδιο δράσης.
Θεωρώ ότι η εξέλιξη αυτή δείχνει καθαρά την κατεύθυνση που πρέπει να ακολουθηθεί.
Η Επιτροπή και το Κοινοβούλιο πρέπει να συνεργασθούν, να δημιουργήσουν μεγαλύτερη διαφάνεια ως προς τον προϋπολογισμό και την εκτέλεσή του.
Δυστυχώς, είμαι αναγκασμένη να περιλάβω στην έκθεσή μου άλλη μια αναβολή, η οποία αφορά την Οικονομική και Κοινωνική Επιτροπή.
Υπάρχουν και πάλι προβλήματα στην Οικονομική και Κοινωνική Επιτροπή αναφορικά με το ζήτημα της επιστροφής των εξόδων ταξιδίου, της ημερήσιας αποζημίωσης και της αποζημίωσης ταξιδίου.
Η Οικονομική και Κοινωνική Επιτροπή άφησε να περάσουν πάνω από 15 μήνες πριν παραπέμψει στην OLAF τις περιπτώσεις όπου υπάρχουν δικαιολογημένες υποψίες παρατυπιών.
Γι' αυτό η χορήγηση απαλλαγής πρέπει να αναβληθεί μέχρι να υποβληθούν τα αποτελέσματα της έρευνας της OLAF.
Ένα άλλο πρόβλημα σε σχέση με την Οικονομική και Κοινωνική Επιτροπή αφορά τα κτήρια.
Σήμερα εξακολουθούμε να καταβάλλουμε μίσθωμα για τα συγκροτήματα Ardenne και Ravenstein.
Επιπλέον, καταβάλλουμε μίσθωμα για το συγκρότημα Belliard, και το Κοινοβούλιο αναγκάζεται να πληρώνει για το νέο του κτήριο, πράγμα που σημαίνει ότι ο Ευρωπαίος φορολογούμενος πρέπει σήμερα να πληρώνει για τα μισθώματα τριών κτηρίων.
Στο σημείο αυτό θέλουμε να ασκήσουμε πίεση προκειμένου να μπορέσει να μεταφερθεί το συντομότερο δυνατόν στο συγκρότημα Belliard τόσο η Οικονομική και Κοινωνική Επιτροπή όσο και η Επιτροπή των Περιφερειών.
Στο ζήτημα αυτό όμως δεν ζητήσαμε αναβολή παρά ελπίζουμε να καταλήξουμε σε μια ικανοποιητική λύση, ούτως ώστε να μπορέσουμε να χορηγήσουμε στον προϋπολογισμό 1999 απαλλαγή και για τα κτήρια και να μη χρειαστεί άσκηση περαιτέρω πίεσης.
Θέλω ωστόσο να επισημάνω πως ειδικά για το ζήτημα των κτηρίων χρειάζεται καλύτερη διαχείριση σε ευρωπαϊκό επίπεδο.
Παρόμοια προβλήματα υπάρχουν και με το Ευρωπαϊκό Δικαστήριο.
Υπάρχει σχετική ειδική έκθεση του Ελεγκτικού Συνεδρίου που θα ληφθεί υπόψη στο πλαίσιο της χορήγησης απαλλαγής για το 1999.
Θέλω να προτείνω ως εισηγήτρια να υπάρξει σε ευρωπαϊκό επίπεδο καλύτερη συνεργασία των διαφόρων οργάνων στο ζήτημα της διαχείρισης των κτηρίων, να μάθουμε οι μεν από τα λάθη των δε, προκειμένου να επιτύχουμε και στο θέμα αυτό μια πιο υπεύθυνη διαχείριση των χρημάτων των Ευρωπαίων φορολογουμένων.
Ειδικά επειδή είμαι νέα βουλευτής, θεωρώ ότι πρέπει να επισημάνω ότι στον συγκεκριμένο τομέα παρουσιάζονται προφανή ελλείμματα.
Δεδομένου του λίγου χρόνου που έχω στη διάθεσή μου θα παρουσιάσω πολύ λακωνικά και περιεκτικά το υπόλοιπο τμήμα της έκθεσής μου.
Μπορούμε να προτείνουμε χορήγηση απαλλαγής για το Ευρωπαϊκό Δικαστήριο και το Ελεγκτικό Συνέδριο.
Και τα δύο όργανα έδωσαν πολύ ικανοποιητικές απαντήσεις στις κριτικές παρατηρήσεις της έκθεσης, και ως εκ τούτου θεωρούμε ότι οι ερωτήσεις και οι παρατηρήσεις μας απαντήθηκαν έγκαιρα και διεξοδικά.
Επίσης, μπορούμε να χορηγήσουμε απαλλαγή στο Ευρωπαϊκό Κέντρο για την Ανάπτυξη της Επαγγελματικής Κατάρτισης, στη Θεσσαλονίκη, και στο Ευρωπαϊκό Ίδρυμα για τη Βελτίωση των Συνθηκών Διαβίωσης και Εργασίας, στο Δουβλίνο.
Ωστόσο, θέλουμε να επισπευσθεί μελλοντικά η διαδικασία αντιπαράθεσης στον τομέα των ιδρυμάτων αυτών.
Επικροτούμε το γεγονός ότι τα ιδρύματα αποφάσισαν να προβούν σε αξιολόγηση και περιμένουμε την υποβολή της μέχρι τον Δεκέμβριο του 2000.
Σε γενικές γραμμές θέλω να σημειώσω γι' άλλη μια φορά ως νέα βουλευτής ότι κατά τη γνώμη μου η επεξεργασία για την απαλλαγή για το 1998 ήταν ένα σημαντικό βήμα προόδου προκειμένου να ενισχυθεί και πάλι η εμπιστοσύνη των φορολογουμένων στα ευρωπαϊκά θεσμικά όργανα.
Κύριε Πρόεδρε, κυρίες και κύριοι, τις τελευταίες μέρες, λίγο πριν από τη συζήτηση της παρούσας έκθεσης, δημιουργείτο η εντύπωση από μερίδα του Τύπου πως δεν αντιλαμβανόμαστε τα ελλείμματα του δικού μας θεσμικού οργάνου παρά μόνον όταν μας επισημαίνονται από έξω, ότι το Κοινοβούλιο εφαρμόζει δύο μέτρα και δύο σταθμά, επικρίνοντας με δριμύτητα την Επιτροπή ενώ κλείνει τα μάτια εμπρός στα δικά του ελλείμματα.
Θέλω να αναφέρω και να δηλώσω ξεκάθαρα ότι τίποτα από τα δύο δεν ισχύει.
Το σχέδιο της έκθεσής μου υποβλήθηκε στην επιτροπή σε όλες τις γλώσσες στις 10 Φεβρουαρίου τρέχοντος έτους και όλα τα ελλείμματα που αναφέρθηκαν στον Τύπο, π.χ. στην European Voice πριν από περίπου 10 μέρες, εθίγησαν ήδη με ανοιχτό και κριτικό τρόπο στην έκθεση.
Δεν είναι σωστό πως ωραιοποιήσαμε όσα μας αφορούν.
Στην έκθεση που έχει υποβληθεί σήμερα στο Κοινοβούλιο περιλαμβάνονται παράλληλα με την περιγραφή των ελλειμμάτων και σαφείς εντολές προς τη διοίκηση του Κοινοβουλίου, μαζί με δεσμευτικές προθεσμίες, που καθιστούν σαφές τι πρέπει να γίνει για να μπορέσουμε να απαλλαγούμε από τα συγκεκριμένα ελλείμματα.
Επίσης, αντίθετα με ό,τι ισχύει για τη διαδικασία χορήγησης απαλλαγής στην Επιτροπή, δεν μπορούμε να παραπονεθούμε ότι δεν μας δόθηκαν κάποια έγγραφα.
Μπορεί να λάβαμε μερικά από αυτά λίγο αργά, όμως τα λάβαμε όλα.
Τούτο αποτελεί άλλη μια διαφορά με τη διαδικασία χορήγησης απαλλαγής στην Επιτροπή.
Ασφαλώς πρέπει ως Κοινοβούλιο να ασκήσουμε κριτική για κακοδιαχείριση και να προβούμε σε διορθώσεις σε ορισμένους τομείς, ωστόσο δεν έχουμε να αντιμετωπίσουμε βάρη από το παρελθόν, όπως π.χ. περιπτώσεις απάτης.
Το λέω αυτό για να υπογραμμίσω μια σημαντική διαφορά, επειδή από κάποια ενδιαφερόμενη πλευρά διαδίδεται ότι το Κοινοβούλιο θα έπρεπε ουσιαστικά - αν εφαρμόσει τα ίδια κριτήρια - να καταλήξει στο ίδιο συμπέρασμα και δεν μπορεί αφενός να αναβάλλει τη χορήγηση απαλλαγής στην Επιτροπή και αφετέρο να δέχεται να χορηγεί απαλλαγή στον εαυτό του.
Είμαι υπέρ της εφαρμογής όμοιων κριτηρίων, όμως αυτά δεν οδηγούν αναγκαστικά σε όμοια αποτελέσματα.
Δεν πρέπει να φανούμε κοντόφθαλμοι ως προς τη στρατηγική μας και να θεωρήσουμε ότι πρέπει τώρα να συρθούμε στα πόδια εκείνων που δημιούργησαν την εντύπωση πως πρέπει να δείξουμε μετάνοια μόνο και μόνο για να φανεί πιο αξιόπιστη η απόφασή μας να αναβάλουμε τη χορήγηση απαλλαγής στην Επιτροπή.
Αν κάνουμε κάτι τέτοιο σας διαβεβαιώ ότι την Πέμπτη, το πολύ μισή ώρα μετά τις ψηφοφορίες, θα ακούγεται μέχρι το Στρασβούργο ο ήχος από το άνοιγμα των μπουκαλιών της σαμπάνιας σε ορισμένα γραφεία των Βρυξελλών, και στα γραφεία αυτά κάποιοι θα αισθανθούν ικανοποίηση αν το Κοινοβούλιο εξαρτήσει το περιεχόμενο της δικής του απαλλαγής από την ανεξάρτητη μεταβλητή της απαλλαγής της Επιτροπής.
Αν το κάνουμε αυτό καμία Επιτροπή στα επόμενα 20 χρόνια δεν χρειάζεται να φοβάται πλέον τη διαδικασία χορήγησης απαλλαγής από το Κοινοβούλιο - το μόνο που ίσως θα πρέπει να φοβάται είναι ο ανελέητος οπορτουνισμός του!
Περνάω τώρα στο ερώτημα ποια είναι τα δικά μας ελλείμματα που πρέπει να καλύψουμε.
Πρέπει π.χ. να αντιμετωπίσουμε την τάση δραματικής αύξησης του αριθμού των απευθείας αναθέσεων συμβάσεων σε σχέση με την πρόσκληση για υποβολή προσφορών, που σχετίζονται κυρίως με τον εξοπλισμό αυτού του κτηρίου.
Αυτή καθαυτή η διαδικασία δεν είναι παράνομη, θα ήταν σφάλμα να υποθέσουμε κάτι τέτοιο.
Πρέπει ωστόσο να εμμείνουμε στην αντιστροφή της συγκεκριμένης τάσης για λόγους καλλιέργειας ενός καθαρού διαχειριστικού πνεύματος.
Δεν πρέπει η διαδικασία αυτή της απευθείας ανάθεσης να επικρατήσει, γιατί κάτι τέτοιο θα σήμαινε μακροπρόθεσμα ότι αποδεχόμαστε αύξηση δαπανών των αναθέσεων χωρίς να μπορούμε να ελέγξουμε αν γίνονται και με μικρότερες δαπάνες. Γι' αυτό η τάση αυτή πρέπει να αλλάξει.
Το δεύτερο σημείο είναι ότι ως Κοινοβούλιο χάσαμε πολλές δίκες για ζητήματα προσωπικού ενώπιον του Ευρωπαϊκού Δικαστηρίου, και η γλώσσα του Ευρωπαϊκού Δικαστηρίου είναι σκληρή και σαφής.
Αναφέρει σαφώς ότι προφανώς τα κριτήρια που προηγουμένως είχαν οριστεί δημόσια για την πρόσκληση υποβολής προσφορών δεν τηρήθηκαν για ορισμένες θέσεις, προκειμένου να διοριστούν ευνοιοκρατικά σε αυτές συγκεκριμένα πρόσωπα.
Πρέπει να φροντίσουμε ως Κοινοβούλιο και ως βουλευτές να μην υπάρχουν τέτοια φαινόμενα στη δική μας διοίκηση. Πρέπει να φροντίσουμε να διατηρηθούν τα κίνητρα των συνεργατών μας, να μπορούν να είναι βέβαιοι ότι οι προαγωγές και οι διορισμοί γίνονται με βάση την αξία και τα επαγγελματικά προσόντα για τη συγκεκριμένη θέση και όχι με βάση τον νεποτισμό.
Ένα άλλο ουσιαστικό θέμα είναι το κτηριακό, που ήδη αναφέρθηκε.
Διαπιστώσαμε ότι είμαστε ως Κοινοβούλιο σε εξαιρετικά δύσκολη θέση, που την οφείλουμε κατά κύριο λόγο στο Συμβούλιο, το οποίο χρηματοδότησε το δικό του κτήριο από τις υποχρεωτικές δαπάνες του προϋπολογισμού και δεν επέτρεψε στο Κοινοβούλιο την άμεση χρηματοδότηση.
Δεν συμφωνώ - το λέω ξεκάθαρα παρ' όλες τις δυσκολίες που πρέπει να ξεπεράσουμε - να στείλουμε επιπλέον στο κτήριο του Συμβουλίου ένα κουτί σοκολατάκια σε συσκευασία δώσου παραδεχόμενοι πως όλες οι διαδικασίες είναι προβληματικές από νομική άποψη.
Εμείς συζητήσαμε διεξοδικά γι' αυτές και λάβαμε ένα σωρό σχετικά έγγραφα.
Τονίζω: όποιος εξακολουθεί παρ' όλα αυτά να έχει πρόβλημα ας πάει στο Ευρωπαϊκό Δικαστήριο να το ξεκαθαρίσει, παρακαλώ όμως να μην κάνει αντί γι' αυτό την Ολομέλεια του Κοινοβουλίου σεμινάριο υποκατάστασης του Δικαστηρίου και να εξετάσει τι σημασία έχει από πολιτική άποψη να προσφέρουμε έτσι στο Συμβούλιο μια ακόμη καραμέλα.
Χθες ο κ. Seppδnen ανέφερε το θέμα της απογραφής.
Στην έκθεση αναφέρονται οι δυσκολίες που παρουσιάστηκαν, ο μεγάλος αριθμός αντικειμένων που εξαφανίστηκαν - εγώ λέω καθαρά ότι κλάπηκαν.
Στο μεταξύ ευτυχώς έχουμε στο Κοινοβούλιο ένα ηλεκτρονικό σύστημα απογραφής και περιμένουμε να πληροφορηθούμε πώς λειτουργεί.
Επανέρχομαι στα κριτήρια και τα συμπεράσματα.
Αν το Κοινοβούλιο αυτό δεν αποφασίσει στην πλειοψηφία του βάσει λόγων που έχουν σχέση με την έκθεση, αλλά βάσει λόγων που έχουν σχέση με το γεγονός ότι μερικές Ομάδες έχουν πιο λερωμένη τη φωλιά τους από άλλες ως προς τη χρησιμοποίηση των χρημάτων και τη χρηματοδότηση της Ομάδας τους, αν δηλαδή μια πλειοψηφία χρησιμοποιεί τη συγκεκριμένη έκθεση σαν μπαλάκι, τότε εμείς ως Κοινοβούλιο θα περιέλθουμε σε τέτοια κατάσταση ώστε θα πρέπει την επόμενη κιόλας εβδομάδα να αναρωτηθούμε τι μέλλον έχει πλέον μια διαδικασία χορήγησης απαλλαγής του Κοινοβουλίου και της Επιτροπής η οποία δεν θα είναι τίποτε άλλο από πιόνι χειραγώγησης και τεχνασμάτων κομματικής πολιτικής.
Δεν θα ήθελα να πάθει κάτι τέτοιο το Κοινοβούλιο!
Κύριε Πρόεδρε, η απαλλαγή που συζητούμε σήμερα σχετικά με τη γεωργία αφορά τα έτη 1993, 1994 και 1995. Γεννάται το προφανές ερώτημα γιατί αργήσαμε τόσο.
Ο λόγος είναι ότι είχαμε καθυστερήσει τη χορήγηση απαλλαγής για το έτος 1992, διότι είχαμε θέσει συγκεκριμένους όρους προς την Ευρωπαϊκή Επιτροπή, όρους τους οποίους μόλις πέρυσι εκπλήρωσε, κάτι που μας χαροποιεί ιδιαίτερα.
Ποιους όρους είχε θέσει το Κοινοβούλιο;
Κατ' αρχάς ζητήσαμε να δημιουργηθούν 15 επιπλέον θέσεις στο τμήμα ελέγχου για τη γεωργία, ενώ οι χρηματοδοτικές διορθώσεις, εφόσον υπήρξαν λάθη στη χορήγηση των κονδυλίων για τη γεωργία, να αυξάνονται κατ' ανώτατο όριο από το 10 στο 25%.
Ο όρος αυτός έχει γίνει δεκτός, κάτι για το οποίο είμαστε ευγνώμονες.
Μας ανησυχεί ωστόσο το γεγονός ότι οι 15 αυτές νέες θέσεις δεν έχουν ακόμα πληρωθεί, και φαίνεται εξαιρετικά δύσκολη η πλήρωσή τους.
Μπορούμε να πούμε γενικά ότι το ποσοστό θέσεων στον τομέα της γεωργίας είναι συνολικά χαμηλότερο από το ποσοστό λαθών στον προϋπολογισμό.
Ενώ δηλαδή το γενικό ποσοστό ανέρχεται στο 5%, όπως ήδη ακούσαμε, στη γεωργία είναι 3%, θετικό.
Αυτό οφείλεται ίσως εν μέρει και στο γεγονός ότι η γεωργία έχει αλλάξει τα τελευταία χρόνια.
Πιστεύω ότι είναι ευκολότερος ο έλεγχος μιας πολιτικής τιμών.
Σήμερα διατίθενται περισσότερα κονδύλια για την ανάπτυξη της υπαίθρου, αλλά θα επανέλθω σε αυτό.
Ιδιαίτερη προσοχή θα πρέπει να δοθεί στα έσοδα της Ευρώπης .
Οι ίδιοι πόροι βαίνουν φθίνοντες, αποτελούν ωστόσο ακόμη σημαντική πηγή εσόδων.
Μάλιστα, έχει δοθεί το δικαίωμα σε ορισμένα κράτη μέλη να διατηρούν το 25% των πόρων αυτών, κάτι που αποτελεί έναν επιπλέον λόγο για να μεριμνήσει η Ευρωπαϊκή Επιτροπή για την είσπραξή τους.
Ποιος είναι ο κύριος στόχος της Επιτροπής Ελέγχου του Προϋπολογισμού; Ζητούμε πρώτα απ' όλα να καταβάλει η Ευρωπαϊκή Επιτροπή το ταχύτερο δυνατόν τις δέουσες προσπάθειες ούτως ώστε να μειωθεί το ποσοστό λαθών σε επίπεδα ακόμα μικρότερα των σημερινών.
Θεωρώ ότι μπορούμε σε μερικά χρόνια να επιτύχουμε ποσοστό 1%.
Σε αυτό θα βοηθούσε η καθιέρωση μιας δήλωσης αξιοπιστίας, μιας εκτίμησης ανά τομέα.
Κάτι τέτοιο θα μπορούσε να το κάνει η ίδια η Επιτροπή, να εκτιμήσει δηλαδή ποιο είναι το ποσοστό λαθών στον τομέα του γάλακτος, στον τομέα των γαλακτοκομικών προϊόντων, στα σιτηρά και ούτω καθεξής.
Αυτό θα μπορούσε να οδηγήσει και σε μια ευγενή άμιλλα μεταξύ των υπηρεσιών της Επιτροπής, καθώς κάθε υπηρεσία θα θέλει να εμφανισθεί καλύτερη από τις άλλες, κάτι που θα αποβεί προς όφελος της γεωργίας σε σχέση με άλλες κατηγορίες δαπανών του προϋπολογισμού.
Συζητούμε επίσης εδώ και χρόνια σχετικά με ένα ολοκληρωμένο σύστημα διαχείρισης και ελέγχου για τη γεωργία, κάτι το οποίο δεν έχουν επιτύχει ωστόσο διάφορα κράτη μέλη.
Πρέπει, πιστεύω, να τεθεί τέλος στην κατάσταση αυτή.
Ελέγχεται βέβαια ένα μέρος του προϋπολογισμού για τη γεωργία, αυτό των προσανατολισμών, οι έλεγχοι αυτοί ωστόσο δεν μπορούν να πραγματοποιούνται με τον ίδιο τρόπο όπως για τα κονδύλια των εγγυήσεων.
Θεωρούμε ότι η Επιτροπή οφείλει να υποβάλει προτάσεις προκειμένου να εφαρμοσθεί το σύστημα των χρηματοδοτικών διορθώσεων και στις διαρθρωτικές δαπάνες στη γεωργία.
Το ζήτημα που απασχολεί και την Επιτροπή, μάς υποστηρίζει μάλιστα εδώ και το Ελεγκτικό Συνέδριο, είναι ότι εξακολουθούν να διαπράττονται σημαντικά λάθη στο σύστημα των επιστροφών στις εξαγωγές.
Η Επιτροπή Ελέγχου του Προϋπολογισμού αποφάσισε λοιπόν να συστήσει τη χορήγηση απαλλαγής.
Ωστόσο, παραμένουν κάποια προβλήματα. Όπως ήδη ανέφερα , ένα από τα προβλήματα αφορά τις επιστροφές στις εξαγωγές.
Ζητούμε να υποβληθεί πρόταση σχετικά.
Να υποβάλει επίσης πρόταση και η OLAF σχετικά με τις απάτες που διαπράττονται όσον αφορά το καθεστώς των ενισχύσεων στο λινάρι, ιδιαίτερα στην Ισπανία.
Ζητούμε επίσης, τέλος, και θα επανέλθουμε ίσως αργότερα στο ζήτημα αυτό, να υποβληθεί έκθεση από το Ελεγκτικό Συνέδριο σχετικά με την υπόθεση Flιchard.
Χωρίς αυτά τα τρία στοιχεία θα μπορούσαμε να αρνηθούμε τη χορήγηση απαλλαγής στην Επιτροπή.
Και ένα άλλο πρόβλημα: Από το 1995 υπάρχει μια επιτροπή συνδιαλλαγής για τις δαπάνες στη γεωργία.
Εφόσον υπάρξουν διισταμένες απόψεις μεταξύ Επιτροπής και κρατών μελών σχετικά με την εφαρμοστέα χρηματοδοτική διόρθωση, η επιτροπή αυτή αναλαμβάνει διαμεσολαβητικό ρόλο.
Δεν έχουμε πεισθεί μέχρι σήμερα σχετικά με τη χρησιμότητα του έργου αυτής της επιτροπής.
Η Ευρωπαϊκή Επιτροπή είχε αναλάβει να το αξιολογήσει.
Προσβλέπουμε με ενδιαφέρον σε αυτή την αξιολόγηση, καθώς θεωρούμε αναγκαία τη σημαντική μείωση των υποθέσεων που εξετάζει το ΔΕΚ στο Λουξεμβούργο.
Κύριε Πρόεδρε, η έκθεσή μου αφορά την Ευρωπαϊκή Κοινότητα Ανθρακα και Χάλυβα (ΕΚΑΧ) και τη συμφωνία της με την έκθεση της κ. Stauner και τη χορήγηση απαλλαγής.
Αποφασίσαμε να χορηγήσουμε την απαλλαγή με τρεις όρους, οι οποίοι εκφράζονται σαφώς.
Ελπίζουμε πως μέχρι τις 15 Αυγούστου οι ενδιαφερόμενοι θα μας παράσχουν τα στοιχεία που ζητήθηκαν.
Αυτό που θεωρώ απίστευτο είναι το υπολειμματικό αυτό όργανο - πρόκειται για το τελευταίο απομεινάρι της Ευρωπαϊκής Κοινότητας Ανθρακα και Χάλυβα, που ήταν φυσικά πολύ σημαντική από ιστορική άποψη, αλλά που δεν είναι πλέον - να διαχειρίζεται δύο δισεκατομμύρια ευρώ.
Στην παρούσα φάση η ΕΚΑΧ βρίσκεται υπό εκκαθάριση και είναι αξιοπερίεργο πως αυτό το όργανο θα πρέπει να συνεχίσει να υφίσταται με τον εν λόγω προϋπολογισμό και προσωπικό 145 ατόμων.
Πιστεύω πως ένα τέτοιου είδους όργανο θα πρέπει να εκκαθαριστεί το συντομότερο δυνατόν, ούτως ώστε να ενσωματωθεί σε μια ενδεχομένως μεταρρυθμισμένη Ευρωπαϊκή Τράπεζα Επενδύσεων, μια Ευρωπαϊκή Τράπεζα Επενδύσεων που θα χαρακτηρίζεται από διαφάνεια και θα λογοδοτεί.
Τέτοιου είδους επενδύσεις μπορούν και θα πρέπει να γίνονται μάλλον από επαγγελματικές τράπεζες παρά από τη μικρή μονάδα που έχουμε αυτή τη στιγμή.
Ο αριθμός των απασχολούμενων είναι και πάλι πολύ δυσανάλογος με το χρηματικό ποσό που επενδύεται.
Ελπίζω η ΕΚΑΧ να εκκαθαριστεί γρήγορα και να ενσωματωθεί είτε στην ΕΤΕ είτε στο Ευρωπαϊκό Ταμείο Επενδύσεων, γιατί κατ' αυτόν τον τρόπο θα επιτευχθεί καλύτερη αξιοποίηση των χρημάτων και των πόρων.
Αυτό ισχύει για τη χρηματοδότηση του κοινωνικού τομέα και του τομέα της έρευνας, αλλά και αυτοί οι στόχοι θα μπορούσαν να επιτευχθούν καλύτερα από μια τράπεζα η οποία θα ζητούσε από άλλες τράπεζες να διαχειριστούν τις επενδύσεις, ούτως ώστε να έχουν τη μεγαλύτερη απόδοση.
Ελπίζω οι τρεις όροι, οι υπό όρους χορήγηση απαλλαγής και οι υποχρεώσεις όσων έχουν αναλάβει να εκπληρώσουν αυτούς τους όρους να ληφθούν σοβαρά υπόψη.
Πάρα πολύ συχνά στο παρελθόν διαπιστώσαμε πως δεν τηρήθηκαν οι υποσχέσεις που δόθηκαν.
Ελπίζω λοιπόν να δοθούν οι απαντήσεις στο Κοινοβούλιο και στην Επιτροπή Ελέγχου του Προϋπολογισμού.
Ολοκλήρωσα νομίζω όσα χρειάζεται να πω.
Επ' αυτής της βάσης συστήνω στο Σώμα να εγκρίνει τη χορήγηση απαλλαγής.
Κύριε Πρόεδρε, αγαπητοί συνάδελφοι, ως συντάκτης γνωμοδότησης εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων θέλω να επισημάνω με κάποια ικανοποίηση πως στον τομέα των αρμοδιοτήτων μας το Ελεγκτικό Συνέδριο δεν διατύπωσε κανενός είδους κριτική ως προς την εκτέλεση των πιστώσεων για το οικονομικό έτος 1998.
Δεν δέχτηκα εξάλλου κανένα παράπονο από οποιονδήποτε υπάλληλο.
Δεν υπέπεσε στην αντίληψή μου κανένα εκδικητικό άρθρο από δημοσιογράφο που διενήργησε έρευνα ούτε γνωρίζω να προέβη σε έρευνα η OLAF, και, όσο με αφορά, δεν ανακάλυψα καμία επιβεβαιωθείσα περίπτωση κακοδιαχείρισης, απάτης ή υπεξαίρεσης στον τομέα μας.
Με δυο λόγια, στον τομέα αρμοδιοτήτων της επιτροπής μας δεν υπάρχει κατά τα φαινόμενα τίποτα που να αντιβαίνει στη χορήγηση απαλλαγής στην Επιτροπή.
Εκφράζοντας τώρα την προσωπική μου άποψη και μιλώντας γενικότερα, θέλω να πω πως υποστηρίζω τα συμπεράσματα της έκθεσης της κ. Stauner, που αποσκοπεί στην αναβολή της χορήγησης απαλλαγής στην Επιτροπή για το έτος 1998.
Οι πολίτες δικαιούνται κατ' αρχάς χρηστή διαχείριση και σωστή διάθεση των χρημάτων τους, και εφόσον αυτό δεν αποδεικνύεται σαφώς δεν πρέπει να χορηγείται απαλλαγή.
Θέλω ωστόσο να εκφράσω δύο σκέψεις.
Δεν πρέπει να συγχέουμε την καταπολέμηση της κακοδιαχείρισης, των παρατυπιών και των απατών με ένα πολιτικό ξεκαθάρισμα λογαριασμών ή με υβριστικές επιθέσεις.
Πρέπει να αποφύγουμε σε αυτό το πλαίσιο να δημιουργηθεί κλίμα πολιτικής βεντέτας μεταξύ των βασικών θεσμικών οργάνων της Ένωσης.
Δεύτερη σκέψη: πρέπει κατά τη γνώμη μου να είναι κανείς το ίδιο αμείλικτος με τον εαυτό του όσο και με τους άλλους. Διερωτώμαι λοιπόν από αυτή την άποψη ποιο θα είναι το αποτέλεσμα, το οποίο προβλέπω καταστροφικό, εάν αναβληθεί αφενός η χορήγηση απαλλαγής στην Επιτροπή και αφετέρου το Κοινοβούλιο χορηγήσει το ίδιο απαλλαγή στον εαυτό του, παρά τα προβλήματα διαχείρισης που αναγνωρίζει πως αντιμετωπίζει, και αν παράλληλα οι πολιτικές ομάδες καθαγιάζουν τη δική τους διαχείριση.
Προσωπικά θα προτιμούσα να τηρήσουμε μια πιο κριτική στάση έναντι του εαυτού μας.
Κύριε Πρόεδρε, συνάδελφοι, τα έξοδα για την έρευνα ανέρχονται περίπου στα δύο τρίτα του προϋπολογισμού για την εσωτερική πολιτική.
Η Επιτροπή Βιομηχανίας θεωρεί για τον λόγο αυτό αναγκαίο να εξετάσει ενδελεχώς το Ελεγκτικό Συνέδριο το νομότυπο της καταβολής των πληρωμών στον τομέα της έρευνας.
Η Επιτροπή Βιομηχανίας λυπάται ιδιαίτερα για τις παρατυπίες που έχουν εντοπισθεί στο ένα τρίτο αυτών των πληρωμών.
Η Ευρωπαϊκή Επιτροπή πραγματοποίησε τις περισσότερες φορές υπερβολικές πληρωμές, καθώς οι δικαιούχοι δήλωναν μη επιδοτήσιμες δαπάνες.
Ανεπαρκείς έλεγχοι από τις υπηρεσίες της Ευρωπαϊκής Επιτροπής καθώς και η μη υποχρεωτική επιβολή προστίμων για τις υπερβολικές δηλώσεις είχαν ως αποτέλεσμα σκόπιμες υπερτιμολογήσεις στα δύο τρίτα σχεδόν των πληρωμών.

Τι σκοπεύει να πράξει ο Επίτροπος σχετικά; Προσέφυγε ποτέ στη δικαιοσύνη η Επιτροπή για τέτοιες περιπτώσεις; Ή προτίθεται να το κάνει; Θα παρακαλούσα να δοθεί κάποια απάντηση στα ερωτήματα αυτά.
Η επιτυχία και η χρησιμότητα αυτών των ερευνητικών προγραμμάτων είναι αναμφίβολη.
Ωστόσο, προκειμένου να εφαρμοσθούν αποτελεσματικά, απαιτείται να βελτιωθεί η διαχείριση, ο συντονισμός και ο έλεγχος που πραγματοποιούν οι διάφορες γενικές διευθύνσεις.
Η Επιτροπή Βιομηχανίας θεωρεί επίσης εξαιρετικά σημαντικό να αναλάβουν την ευθύνη της χρηματοδοτικής διαχείρισης υπάλληλοι οι οποίοι οφείλουν να λογοδοτούν λεπτομερώς σχετικά με το πώς γίνεται η διαχείριση αυτή.
Εάν χορηγούνται πόροι από τις Βρυξέλλες, θα πρέπει την ευθύνη γι' αυτούς να φέρουν οι Βρυξέλλες και όχι εξωτερικές υπηρεσίες.
Υπό αυτούς τους όρους μπορούμε να χορηγήσουμε την απαλλαγή.

Κύριε Πρόεδρε, κυρία Επίτροπε, κυρίες και κύριοι, η καρδιά μου είναι διχασμένη: η μισή θέλει - και προφανώς θα έπρεπε - να προτείνει εξ ονόματος της Επιτροπής Περιφερειακής Πολιτικής, Μεταφορών και Τουρισμού τη χορήγηση απαλλαγής στην Επιτροπή βάσει του ικανοποιητικού ποσοστού εκτέλεσης των θέσεων του προϋπολογισμού που μας αφορούν, και τούτο παρά τις πολυάριθμες παρατηρήσεις.
Η άλλη μισή δεν μπορεί βασικά να προτείνει τη χορήγηση της απαλλαγής εξαιτίας ανεξιχνίαστων συμβάντων μέσα στην Επιτροπή που οδήγησαν σε επικίνδυνα απειλητικές επιβαρύνσεις περιφερειακών φορέων έργων, τις οποίες προσπαθώ εδώ και μήνες να διαλευκάνω ως εκπρόσωπος της περιοχής από την οποία κατάγομαι.
Δεν αρκεί να αναγνωρίζει η παρούσα Επιτροπή τα σφάλματα της παλαιάς χωρίς να βρίσκει λύσεις.
Ωστόσο, παρόμοιες προσωπικές εμπειρίες προφανώς δεν έχουν θέση εδώ.
Επιτρέψτε μου αντί γι' αυτό να επισημάνω ως συντάκτης της γνωμοδότησης και εκπρόσωπος της Επιτροπής Περιφερειακής Πολιτικής, Μεταφορών και Τουρισμού τα ακόλουθα γεγονότα, των οποίων έχει γίνει κριτική αξιολόγηση.
Πρώτον, δεν έχουν ολοκληρωθεί ακόμα δράσεις που είχαν αρχίσει προ του 1989.
Δεύτερον, οι παρατυπίες που διαπιστώνει το Ελεγκτικό Συνέδριο αφορούν κυρίως σφάλματα στις δηλώσεις δαπανών, για τα οποία είναι υπεύθυνα τα κράτη μέλη.
Στο σημείο αυτό η συνυπευθυνότητα της Επιτροπής είναι περιορισμένη και έμμεση, στο μέτρο που θα έπρεπε να έχει θεσπίσει σαφέστερους κανόνες για τις ενισχύσεις ή την επιλεξιμότητα για επιχορήγηση.
Τρίτον, η καθυστέρηση πληρωμών από την Επιτροπή, που δημιουργεί ανασφάλεια στους πολίτες μας και είναι εν μέρει καταστροφική γι' αυτούς, εκπορεύεται είτε από σφάλματα και αναποτελεσματικές γραφειοκρατικές δομές και ελιγμούς συγκάλυψης είτε από προβλήματα ρευστότητας εξαιτίας των περικοπών των πιστώσεων πληρωμών από το Συμβούλιο.
Πρέπει να επικροτηθεί η περιορισμένη χρονικά και υπό όρους αναβολή χορήγησης της απαλλαγής που ζητά η κυρία Stauner.
Προσωπικά εύχομαι να υπάρξουν μελλοντικά βελτιωμένες δυνατότητες ποιοτικού ελέγχου του τρόπου χρησιμοποίησης των κοινοτικών δημοσιονομικών πόρων, και μάλιστα επιτόπου!
Κύριε Πρόεδρε, η Επιτροπή Ανάπτυξης και Συνεργασίας άσκησε εξαιρετικά έντονες κριτικές σχετικά με τις δαπάνες του 1998 στον τομέα της συνεργασίας για την ανάπτυξη.
Εκφράζουμε αυτή την κριτική υπό μορφή απολύτως συγκεκριμένων ερωτήσεων, απαντήσεων και προτάσεων προκειμένου να τροποποιηθεί ουσιαστικά η πολιτική που θα εφαρμοσθεί εφέτος και του χρόνου.
Βρισκόμαστε προς μεγάλη μας ικανοποίηση στις παραμονές μιας ουσιαστικής μεταρρύθμισης της πολιτικής μας σχετικά με τη συνεργασία για την ανάπτυξη.
Η πολιτική που από το 1998 και μετά ακολουθεί η Ευρώπη, ως ένα από τα σημαντικότερα ενδιαφερόμενα μέρη στον τομέα αυτό, δεν εστιάζεται με σαφήνεια στη φτώχεια, στερείται σαφών και δυναμικών στόχων και δεν μπορεί επομένως να ελεγχθεί για να διαπιστωθεί εάν έχει επιτύχει αποτελέσματα.
Συμφωνήσαμε να κατανεμηθεί το σύνολο του προϋπολογισμού σε ορισμένους σαφείς τομείς, σύμφωνα με τις διεθνείς συμφωνίες που ισχύουν στον τομέα της καταπολέμησης της φτώχειας, και στο εξής να υποβάλλονται στο Κοινοβούλιο ετήσιες εκθέσεις ανά τομέα σχετικά με τα επιτευχθέντα αποτελέσματα.
Συμφωνήσαμε επιπλέον να διατυπωθούν συγκεκριμένοι, σαφείς στόχοι σε κάθε τομέα και να υπογραμμισθούν ιδιαίτερα στα πλαίσια των στόχων αυτών τα τμήματα που αφορούν τη βασική υγειονομική περίθαλψη και την πρωτοβάθμια εκπαίδευση, και μάλιστα ότι αυτό θα πρέπει να γίνει παντού και όχι μόνο στον προϋπολογισμό του Κοινοβουλίου ή στον προϋπολογισμό του Ευρωπαϊκού Ταμείου Ανάπτυξης.
Είχαμε μάλιστα εκφράσει την επιθυμία και είχαμε συμφωνήσει να περιληφθεί, έστω και μόνο αριθμητικά, το ΕΤΑ τουλάχιστον στον προϋπολογισμό του 2001, ούτως ώστε να διαθέτει το Κοινοβούλιο μια σαφή εικόνα για το που διατίθενται οι διάφοροι πόροι.
Διότι πρόκειται στην ουσία για τον Ευρωπαίο φορολογούμενο και για σημαντικότατα κονδύλια, τα οποία οι πολίτες περιμένουν να χρησιμοποιηθούν για την καταπολέμηση της φτώχειας.
Αν δούμε ωστόσο τι συμβαίνει στην πράξη, δεν πρόκειται απλώς για το εάν θα πάνε κάποια παιδιά στο σχολείο ή για το εάν θα βελτιωθούν οι καλλιέργειες σιτηρών σε τοπικό επίπεδο, αλλά για ζητήματα που αφορούν συχνά περισσότερο τα οικονομικά συμφέροντα των κρατών μελών και λιγότερο την καταπολέμηση της φτώχειας στις αναπτυσσόμενες χώρες.
Βέβαια, όλα αυτά μπορούν να ελεγχθούν λογιστικά βάσει συγκεκριμένων λογαριασμών, όμως οι έλεγχοι αυτοί δεν καλύπτουν σωστά την ουσία του προβλήματος.
Η έμφαση στην καταπολέμηση της φτώχειας είναι θεμελιώδους σημασίας προκειμένου να επιτύχουμε μια σωστή σχέση κόστους-οφέλους.
Ελπίζουμε πως, εφόσον περιληφθεί το ΕΤΑ στον προϋπολογισμό του 2001, παρ' όλο που δεν έχουμε τυπικά καμία σχετική δημοσιονομική αρμοδιότητα, θα μπορούμε να εφαρμόσουμε μια πιο αποτελεσματική πολιτική καθορίζοντας σαφείς κατηγορίες και συγκεκριμένους τομείς.
Τίθεται βέβαια και το ζήτημα του προσωπικού.
Πολλά από τα ελλείμματα, η μη χορήγηση πόρων ή οι πιστώσεις ανάληψης υποχρεώσεων που ενίοτε δεν καταβάλλονται σε ποσοστό 80% οφείλονται σε μια ανεπαρκή οργανωτική δομή, με περιορισμένη αποκέντρωση στις διάφορες αποδέκτριες χώρες, με ελάχιστους εκ των υστέρων ελέγχους και κυρίως με υπερβολική γραφειοκρατία.
Χρειάζεται λοιπόν να υπάρξουν μεταρρυθμίσεις το ταχύτερο δυνατόν.
Ως Επιτροπή Ανάπτυξης και Συνεργασίας θεωρούμε ότι μπορούμε να αντιμετωπίσουμε αυτά τα προβλήματα μέσω των συμφωνιών με την Ευρωπαϊκή Επιτροπή.
Χάρη στις συμφωνίες μας με την Επιτροπή Ελέγχου του Προϋπολογισμού ελπίζω πως το πρόγραμμα δράσης της 15ης Μαΐου θα μας βοηθήσει να εισέλθουμε σε έναν νέο δρόμο από κοινού με την Ευρωπαϊκή Επιτροπή.
Υπογραμμίζω ότι έχουμε πλήρη εμπιστοσύνη στην Ευρωπαϊκή Επιτροπή και σε κάθε Επίτροπο ξεχωριστά.
Κύριε Πρόεδρε, αξιότιμοι κυρίες και κύριοι βουλευτές, σήμερα συζητάμε για δεύτερη φορά αυτή τη χρονιά σχετικά με τη χορήγηση απαλλαγής στην Επιτροπή για την εκτέλεση του προϋπολογισμού ενός περασμένου οικονομικού έτους.
Πριν από δυόμισι μήνες χορηγήσατε στην Επιτροπή απαλλαγή για το οικονομικό έτος 1997 και τη συνδέσατε με πολλά και πολύ εκτεταμένα αιτήματα προς αυτή, που έδωσαν πολύ ισχυρές ωθήσεις και κίνητρα για τη μεταρρύθμιση της Επιτροπής και περιλήφθηκαν στη Λευκή Βίβλο.
Θα ήθελα να εκφράσω για άλλη μια φορά τις ευχαριστίες μου εξ ονόματος της Επιτροπής, κυρίως προς την τότε εισηγήτρια κυρία van der Laan, καθώς και στον εισηγητή της μεταρρύθμισης κύριο van Hulten.
Σήμερα αντικείμενο της συζήτησης είναι η χορήγηση απαλλαγής για το οικονομικό έτος 1998.
Βάσει της Συνθήκης για την ΕΕ το Κοινοβούλιο έχει καθήκον να ελέγχει για τον σκοπό αυτό τη δημοσιονομική διαχείριση και τους ισολογισμούς καθώς και την ετήσια έκθεση του Ελεγκτικού Συνεδρίου μαζί με τις απαντήσεις των εκάστοτε οργάνων που ελέγχονται.
Στην έκθεσή του για το 1998, που υπέβαλε τον Νοέμβριο του περασμένου χρόνου, το Ελεγκτικό Συνέδριο παρέσχε θετική δήλωση αξιοπιστίας όσον αφορά τα έσοδα και τον χειρισμό των πιστώσεων ανάληψης υποχρεώσεων.
Όμως, το Ελεγκτικό Συνέδριο δεν χορήγησε στην Επιτροπή πιστοποιητικό ελέγχου ως προς την κανονικότητα και το θεμιτό των πληρωμών.
Το Ελεγκτικό Συνέδριο θεωρεί ιδιαίτερα υψηλό το ποσοστό των ανεπαρκειών και των σφαλμάτων που διαπίστωσε.
Ως Επίτροπος αρμόδια για τον προϋπολογισμό συμμερίζομαι πλήρως την άποψη ότι σε ορισμένους τομείς οι ελλείψεις κατά την εκτέλεση του προϋπολογισμού είναι απλά απαράδεκτες.
Αυτός είναι ο λόγος που εγώ και οι υπηρεσίες μου αναλάβαμε αμέσως πρωτοβουλία για την επεξεργασία σχεδίου δράσης όπου παρουσιάζονται συγκεκριμένες ενέργειες για κάθε τομέα βάσει συγκεκριμένου χρονοδιαγράμματος προκειμένου να μειωθεί το ποσοστό των σφαλμάτων.
Σχεδόν το 90% του αριθμού των σφαλμάτων που διαπίστωσε ή υπολόγισε το Ελεγκτικό Συνέδριο αφορούν τα κράτη μέλη.
Το μεγαλύτερο μέρος των πληρωμών από τον κοινοτικό προϋπολογισμό δεν διενεργείται, ως γνωστόν, άμεσα από τη διοίκηση των Βρυξελλών, αλλά από διοικητικές μονάδες στα κράτη μέλη.
Η εν λόγω αποκέντρωση της εκτέλεσης του προϋπολογισμού έχει πάρα πολλά πλεονεκτήματα, από την άλλη πλευρά όμως καθιστά φυσικά απαραίτητη μια πολύ καλή και στενή συνεργασία.
Ο κύριος Kuhne, ως εισηγητής για τα μέτρα του SEM 2000 (σύστημα υγιούς και αποτελεσματικής δημοσιονομικής διαχείρισης) και της διοικητικής αποκέντρωσης, ασχολήθηκε διεξοδικά με τα ζητήματα αυτά, και τον ευχαριστώ για την εργασία του στον εν λόγω τομέα.
Στη συζήτηση για την απαλλαγή για το 1998 το Συμβούλιο - που πρότεινε τη χορήγηση της απαλλαγής στην Επιτροπή - συμπεριέλαβε τα ζητήματα της κοινής διαχείρισης (shared management) και διατυπώθηκε η πρόταση να θέσουν ενδεχομένως τα ίδια τα κράτη μέλη έναν στόχο ως προς τον περιορισμό των ελλείψεων κατά τη εκτέλεση των κοινοτικών πιστώσεων. Είναι μια πολύ ενδιαφέρουσα πρόταση.
Η Επιτροπή θα εντείνει τις προσπάθειές της προκειμένου να διατυπώσει δημοσιονομικές ρυθμίσεις τις οποίες θα είναι πιο εύκολο να χειρισθούν οι διοικήσεις των κρατών μελών και θα τους προσφέρει συμβουλές και πληροφορίες ιδίως για τα συστήματα ελέγχου ή, αν παραστεί ανάγκη, θα χρησιμοποιήσει δημοσιονομικές διορθώσεις κατά τις επιστροφές στα κράτη μέλη ως νομισματικό μοχλό, όπως συμβαίνει άλλωστε στη γεωργία.
Το γεγονός ότι π.χ. το ποσοστό σφαλμάτων στις γεωργικές δαπάνες είναι πολύ μικρότερο από εκείνο των διαρθρωτικών ταμείων οφείλεται ίσως και σε αυτό το μέσο των δημοσιονομικών διορθώσεων.
Αμέσως μετά ο συνάδελφός μου Franz Fischer θα αναφερθεί πιο αναλυτικά σε αυτό το θέμα, εγώ όμως θέλω στο σημείο αυτό να ευχαριστήσω τον κύριο Casaca για την έκθεσή του και να εκφράσω στον κύριο Mulder την μεγάλη μου εκτίμηση για τη δική του έκθεση.
Το Ελεγκτικό Συνέδριο δεν άσκησε κριτική σχετικά με τον προϋπολογισμό της Ευρωπαϊκής Κοινότητας Ανθρακα και Χάλυβα, και ευχαριστώ τον εισηγητή κύριο Khanbhai για την έκθεσή του, την οποία μόλις παρουσίασε.
Το Ελεγκτικό Συνέδριο παρέσχε επίσης θετική δήλωση αξιοπιστίας για την εκτέλεση του προϋπολογισμού του Ευρωπαϊκού Ταμείου Ανάπτυξης, διατύπωσε όμως και κριτική σε ορισμένα σημεία.
Σε γενικές γραμμές διαπιστώθηκε σαφής μείωση του ποσοστού σφαλμάτων του Ταμείου συγκριτικά με τα προηγούμενα έτη.
Αυτό όμως δεν ωθεί σε καμία περίπτωση την Επιτροπή σε αυτάρεσκη στάση.
Αντίθετα, η Επιτροπή θέλει να επιτύχει πιο ικανοποιητικά αποτελέσματα ως προς αυτό το τόσο σημαντικό για την αναπτυξιακή πολιτική χρηματοδοτικό μέσο, και αυτό αφορά ιδίως το θέμα της ταχύτητας της βοήθειας.
Εσείς αναφερθήκατε σε αυτό, κύριε van den Berg, και αποτελεί επίσης μέλημα της εισηγήτριας για τον συγκεκριμένο τομέα.
Κυρία Rόhle, θα ήθελα να σας ευχαριστήσω θερμά για την προθυμία σας να συμπεριλάβετε στην έκθεσή σας επιχειρήματα της Επιτροπής Ανάπτυξης και Συνεργασίας καθώς και της Ευρωπαϊκής Επιτροπής και να προτείνετε σχέδιο δράσης. Επίσης, θέλω στο σημείο αυτό να ευχαριστήσω τον κύριο Blak για τις προκαταρκτικές εργασίες.
Στην Ευρωπαϊκή Ένωση υπάρχει περισσότερο από ό,τι στα κράτη μέλη η επικάλυψη νομοθετικών, δημοσιονομικών και ελεγκτικών αρμοδιοτήτων των επιμέρους θεσμικών οργάνων.
Το γεγονός αυτό καθιστά απαραίτητη μια στενή συνεργασία μεταξύ τους προκειμένου να λειτουργεί η ευρωπαϊκή πολιτική και προϋποθέτει σαφή και αξιόπιστη κατανομή καθηκόντων.
Για τον λόγο αυτό οι τρέχουσες συνομιλίες και διαπραγματεύσεις μεταξύ Κοινοβουλίου και Επιτροπής για τη συμφωνία που περιλαμβάνει και το θέμα της πρόσβασης σε εμπιστευτικές πληροφορίες και του τρόπου χρησιμοποίησής τους είναι εξαιρετικά σημαντικές.
Εδώ η κυρία Theato, Πρόεδρος της Επιτροπής Ελέγχου του Προϋπολογισμού, έχει να παίξει έναν πολύ υπεύθυνο ρόλο.
Είναι προς το συμφέρον όλων μας - και το ελπίζουμε - να τελειώσουν οι διαπραγματεύσεις αυτές σύντομα και να έχουν θετικό αποτέλεσμα που θα καταστήσει εφικτή μια καλή πολιτική και μια καλή συνεργασία, ειδικά σε τόσο σημαντικά ζητήματα όπως η χορήγηση απαλλαγής.
Η Επιτροπή δεσμεύθηκε να εξασφαλίσει διαφάνεια και ανοιχτό χαρακτήρα στις εργασίες της. Αυτό δεν αποτελεί κενό γράμμα για την Επιτροπή.
Για τον λόγο αυτό μεταβίβασα στο πλαίσιο της διαδικασίας χορήγησης απαλλαγής στην εισηγήτρια και την Επιτροπή Ελέγχου του Προϋπολογισμού όλες τις εμπιστευτικές εκθέσεις λογιστικού ελέγχου που μου ζητήθηκαν. Για τον ίδιο λόγο η Επιτροπή απάντησε διεξοδικά σε ερωτηματολόγια, ακόμη κι αν αυτό αποκλίνει από τη μέχρι τώρα πρακτική υποβολής εκθέσεων.
Η Επιτροπή δεν έχει τίποτα να κρύψει και θεωρεί καθήκον της να υποστηρίξει πλήρως το Κοινοβούλιο κατά την άσκηση των καθηκόντων του.
Χρειαζόμαστε όμως μια διαδικασία που θα σέβεται τον εμπιστευτικό χαρακτήρα των πληροφοριών και κυρίως την αρχή του κράτους δικαίου, η οποία αποκλείει την εκ των προτέρων καταδίκη προσώπων.
Η αρχή αυτή πρέπει να ισχύει και για το προσωπικό της Επιτροπής, ακριβώς όπως πρέπει να ισχύει για τα μέλη των άλλων ευρωπαϊκών θεσμικών οργάνων και για όλους τους πολίτες.
Στην έκθεση της Επιτροπής Ελέγχου του Προϋπολογισμού καλείται η Επιτροπή να απαντήσει μέχρι τις 15 Μαΐου σε ορισμένα ερωτήματα ή και να λάβει άμεσα μέτρα.
Θα ήθελα να ευχαριστήσω την Επιτροπή Ελέγχου του Προϋπολογισμού για το συγκεκριμένο ψήφισμα καθώς και για την πίεση χρόνου που επιβάλλει με αυτό.
Μέρος των σημείων αναφέρεται σε κάποιες από τις επονομαζόμενες παλιές υποθέσεις, δηλαδή στην εμφάνιση παρατυπιών ή σε υποψίες απάτης που ανάγονται σε προηγούμενα έτη.
Στο σημείο αυτό θέλω να πω καθαρά το εξής: η Επιτροπή κάνει ό,τι μπορεί για την καταπολέμηση της απάτης, και αυτό δεν αφορά μόνο το μέλλον, αλλά και τη διαλεύκανση παλαιών υποθέσεων.
Η συγκεκριμένη Επιτροπή δεν φοβάται κάποιες αποκαλύψεις.
Αυτό το απέδειξε παραδίδοντας στα δικαστήρια τα έγγραφα που αφορούν την υπόθεση Cresson/Barthelot, ξεκινώντας πειθαρχικές διαδικασίες, αίροντας την ασυλία ενός πρώην μέλους της Επιτροπής, επιτρέποντας φυσικά την πρόσβαση του ανακριτή στους χώρους της Επιτροπής και απαιτώντας την επιστροφή ευρωπαϊκών πόρων που είχαν ήδη απορροφηθεί.
Ωστόσο, επαναλαμβάνω και πάλι: για την Επιτροπή ισχύει η αρχή του κράτους δικαίου, δηλαδή ότι δεν μπορεί φυσικά να ασκήσει επιρροή σε δικαστικές διαδικασίες, έστω κι αν δεν είναι ικανοποιητικό ότι π.χ. στην περίπτωση του ECHO τα αρμόδια δικαστήρια δεν έχουν κάνει ακόμη τίποτα, ενώ έχουν λάβει τους φακέλους εδώ και πολύ καιρό.
Αυτό όμως σημαίνει επίσης ότι ως προς ποινές και απαιτήσεις επιστροφής η αρχή της αναλογικότητας ισχύει και για τα αιτήματα της Επιτροπής ή για τις απαιτήσεις των κρατών μελών για επιστροφές.
Το κατέστησε γι' άλλη μια φορά σαφές το Ευρωπαϊκό Δικαστήριο με την πρόσφατη απόφαση που εξέδωσε εδώ και λίγες εβδομάδες για τη μείωση στο ήμισυ ή και την ακύρωση των χρηματικών ποινών στην περίπτωση του καρτέλ της τσιμεντοβιομηχανίας.
Ο συνάδελφός μου Franz Fischler θα αναφερθεί αμέσως μετά πιο διεξοδικά στο ζήτημα του προϋπολογισμού για τον τομέα της γεωργίας σχετικά με τη χορήγηση απαλλαγής.
Θέλω όμως να πω επίσης εδώ ότι δεν θεωρώ παράνομη απόπειρα επέμβασης κάθε επιστολή που επισημαίνει στην Επιτροπή ότι με ένα συγκεκριμένο μέτρο της Επιτροπής θα μπορούσε να φαλιρίσει μια εταιρία ή να χαθούν θέσεις εργασίας, αδιάφορο αν οι εν λόγω επιστολές προέρχονται από το Κοινοβούλιο ή από κάποιο κράτος μέλος και επίσης αδιάφορο αν προέρχονται από τη Γαλλία, την Ιρλανδία ή τη Βαυαρία.
Είναι αυτονόητο ότι ειδικά εκεί που υπάρχει περιθώριο διακριτικής ευχέρειας, οι αποφάσεις πρέπει να λαμβάνονται σύμφωνα με σαφείς κανόνες και με διαφάνεια.
Στο πλαίσιο του δημοσιονομικού κανονισμού θα εισηγηθώ για την πραγματική σαφήνεια των κανόνων αυτών.
Φυσικά, η Επιτροπή θα εξετάσει πολύ προσεκτικά όσα συνιστά ή αποκαλύπτει το Ελεγκτικό Συνέδριο κατά την εξέταση της υπόθεσης Flechard, και πρέπει να πω ότι από την πλευρά μου αισθάνομαι μεγάλη ευγνωμοσύνη προς το Ελεγκτικό Συνέδριο γιατί ανέλαβε το συγκεκριμένο καθήκον.
Αυτή τη στιγμή δεν μπορώ ακόμη να αναφερθώ αναλυτικά σε όλα τα σημεία του ψηφίσματος.
Όμως η Επιτροπή θα ενημερώσει αμέσως την OLAF για το αίτημά σας. Σε ό,τι αφορά δε τη διοικητική εξέταση έχω ήδη εγκαινιάσει τα απαιτούμενα βήματα για τη διαλεύκανση.
Το πρώτο που ζητάτε επειγόντως στο ψήφισμα είναι η μείωση του ποσοστού των σφαλμάτων στην εκτέλεση του προϋπολογισμού.
Μπορώ να σας διαβεβαιώσω ότι η Επιτροπή πραγματικά επιδιώκει με ζήλο τον συγκεκριμένο στόχο. Γι' αυτό υποβάλαμε το σχέδιο δράσης, όπου παρουσιάζονται συγκεκριμένες ενέργειες σε συγκεκριμένο χρόνο.
Γι' αυτό θα συντάξουμε έναν εντελώς καινούργιο δημοσιονομικό κανονισμό, και σύντομα θα ενημερώσω σχετικά το Κοινοβούλιο.
Γι' αυτό ενισχύεται η Ευρωπαϊκή Υπηρεσία Καταπολέμησης της Απάτης. Γι' αυτό προβαίνει η Επιτροπή σε γενική μεταρρύθμιση της δημοσιονομικής διαχείρισης, ενισχύοντας τις ευθύνες όλων εκείνων που διαχειρίζονται τα χρήματα των Ευρωπαίων φορολογουμένων, βελτιώνοντας την αποτελεσματικότητα και με σαφή στόχο την ανάκτηση της εμπιστοσύνης των πολιτών στα ευρωπαϊκά θεσμικά όργανα.
Η Επιτροπή θα κάνει όλα τα αναγκαία βήματα προκειμένου να επιτύχει η μεταρρύθμιση, και καλό θα ήταν να αντιμετωπίσουν όλα τα ευρωπαϊκά θεσμικά όργανα με ανοιχτό πνεύμα τη δυνατότητα τέτοιων μεταρρυθμίσεων.
Κύριε Πρόεδρε, αξιότιμοι κυρίες και κύριοι βουλευτές, θα ήθελα να περιοριστώ στις εκθέσεις Mulder και Casaca.
Αξιότιμε κύριε Mulder, θα ήθελα αρχικά να σας ευχαριστήσω θερμά εξ ονόματος της Επιτροπής για την έκθεσή σας σχετικά με τη χορήγηση απαλλαγής στην Επιτροπή όσον αφορά τις αποφάσεις εκκαθάρισης των λογαριασμών του Τμήματος Εγγυήσεων του ΕΓΤΠΕ για τα οικονομικά έτη 1993, 1994 και 1995.
Η βασική άποψη που εκφράζεται στην έκθεση είναι ότι η εργασία της εκκαθάρισης λογαριασμών για τις δαπάνες που χρηματοδοτήθηκαν από το Τμήμα Εγγυήσεων του ΕΓΤΠΕ ήταν καλή.
Αυτό προκύπτει από τις δημοσιονομικές διορθώσεις του σημείου 1.
Θεωρώ πως αυτό συνιστά μια αναγνώριση, ταυτόχρονα όμως και μια προτροπή να κάνουμε ακόμη περισσότερα στο μέλλον.
Δηλώνω επίσης σαφώς ότι συμφωνώ με το σημείο 4.
Η προθεσμία του Απριλίου 2002 είναι απαραίτητη προκειμένου να διασφαλιστεί επιτέλους ότι το Ολοκληρωμένο Σύστημα Διαχείρισης και Ελέγχου θα καταστεί πλήρως λειτουργικό σε όλα τα κράτη μέλη.
Τούτο αποτελεί επίσης την προϋπόθεση για να μπορέσουμε να μειώσουμε περαιτέρω το ποσοστό των σφαλμάτων.
Όσον αφορά το ζήτημα της δημιουργίας μιας κεντρικής βάσης δεδομένων η οποία θα περιλαμβάνει όλα τα δεδομένα όλων των πληρωμών που αφορούν τους τελικούς δικαιούχους, θέλω να επιστήσω την προσοχή στο εξής: η σύνδεση της Κοινής Γεωργικής Πολιτικής και των τελικών δικαιούχων γίνεται αυτόν τον καιρό μέσω των εγκεκριμένων οργανισμών πληρωμής στα κράτη μέλη, οι οποίοι διαθέτουν όλα τα δεδομένα που αφορούν όλους τους τελικούς δικαιούχους, στα οποία φυσικά έχουν απεριόριστη πρόσβαση και οι υπηρεσίες της Επιτροπής.
Θέλω όμως να υπογραμμίσω ότι η Επιτροπή δεν χρειάζεται ουσιαστικά κεντρική βάση δεδομένων για την άσκηση των ελεγκτικών της αρμοδιοτήτων.
Ως εκ τούτου, σας καλώ να εξετάσουμε μήπως πρέπει εδώ να γίνει ανάλυση κόστους-ωφέλειας.
Αυτόν τον καιρό εξετάζεται στο πλαίσιο μιας μελέτης αν είναι δυνατή από τεχνική άποψη η δημιουργία μιας κεντρικής βάσης δεδομένων που θα περιλαμβάνει όλες τις πληρωμές, και κατά συνέπεια και όλους τους τελικούς δικαιούχους.
Ακόμη κι αν αυτό δεν επιβάλλεται από νομική άποψη, θα μπορούσε βέβαια να διευκολύνει ορισμένα βήματα, και μάλιστα όχι μόνο για την Επιτροπή, αλλά και για το Ελεγκτικό Συνέδριο ή την OLAF.
Η Επιτροπή καταλαβαίνει ότι στο ζήτημα αυτό έχει επίσης σημασία για το Κοινοβούλιο η επιθυμία του να γνωρίζει ονομαστικά τους αποδέκτες των μεγαλύτερων ενισχύσεων.
Ωστόσο, πρέπει εδώ να επιστήσω την προσοχή σας στο γεγονός ότι βάσει της προστασίας των δεδομένων σε ευρωπαϊκό και εθνικό επίπεδο απαγορεύεται η δημοσίευση τέτοιων στοιχείων, ακόμη κι αν κάτι τέτοιο θα ήταν εφικτό από τεχνική άποψη.
Σε σχέση με το προσωπικό για τη μονάδα εκκαθάρισης λογαριασμών, μπορώ να σας διαβεβαιώσω, κύριε Mulder, ότι το μόνο που εκκρεμεί είναι η δημοσίευση της προκήρυξης των τριών θέσεων των νέων διευθυντών.
Η διαδικασία πρόσληψης για τις υπόλοιπες έξι θέσεις θα περατωθεί σύντομα ή έχει ήδη περατωθεί.
Το Συμβιβαστικό Όργανο που αναφέρεται στο σημείο 16 της έκθεσης είναι μία από τις δράσεις που σκοπό έχουν να διαφαλίσουν ότι οι προσπάθειες επιτάχυνσης της διαδικασίας δεν θα παραβλάψουν την ποιότητα ελέγχου των στοιχείων.
Όμως πρόκειται και πάλι μόνο για διαβούλευση, ενώ η απόφαση είναι οπωσδήποτε θέμα της Επιτροπής.
Μπορώ επίσης να σας διαβεβαιώσω ότι οι επιστροφές κατά την εξαγωγή και το καθεστώς ενίσχυσης για το λινάρι και την κάνναβη ελεγχονται με μεγάλη ευσυνειδησία.
Μεταξύ άλλων έγιναν στις επιστροφές κατά την εξαγωγή για τα οικονομικά έτη 1994-1998 συνολικές διορθώσεις ύψους 249,8 εκατ. ευρώ.
Πάντως, για να μπορέσουμε να προβούμε σε περαιτέρω διορθώσεις για τα επόμενα οικονομικά έτη, πρέπει να διεξαγάγουμε τις προγραμματισμένες επισκέψεις με σκοπό τον έλεγχο.
Επιτρέψτε μου τελειώνοντας να κάνω μερικές ακόμη παρατηρήσεις για τη δήλωση αξιοπιστίας.
Στο ψήφισμα προτείνεται να καταρτίζονται χωριστές δηλώσεις αξιοπιστίας για το ΕΓΤΠΕ και τους τομείς του.
Φυσικά, το συγκεκριμένο αίτημα απευθύνεται κυρίως στο Ελεγκτικό Συνέδριο.
Η Επιτροπή βλέπει με ενδιαφέρον τη συγκεκριμένη πρόταση.
Ασφαλώς ένα πρώτο βήμα προς την κατεύθυνση αυτή θα ήταν μια χωριστή δήλωση αξιοπιστίας για τους επιμέρους τομείς της πολιτικής, δηλαδή για το Γεωργικό Ταμείο, τα διαρθρωτικά ταμεία κ.λπ..
Αυτό θα συνιστούσε ήδη ουσιαστική βελτίωση του συγκεκριμένου μέσου.
Τέλος, θέλω να απευθύνω επίσης τις ευχαριστίες μου στην Επιτροπή Ελέγχου του Προϋπολογισμού για την καλή συνεργασία κατά την εκπόνηση της έκθεσης.
Τώρα δυο λόγια για την έκθεση του κ. Casaca.
Θέλω να ευχαριστήσω και εσάς, κύριε Casaca, για την έκθεσή σας.
Σύμφωνα με τον κανονισμό 723/97 του Συμβουλίου η Κοινότητα συμμετέχει στις δαπάνες που δημιουργούνται στα κράτη μέλη σε σχέση με την εκτέλεση των νέων σχεδίων δράσης για τη βελτίωση της δομής ή της αποτελεσματικότητας των ελέγχων των δαπανών του Τμήματος Εγγυήσεων του ΕΓΤΠΕ, τα οποία ενέκρινε η Επιτροπή και προκύπτουν από νέες υποχρεώσεις της Κοινότητας.
Με την τροποποίηση που προτείνεται επιδιώκεται η βελτίωση των ελέγχων.
Ακόμη, προβλέπεται οικονομική συμμετοχή της Κοινότητας και στις περιπτώσεις όπου η Επιτροπή καλεί τα κράτη μέλη να διεξαγάγουν επιπλέον ελέγχους που υπερβαίνουν το ελάχιστο ποσοστό ελέγχων που αναφέρονται στους κανονισμούς.
Σχετικά με τις τροπολογίες θέλω να πω τα εξής: η Επιτροπή δυστυχώς δεν μπορεί να κάνει δεκτή την τροπολογία 1 επειδή ο εισηγητής προτείνει την αντικατάσταση του άρθρου 37 ως νομικής βάσης του κανονισμού από το άρθρο 280.
Όμως, η Επιτροπής είναι της άποψης ότι το άρθρο 37 της Συνθήκης συνιστά την ορθή νομική βάση, αφού ο σημαντικότερος στόχος της πρότασης ψηφίσματος είναι η πρόληψη παρατυπιών σχετικά με τις δαπάνες του Τμήματος Εγγυήσεων του ΕΓΤΠΕ.
Ως προς την τροπολογία 2, η Επιτροπή δεν μπορεί να εγκρίνει εκείνο το τμήμα της που αναφέρεται στην παράγραφο 2 του άρθρου 5α, η οποία αφορά τα διοικητικά και άλλα έξοδα προσωπικού στα οποία προβαίνει η Επιτροπή κατά τη διαχείριση του προγράμματός της.
Συμφωνώ βέβαια με την ιδέα που κρύβεται πίσω από τη συγκεκριμένη τροπολογία, δηλαδή να διασφαλιστεί ότι η Επιτροπή θα έχει στη διάθεσή της επαρκείς πόρους για την εκτέλεση των καθηκόντων της, η συγκεκριμένη όμως τροπολογία επιφέρει σύγχυση μεταξύ των διοικητικών και των άλλων εξόδων προσωπικού της Επιτροπής, που πρέπει ως γνωστόν να καλύπτονται από το Τμήμα A του προϋπολογισμού, και των επιχειρισιακών εξόδων του Τμήματος Β. Δεν μπορώ να συμφωνήσω με αυτό.
Κύριε Πρόεδρε, αγαπητοί συνάδελφοι, αξιότιμη κυρία Schreyer, αγαπητέ κύριε Fischler, θέλω να πω εξ αρχής ότι η αναβολή χορήγησης απαλλαγής δεν πρέπει να ταυτιστεί με άρνηση χορήγησης, όπως επανειλημμένα παρερμηνεύεται.
Από την άλλη, η χορήγηση της απαλλαγής είναι μια σοβαρή διαδικασία που έχει συνέπειες, διότι η ελεγκτική αρχή αναλαμβάνει έτσι την ευθύνη για την ορθότητα από νομική, οικονομική και πολιτική άποψη όλων των δραστηριοτήτων και της δημοσιονομικής διαχείρισης του ελεγχομένου.
Η ευθύνη αυτή του Κοινοβουλίου απέναντι στον Ευρωπαίο πολίτη και φορολογούμενο έχει μεγάλη βαρύτητα. Για τον λόγο αυτό η απαλλαγή της Επιτροπής για την εκτέλεση του προϋπολογισμού δεν μπορεί να υποβαθμιστεί σε μια ετήσια, μάλλον ενοχλητική υποχρεωτική άσκηση, και λυπάμαι που δεν μπορεί να παρευρεθεί σήμερα ο Πρόεδρος της Επιτροπής.
Αντίθετα, επιβάλλεται ακριβής εξέταση βάσει όλων των υπεύθυνων πηγών πληροφόρησης και ευσυνείδητη εκτίμηση των αποτελεσμάτων.
Αυτά κάναμε τις περασμένες εβδομάδες στην Επιτροπή Ελέγχου του Προϋπολογισμού.
Η εισηγήτρια κ. Stauner καθώς και οι εισηγήτριες και οι εισηγητές των υπολοίπων εκθέσεων με θέμα την απαλλαγή καθώς και των εγγράφων εργασίας, τους οποίους συγχαίρω για την εργασία τους, στηρίχθηκαν κυρίως στην ετήσια έκθεση και τις ειδικές εκθέσεις του Ελεγκτικού Συνεδρίου, αλλά και στις απαντήσεις της Επιτροπής.
Όμως οι πηγές των απαραίτητων πληροφοριών και εγγράφων που έπρεπε να δώσει η Επιτροπή δεν έρρεαν παρά ελάχιστα ή είχαν στερέψει τελείως, παρά το πλήθος των εγγράφων, που όμως δεν περιείχαν σαφείς πληροφορίες για τα ερωτήματα που είχαν τεθεί.
Κατόπιν, η Επιτροπή σε μια επιστολή διαμαρτυρίας επέκρινε τα ερωτηματολόγια και τα έγγραφα εργασίας των μελών της Επιτροπής Ελέγχου του Προϋπολογισμού. Αυτό δείχνει ότι στη ροή πληροφοριών μεταξύ ελέγχοντος και ελεγχομένου υπάρχει κάποιο πρόβλημα που πρέπει να λυθεί το συντομότερο.
Εργαζόμαστε γι' αυτόν τον σκοπό, όπως ανέφερε εδώ και η κ. Schreyer.
Όμως, προειδοποιώ την Επιτροπή να μην πέσει στην παγίδα που έπεσε η προκάτοχός της.
Σύμφωνα με το άρθρο 276 της Συνθήκης, το Κοινοβούλιο, και κατά συνέπεια η εντολοδόχος κοινοβουλευτική επιτροπή, έχει δικαίωμα πρόσβασης σε όλες τις πληροφορίες και τα έγγραφα που χρειάζεται και ζητά για τις προπαρασκευαστικές εργασίες του σχετικά με την απαλλαγή.
Εδώ συμπεριλαμβάνεται και η ενασχόληση με τις παλαιές περιπτώσεις.
Η εισηγήτρια αναφέρει τέσσερεις για παράδειγμα, ενώ θα πρέπει να υπάρχουν και άλλες στον κατάλογο που δυστυχώς ακόμη δεν μας έχει δώσει η Επιτροπή - μολονότι στην απαλλαγή για το 1997 είχε οριστεί ως προθεσμία γι' αυτό ο Μάρτιος του 2000.
Εδώ και πάλι η Επιτροπή παρερμηνεύει το βασικό μας μέλημα.
Η εισηγήτρια και η Επιτροπή Ελέγχου του Προϋπολογισμού δεν καθιστούν σε καμία περίπτωση υπεύθυνη τη σημερινή Επιτροπή για τα λυπηρά συμβάντα των περασμένων ετών.
Ωστόσο, το πρόβλημα αυτό δεν λύθηκε με την παραίτηση της προηγούμενης Επιτροπής.
Αντίθετα, η νέα Επιτροπή γνώριζε καλά πριν από τον διορισμό της όλες τις κατηγορίες που εκκρεμούσαν και είχε δεσμευτεί να αναλάβει την ευθύνη και να φροντίσει για διαφάνεια.
Αυτό για μένα σημαίνει ότι η Επιτροπή πρέπει να διαλευκάνει ολοκληρωτικά τις παλαιές περιπτώσεις και να τις παραπέμψει - εν ανάγκη - στα δικαστήρια.
Δεν είναι λύση η συγκάλυψη, το κουκούλωμα.
Αντίθετα, η λύση έγκειται στην προθυμία εξαγωγής συμπερασμάτων από αυτά τα δυσάρεστα περιστατικά, προκειμένου να αποφευχθεί το ενδεχόμενο επανάληψή τους στο μέλλον.
Εδώ περιλαμβάνονται μέτρα που ξεκινούν από ακριβείς διατάξεις αρχειοθέτησης, ώστε να μην εξαφανίζονται έγγραφα, και εκτείνονται μέχρι την εκ βάθρων μεταρρύθμιση της πειθαρχικής διαδικασίας και πολλά άλλα.
Υπό αυτό το πρίσμα θα εξετασθεί και η Λευκή Βίβλος για τη μεταρρύθμιση της Επιτροπής που υπέβαλε ο κ. Kinnock.
Στην έκθεση της κ. Stauner απαριθμούνται τα βραχυπρόθεσμα αιτήματά μας που απορρέουν από τα εν λόγω συμπεράσματα. Θεωρούμε δε ότι όλα τα αιτήματα μπορούν να ικανοποιηθούν μέχρι την ορισμένη προθεσμία.
Η επιτροπή συζήτησε το θέμα σε αρκετές συνεδριάσεις της και το ενέκρινε με μία μόνο αρνητική ψήφο.
Στο σημείο αυτό πρέπει να ευχαριστήσουμε ιδιαίτερα την εισηγήτρια για την ειλικρίνειά της, αλλά και για τη μεγάλη προθυμία της για συμβιβασμό.
Κατά την άποψή μας ένας από τους σημαντικότερους στόχους που πρέπει να επιτύχει η Επιτροπή είναι να μειώσει σημαντικά το ποσοστό σφαλμάτων στις πληρωμές, που εξακολουθεί να υπερβαίνει το 5%.
Αναγνωρίζω βέβαια ότι υποβάλατε σχέδιο δράσης, κυρία Schreyer.
Ωστόσο, το υψηλό ποσοστό σφαλμάτων παραμένει αμετάβλητο εδώ και πέντε χρόνια.
Αυτό θα το συζητήσουμε.
Γνωρίζουμε βέβαια επίσης ότι τα περισσότερα σφάλματα παρατηρούνται στα κράτη μέλη και ευχαρίστως θα συζητήσουμε μαζί τους και αυτό το θέμα ως επιτροπή.
Παρ' όλα αυτά, κατά τη γνώμη μας και σύμφωνα με τη Συνθήκη, η εκτέλεση του γενικού προϋπολογισμού είναι ευθύνη της Επιτροπής.
Οι απολογίες και οι υποσχέσεις δεν βοηθούν.
Χρειαζόμαστε σαφείς αποδείξεις βελτίωσης.
Αν τα δούμε όλα αυτά συνολικά, το συμπέρασμα παραμένει για μένα ότι χρειαζόμαστε μια ισχυρή και ικανή για δράση Επιτροπή που θα συνεργάζεται ανοιχτά με το Κοινοβούλιο και θα του παρέχει όλες τις πληροφορίες που χρειάζεται και ζητά.
Επιχειρούμε τώρα να προωθήσουμε το ζήτημα αυτό μέσω της πίεσης που ασκεί η αναβολή χορήγησης απαλλαγής, όμως η πίεση αυτή είναι εποικοδομητική, διότι με τον τρόπο αυτό δίδεται στην Επιτροπή η ευκαιρία να καλύψει το συντομότερο τα ελλείμματα που πηγάζουν από τη βραδύτητα, τη δυσκινησία ή και από την απροθυμία. Έτσι, το Κοινοβούλιο θα μπορέσει να χορηγήσει πολύ σύντομα - ελπίζω πριν ακόμη φθάσουν οι θερινές διακοπές - την απαλλαγή για το 1998.
Θεωρώ ότι ο Πρόεδρος της Επιτροπής κ. Prodi θα πρέπει να ηγηθεί αποφασιστικά της ομάδας του προκειμένου να αυξηθεί περαιτέρω η διαφάνεια στην Ευρώπη.
Κύριε Πρόεδρε, η Επιτροπή Ελέγχου του Προϋπολογισμού εξέτασε πρόσφατα αρκετές εκθέσεις, αναφορικά ως επί το πλείστον με τη διαδικασία χορήγησης απαλλαγής για το 1998.
Αισθανόμαστε κάπως περίεργα να εξετάζουμε πώς τα πάει η Επιτροπή, μετά την παραίτηση στην οποία εξαναγκάστηκε πέρυσι εξαιτίας, πολλών από τα ζητήματα που υπογραμμίστηκαν στην απαλλαγή του 1996.
Η διαδικασία απαλλαγής αποτελεί φυσικά μια ευκαιρία να επιτελέσει το Ευρωπαϊκό Κοινοβούλιο το καθήκον του, όσον αφορά την παρακολούθηση της συμπεριφοράς της Επιτροπής και των υπόλοιπων θεσμικών οργάνων.
Ελέγχουμε τους λογαριασμούς τους.
Διασφαλίζουμε πως οι πολιτικές έχουν τύχει ορθής διαχείρισης.
Η Επιτροπή αφιέρωσε το περασμένο έτος στην προετοιμασία μιας ριζικής μεταρρύθμισης, όπως περιγράφεται στη Λευκή Βίβλο που παρουσιάστηκε την 1η Μαρτίου, και κατά την εκτίμησή μας θα χρειαστεί περισσότερο από μερικούς μήνες για να αλλάξει πορεία αυτό το μεγάλο δεξαμενόπλοιο.
Ωστόσο, το Κοινοβούλιο και η Επιτροπή Ελέγχου του Προϋπολογισμού αδημονούν να εξασφαλίσουν πως η μεταρρύθμιση συντελείται με γρήγορο ρυθμό, και αυτός είναι ο λόγος που αποφασίσαμε να αναβάλουμε τη χορήγηση απαλλαγής, προσδοκώντας πως η Επιτροπή θα επιτύχει εντός του επόμενου διμήνου τους στόχους που της θέσαμε.
Το κείμενο της έκθεσης αυτή τη στιγμή διαφέρει πολύ από την αρχική έκθεση που υπέβαλε η κ. Stauner εκ μέρους της Ομάδας του Ευρωπαϊκού Λαϊκού Κόμματος.
Η αρχική αυτή έκθεση χρησιμοποιήθηκε σαφώς ως πολιτικός πολιορκητικός κριός.
Η κ. Stauner παρέθεσε απόσπασμα από κείμενο του Γκαίτε, και εγώ θα μνημονεύσω τον Σαίξπηρ.
Στην έκθεση γινόταν "πολύ κακό για το τίποτα" .
Γι' αυτό η αιτιολογική έκθεση που επισυνάφθηκε στην έκθεση αυτή δεν έγινε δεκτή από την Επιτροπή Ελέγχου του Προϋπολογισμού.
Δεν έχει κανένα νόημα στο πλαίσιο της έκθεσης για την αναβολή, είναι γεμάτη ασυναρτησίες και χαρακτηρίζεται από υστερικό ύφος.
Εκφράζουμε εντούτοις την ικανοποίησή μας για τη σχεδόν ομόφωνη συναίνεση ως προς τη νέα πρακτική προσέγγιση έναντι της εν γένει απαλλαγής.
Θα θέλαμε να ευχαριστήσουμε την εισηγήτρια για τη συνεργασία της επ' αυτού.
Αναμένουμε και ελπίζουμε η Επιτροπή να τα καταφέρει και η εισηγήτρια να ακολουθήσει ίσως μια πιο προσεκτική προσέγγιση στην τελική της έκθεση.
Κάτι όμως που διαπίστωσα σαφώς κατά τη διάρκεια αυτής της διαδικασίας είναι πως χρειάζεται να προβούμε σε ενδελεχή εξέταση της διαδικασίας απαλλαγής, προκειμένου να αποφευχθούν μελλοντικά τέτοιου είδους αντιπαραθέσεις.
Αυτή η διαδικασία απαλλαγής θα πρέπει να αποτελέσει ευκαιρία να μελετηθούν οι ελλείψεις των συστημάτων στο πλαίσιο της Επιτροπή.
Υπό ιδανικές συνθήκες αυτό θα πρέπει να βασίζεται στην έκθεση του Ελεγκτικού Συνεδρίου, αλλά αυτό σημαίνει ουσιαστικά πως πρέπει να αναπτυχθεί μια πολύ πιο στενή σχέση μεταξύ της Επιτροπής Ελέγχου του Προϋπολογισμού και του Ελεγκτικού Συνεδρίου.
Το Ελεγκτικό Συνέδριο διαθέτει πολύ μεγάλη εμπειρογνωμοσύνη, την οποία θα πρέπει να αξιοποιήσει το Κοινοβούλιο προκειμένου να συναγάγει τα δικά του πολιτικά συμπεράσματα.
Η διαδικασία απαλλαγής δεν θα πρέπει να θεωρείται ευκαιρία για να σημειωθούν πολιτικοί πόντοι ή να καταδιωχθούν κάποια άτομα, αλλά είναι καθήκον του Κοινοβουλίου να διορθώσει τις ελλείψεις των συστημάτων που οδηγούν σε αναποτελεσματικότητα ή - ακόμα χειρότερα - σε απάτες.
Πρέπει επίσης να εξασφαλίσουμε πως θα βρούμε στο πλαίσιο αυτού του συστήματος έναν μηχανισμό που να διασφαλίζει πως λαμβάνουμε υπόψη όχι μόνο τις εκθέσεις που υποβάλλουν μέρη της Επιτροπής Ελέγχου του Προϋπολογισμού, αλλά και όσες υποβάλλουν μέλη άλλων κοινοβουλευτικών επιτροπών.
Αναβάλλοντας τη χορήγηση απαλλαγής καθορίσαμε σαφή σημεία στα οποία αναμένουμε από την Επιτροπή να ενεργήσει.
Δεν θα δεχθούμε ποτέ ξανά να μην μπορούμε να εξετάσουμε σε βάθος μια υπόθεση επειδή χάθηκαν κάποια έγγραφα.
Πρέπει να τεθούν σαφή όρια ευθύνης, ούτως ώστε εάν ανακύπτουν προβλήματα να ακολουθούν πειθαρχικά μέτρα.
Δεν θα δεχθούμε ποτέ ξανά μια παράβαση καθήκοντος ή ένας κακός διαχειριστής να κρίνεται από τους ομολόγους του/της.
Προσδοκούμε να συμπεριληφθεί στην πειθαρχική διαδικασία ένα ανεξάρτητο εξωτερικό στοιχείο, σύμφωνα με τις συμβουλές της Επιτροπής Ανεξάρτητων Εμπειρογνωμόνων.
Πρόκειται για δύο μόνο παραδείγματα του τρόπου με τον οποίο η Επιτροπή μπορεί να βελτιώσει τη δράση της βραχυπρόθεσμα, χωρίς να περιμένει να εφαρμόσει όλες τις συστάσεις της Λευκής Βίβλου.
Παραμένει αναπάντητο το ερώτημα κατά πόσον η σημερινή Επιτροπή θα πρέπει ή μπορεί να αναλάβει την ευθύνη για τα λάθη και τα προβλήματα της προηγούμενης Επιτροπής.
Ας μην ξεχνάμε πως εδώ εξετάζουμε την απαλλαγή για το 1998.
Αυτό οδηγεί στο λογικό συμπέρασμα πως το Κοινοβούλιο δεν μπορεί παρά να κρίνει μια εν ενεργεία Επιτροπή για διάστημα τριών ετών από τη θητεία της.
Γι' αυτό είναι σαφές πως πρέπει να αντιμετωπίσουμε τις ελλείψεις των συστημάτων και όχι να κινηθούμε εναντίον ατόμων ή μεμονωμένων Επιτρόπων που μπορεί να μην είναι πλέον εν ενεργεία.
Δεν θέλουμε κυνήγι μαγισσών.
Θέλουμε απαντήσεις ως προς τη βέλτιστη αξιοποίηση των χρημάτων των Ευρωπαίων φορολογούμενων.
Θα ήθελα να περάσω πολύ σύντομα στις υπόλοιπες εκθέσεις που εξετάσαμε στην επιτροπή, και κατ' αρχάς στην έκθεση Kuhne σχετικά με το Ευρωπαϊκό Κοινοβούλιο.
Ο κ. Kuhne εκπόνησε μια εξαιρετική έκθεση ως εισηγητής για τη χορήγηση απαλλαγής όσον αφορά το Κοινοβούλιο.
Αναμφίβολα η απόδοση του Κοινοβουλίου έχει σημειώσει τεράστια βελτίωση.
Το δικό μας σύστημα δημοσιονομικού ελέγχου αφορά λιγότερες πληρωμές από ό,τι της Επιτροπής, και επομένως η διαχείριση είναι πιο εύκολη.
Αντιμετωπίζουμε φυσικά διαρκή προβλήματα με τα κτήρια, συχνά όχι λόγω δικής μας υπαιτιότητας, αλλά επειδή μας επιβάλλονται αποφάσεις από το Συμβούλιο.
Εάν το Συμβούλιο ενδιαφερόταν για τον έλεγχο του προϋπολογισμού, δεν θα συνεδριάζαμε βεβαίως αυτή τη στιγμή στο παρόν κτήριο.
Ακούστηκαν πολλά για μια έκθεση σχετικά με τις δαπάνες των πολιτικών ομάδων.
Η αλήθεια είναι πως η επιτροπή μας δεν έχει δει την εν λόγω έκθεση.
Δεν έχει δημοσιευθεί ακόμα επισήμως, και δυσκολευόμαστε επομένως να διατυπώσουμε σχόλια επ' αυτής.
Η διαφάνεια όμως είναι μια αρχή που πρέπει να θεωρούμε πολύτιμη σε αυτό το πλαίσιο.
Εκφράζω την ικανοποίησή μου για την εξαιρετική εργασία της κ. Rόhle στην έκθεση σχετικά με τα Ευρωπαϊκά Ταμεία Ανάπτυξης.
Ο κ. Mulder επιτέλεσε επίσης εξαιρετική εργασία, επιδεικνύοντας τη συνηθισμένη του επιδεξιότητα στους λογαριασμούς του ΕΓΤΠΕ.
Υποστηρίζουμε την προσέγγιση του κ. Casaca, αν και δεν περιμέναμε φυσικά να μας υποστηρίξει η Επιτροπή ως προς την εν λόγω θέση.
Ούτε βεβαίως περιμένουμε από το Συμβούλιο να υποστηρίξει τη θέση μας επί της έκθεσης Casaca.
Υπερψηφίζουμε την αναβολή της χορήγησης απαλλαγής σχετικά με πολλούς λογαριασμούς.
Φυσικά οι σημαντικές εκθέσεις έπονται.
Ελπίζουμε να καταφέρουμε να αναπτύξουμε μια καλύτερη προσέγγιση στο επόμενο μέρος αυτής της διαδικασίας απαλλαγής.
Είναι σημαντικό να βρούμε έναν νέο τρόπο να το επιτύχουμε.
Σας ευχαριστώ, κύριε Πρόεδρε, για την ευγενική υποστήριξη που παρέχετε όλα αυτά τα χρόνια στην Επιτροπή Ελέγχου του Προϋπολογισμού, κάτι που ανέκαθεν εκτιμάται πάρα πολύ.
Κύριε Πρόεδρε, όπως ανέφεραν και οι προλαλήσαντες, μετά από τα περυσινά γεγονότα η Ευρωπαϊκή Επιτροπή θα πρέπει να το σκεφθεί πολύ πριν αγνοήσει τα ψηφίσματα του Κοινοβουλίου.
Αρχίζοντας αυτή την πρώτη συζήτηση, μπορώ να πω μόνο ότι καλά θα κάνει η Επιτροπή να μελετήσει με απόλυτη προσοχή κάθε λέξη και κάθε κόμμα των ψηφισμάτων μας, γιατί αυτή τη φορά το Κοινοβούλιο δεν αστειεύεται.
Για την έκθεση Stauner: οι Φιλελεύθεροι συμφωνούν με το συμβιβαστικό ψήφισμα.
Συμφωνούμε να υποβάλει η Επιτροπή λεπτομερή έκθεση πριν από τις 15 Μαΐου σχετικά με όλα τα ζητήματα που αναφέραμε.
Όπως και η κ. Theato, ελπίζουμε να έχουν ολοκληρωθεί οι σχετικές συζητήσεις πριν από το καλοκαίρι.
Να προσθέσω επίσης ότι ως πολιτική ομάδα δεν εκτιμούμε ιδιαίτερα τις εξηγήσεις που έδωσε η εισηγήτρια για το ψήφισμά της.
Συζητήσαμε ήδη χθες το βράδυ το ζήτημα αυτό.
Πιστεύουμε ότι οι εξηγήσεις θα πρέπει να απηχούν το ψήφισμα χωρίς να θίγουν άλλα ζητήματα.
Να πω εν συντομία και κάτι για την έκθεση του κ. Kuhne.
Εκτιμούμε και θαυμάζουμε και εμείς τον τρόπο με τον οποίο εκπόνησε την έκθεσή του ο κ. Kuhne.
Όταν επικρίνουμε την Επιτροπή θα πρέπει πρώτα να έχουμε βάλει σε τάξη τα του οίκου μας.
Είναι δύσκολο να ελέγχουμε τους άλλους καθ' ήν στιγμή δεν είμαστε άψογοι εμείς οι ίδιοι.
Πιστεύω μάλιστα πως η διοίκηση του Κοινοβουλίου καλά θα κάνει να τηρήσει αυστηρά όλες αυτές τις ημερομηνίες και τα χρονοδιαγράμματα που αναφέρονται στην έκθεση Kuhne.
Για να επιστρέψω στην έκθεση Stauner και σε ορισμένα ζητήματα που αυτή αναφέρει, σύντομα θα δημοσιεύσει το Ελεγκτικό Συνέδριο μια έκθεση σχετικά με τη λεγόμενη υπόθεση Flιchard.
Διαβάσαμε και ακούσαμε ήδη διάφορες σχετικές εικασίες στον Τύπο, στο Κοινοβούλιο και αλλού.
Δεν πρέπει να προτρέχουμε.
Ωστόσο, πέρα από την ίδια την υπόθεση απάτης, τίθενται διάφορα ζητήματα.
Πρώτα απ' όλα, πώς είναι δυνατόν να εξαφανίζονται συγκεκριμένα έγγραφα από τις τέσσερεις αρμόδιες Γενικές Διευθύνσεις; Τα έγγραφα αυτά εξαφανίσθηκαν συγχρόνως από όλες τις Γενικές Διευθύνσεις.
Το μέγα ερώτημα που τίθεται είναι τι έπραξε έκτοτε η Ευρωπαϊκή Επιτροπή; Δεύτερον, να μας εξηγηθεί η έννοια της αναλογικότητας.
Θα πρέπει οι μεγαλύτερες επιχειρήσεις να πληρώνουν υψηλότερα πρόστιμα από τις μικρότερες; Τρίτον, τι ευθύνες φέρουν οι μεμονωμένοι Επίτροποι; Πρόκειται για ένα εξόχως πολιτικό ζήτημα.


Γενικά, εφιστούμε την προσοχή της Επιτροπής σε ορισμένα σημεία. Τα περιθώρια λάθους είναι πολύ υψηλά.
Δεν αρκεί να λέμε ότι θα πρέπει να περιοριστούν. Χρειάζεται ένα σχέδιο με συγκεκριμένο χρονοδιάγραμμα, με συγκεκριμένα στάδια.
Να ορίζεται ότι στόχος της Επιτροπής είναι να έχει μειωθεί μέχρι το έτος τάδε το περιθώριο λάθους στο δείνα επίπεδο, οπότε να γνωρίζει και το Κοινοβούλιο τι θα πρέπει να περιμένει.
Τότε θα διαθέτει συγκεκριμένους στόχους και η Επιτροπή, ενώ θα μπορέσουμε να πείσουμε ευκολότερα και την κοινή γνώμη για τους στόχους αυτούς.
Αυτό είναι τελικά και το ζητούμενο.
Θα πρέπει να προασπίσουμε το ευρωπαϊκό ιδανικό.
Κύριε Πρόεδρε, κυρία Επίτροπε, κύριε Επίτροπε, θέλω και εγώ να τονίσω γι' άλλη μια φορά ότι η αναβολή χορήγησης απαλλαγής δεν πρέπει να θεωρηθεί άρνηση χορήγησης απαλλαγής, αντίθετα μάλιστα!
Και η επιτροπή μας δεν είχε σκοπό να κάνει κόλπα κομματικής πολιτικής, παρά υπήρξε ένας ευρείας συναίνεσης συμβιβασμός όλων των Ομάδων με μία μόνο αντίθετη ψήφο.
Βλέπουμε καλά δείγματα από τη νέα Επιτροπή, όμως πρόκειται για την απαλλαγή για το 1998 και πρέπει να την πάρουμε πολύ σοβαρά.
Πρέπει να αναπληρώσουμε τη χαμένη εμπιστοσύνη της κοινής γνώμης στα ευρωπαϊκά θεσμικά όργανα.
Πρέπει να αποκαταστήσουμε την εμπιστοσύνη και αυτό σημαίνει ότι πρέπει ως επιτροπή να εξετάσουμε με κριτικό πνεύμα τον προϋπολογισμό του 1998.
Το ζητούμενο δεν είναι ούτε να αποκρύψουμε τους κινδύνους των προβλημάτων ούτε να δημιουργήσουμε εντυπώσεις.
Αντίθετα, ήταν αναγκαίο να ασκηθεί από την πλευρά μας θετική πίεση. Εμείς βλέπουμε την απόφαση αυτή ως ευκαιρία και όχι ως τιμωρία.
Κριτήριά μας ήταν η αντιμετώπιση των ζητημάτων με υπευθυνότητα και διαφάνεια και η ανοιχτή αντιμετώπιση των ελλειμμάτων και των σφαλμάτων.
Ελπίζουμε ότι το σχέδιο δράσης της διοίκησης θα συμβάλει τώρα σε καλύτερη διαχείριση.
Όμως πιστεύουμε επίσης ότι το Κοινοβούλιο θα πρέπει να εφαρμόσει και για τον εαυτό του τα ίδια κριτήρια, και στο σημείο αυτό είμαστε ασφαλώς αντίθετοι με τον κ. Kuhne, του οποίου την κριτική έκθεση επιδοκιμάζουμε.
Ωστόσο, η κριτική είναι η μία πλευρά, η άλλη είναι η συνέπεια, και περιμένουμε να υπάρξει τώρα και στο Κοινοβούλιο πλειοψηφία υπέρ της αναβολής της απόφασης, σε συνδυασμό με τη σαφή εντολή προς τη διοίκηση του Κοινοβουλίου να υποβάλει και αυτή ένα σχέδιο δράσης για βελτίωση της διαχείρισης.
Πρόκειται για το ζήτημα της ανάθεσης συμβάσεων έργου, των κτηρίων και του προσωπικού.
Γνωρίζουμε πόση πίεση χρόνου υπήρχε μέχρι την απαλλαγή.
Η υποβολή της εσωτερικής έκθεσης του δημοσιονομικού ελεγκτή π.χ. έγινε σχετικά αργοπορημένα.
Προφανώς δεν ήταν εφικτή η υποβολή του εν λόγω σχεδίου δράσης μέχρη τη λήψη της σημερινής απόφασης.
Όμως απευθύνουμε ακριβώς γι' αυτόν τον λόγο έκκληση στο Κοινοβούλιο να ταχθεί υπέρ της αναβολής, ώστε να μπορέσει να εκπονηθεί από κοινού ένα σχέδιο δράσης μέχρι τις 15 Μαΐου.
Βλέπουμε και εδώ μια μεγάλη ευκαιρία για το Κοινοβούλιο να αποκαταστήσει την εμπιστοσύνη προς αυτό και να καταστήσει σαφές ότι παίρνει στα σοβαρά τη διοίκησή του και τα ελλείμματα που παρουσιάζει.
Πρέπει να αναφερθώ και πάλι σε κάτι, επειδή από τα λεγόμενα του κ. Kuhne διαφαινόταν ότι οι Ομάδες είχαν τάχα συμφέρον από τη συγκάλυψη κάποιων καταστάσεων.
Ως νέα ταμίας των Πρασίνων μπορώ να πω μόνο ότι ήδη από τον Νοέμβριο-Δεκέμβριο απευθύνθηκα τόσο στη διοίκηση όσο και στο Ελεγκτικό Συνέδριο και επεσήμανα ότι αναλαμβάνοντας το αξίωμά μου βρήκα ορισμένα σφάλματα δημοσιονομικής διαχείρισης, ότι υπήρξε κακοδιαχείριση, ότι θα προσπαθήσω να την αντιμετωπίσω το επόμενο τρίμηνο, ότι είμαι υπέρ της μεγάλης διαφάνειας και της αποκάλυψης όσων συμβαίνουν στον συγκεκριμένο τομέα και ότι πρέπει να ασχοληθούμε επειγόντως με τη χρηματοδότηση των ευρωπαϊκών κομμάτων προκειμένου να μπορέσουμε να αποδυναμώσουμε τις κατηγορίες έμμεσης χρηματοδότησης κομμάτων, που διατυπώθηκαν δικαίως κατά του Κοινοβουλίου.
Χρειαζόμαστε σαφή κριτήρια και οδηγίες.
Πρέπει να σταματήσουν να υπάρχουν γκρίζες ζώνες σε ευρωπαϊκό επίπεδο, γιατί όλοι γνωρίζουμε ότι πάντα υπάρχει δυνατότητα κατάχρησής τους και επανειλημμένα γίνεται κατάχρησή τους. Γι' αυτό χρειάζεται διαφάνεια και ανοιχτή αντιμετώπιση.
Αυτό σημαίνει ότι πρέπει να εφαρμόζουμε τα ίδια κριτήρια σε όλα τα θεσμικά όργανα - και αυτή είναι η σαφής έκκληση που απευθύνω.
Σε όλους τους τομείς όπου πιστεύουμε ότι μπορεί να καταρτισθεί μέσα σε έναν μήνα σχέδιο δράσης που θα καθιστά σαφές στην κοινή γνώμη ότι λαμβάνουμε σοβαρά υπόψη τα λάθη μας και προσπαθούμε να τα διορθώσουμε πρέπει να ταχθούμε υπέρ της αναβολής. Τονίζω και πάλι ότι αυτό δεν σημαίνει ότι ξηλώνουμε τα θεσμικά όργανα, αλλά το αντίθετο: θέλουμε να τα ενισχύσουμε και θέλουμε να αποκαταστήσουμε την εμπιστοσύνη της ευρωπαϊκής κοινής γνώμης.
Κύριε Πρόεδρε, στην οθόνη παρουσίασης αναγράφεται: "Dιcharge 1998 COBU". Εδώ όμως πρόκειται για την Επιτροπή Ελέγχου του Προϋπολογισμού (COCOBU).
Ίσως θα έπρεπε να διορθωθεί αυτό, και το λέω για τον βασικό λόγο πως ο προϋπολογισμός συγχέεται επανειλημμένα με τον έλεγχο του προϋπολογισμού.
Εδώ πρόκειται πραγματικά για το ζήτημα του ελέγχου.
Είναι δύσκολο να δημιουργηθεί σύγχυση, κυρία πρόεδρε, αλλά, εν πάση περιπτώσει, θα προσπαθήσουμε να το διορθώσουμε στην οθόνη.
Με ενημερώνουν ότι υπάρχει περιορισμένος αριθμός ψηφίων που μπορούμε να χρησιμοποιήσουμε για τη γραφή του.
Θα προσπαθήσουμε να βρούμε έναν τρόπο να καθίσταται σαφές ότι πρόκειται για την Επιτροπή Ελέγχου του Προϋπολογισμού (COCOBU).
Ίσως να βοηθούσε η συντομογραφία CCB, που χρησιμοποιείται και σε άλλες περιπτώσεις.
Αξιότιμε κύριε Πρόεδρε, η ΕΕ είναι αναρμόδια επί θεμάτων ηθικής, γεγονός ιδιαίτερα προβληματικό για τον τομέα των νομισματικών θεμάτων.
Το Κοινοβούλιο έχει την ικανότητα και τη βούληση να αποτελέσει αυτή την εξουσία, όπως καθιστούν σαφές οι υπό εξέταση εκθέσεις. Όμως το Κοινοβούλιο υπολείπεται σε αξιοπιστία στο συγκεκριμένο θέμα.
Προκειμένου να διαφυλάξει την εντιμότητά του το Κοινοβούλιο θα πρέπει να εγκρίνει τάχιστα τον Κανονισμό Υπηρεσιακής Κατάστασης.
Επίσης, οφείλει να εξετάσει την κατάχρηση πιστώσεων εκ μέρους των πολιτικών ομάδων.
Η Ομάδα μας δεν εγκρίνει την εφαρμογή της επιχορήγησης των ευρωπαϊκών πολιτικών κομμάτων για να καλυφθούν οι καταχρήσεις αυτές με χρήματα των φορολογουμένων.
Το Κοινοβούλιο πρέπει να εξετάσει τον δικό του πλημμελή έλεγχο στα θέματα που αφορούν την απώλεια εκατομμυρίων ευρώ από τα περιουσιακά στοιχεία του Κοινοβουλίου.
Στην πραγματικότητα δεν καταλαβαίνω γιατί το Κοινοβούλιο πρέπει να χορηγήσει απαλλαγή όσον αφορά τη δική του δραστηριότητα ακριβώς τώρα, όταν το Ελεγκτικό Συνέδριο των Ευρωπαϊκών Κοινοτήτων εκπονεί έκθεση σχετικά με τα νομισματικά και οικονομικά θέματα του έτους 1998, η οποία θα δημοσιευθεί προσεχώς.
Υπενθυμίζω πόσο δύσκολο ήταν να παρουσιαστούν ενώπιον του Ευρωπαϊκού Κοινοβουλίου οι καταχρήσεις με βάση τους λογαριασμούς της Επιτροπής για το έτος 1996.
Υπενθυμίζω με ποιον τρόπο οι Σοσιαλδημοκράτες κυρίως υποστήριξαν την Επιτροπή Santer και πώς αναγκαστήκαμε να συγκεντρώσουμε ονόματα βουλευτών για τη συζήτηση της πρότασης δυσπιστίας.
Οι βουλευτές που συγκέντρωσαν τα ονόματα αυτά είχαν προφανώς δίκιο.
Οι λογαριασμοί και οι πληροφορίες για το 1998 ενίσχυσαν τα προηγούμενα συμπεράσματα: η Επιτροπή Santer φαίνεται ότι είχε εγκρίνει μια δημοσιονομική πειθαρχία που επέτρεπε τις καταχρήσεις.
Σε πολλές περιπτώσεις δεν κατηγορήθηκαν οι ίδιοι οι Επίτροποι ότι επεδίωκαν το προσωπικό τους όφελος, αλλά οι υπάλληλοι, και οι υπάλληλοι εξακολουθούν να παραμένουν στη θέση τους, ενώ η σημερινή Επιτροπή πρέπει να θέσει υπό έλεγχο τους εν λόγω υπαλλήλους.
Στο πλευρό τους τάχθηκαν πενήντα πληρεξούσιοι από τα συνδικάτα των εργαζομένων στην ΕΕ, οι οποίοι υπερασπίστηκαν αυτά τα άτομα που κατηγορήθηκαν για καταχρήσεις.
Ήταν η προσωπική φρουρά υπαλλήλων με ατιμωτική συμπεριφορά.
Οι υπάλληλοι της ΕΕ είναι στην συντριπτική τους πλειοψηφία φιλόπονοι και έντιμοι.
Στην προκειμένη περίπτωση πρέπει να αυξηθούν οι έλεγχοι, αποστολή που η Επιτροπή Santer απέτυχε να φέρει εις πέρας.
Φαίνεται επίσης ότι και η Επιτροπή του Romano Prodi δεν έχει ξεκινήσει σωστά τη δραστηριότητά της ως προς το εν λόγω θέμα, και κυρίως ο Πρόεδρος της Επιτροπής έχει προβεί σε γνωμοδοτήσεις, βάσει των οποίων η παρούσα Επιτροπή δεν σέβεται ιδιαίτερα τη δημοσιοποίηση των εγγράφων και τη διαφάνεια.
Ωστόσο, η αναβολή χορήγησης απαλλαγής είναι βάσιμη και συνιστά το σωστό μέτρο στην παρούσα κατάσταση.
Επιθυμία μας είναι να δώσουμε την ευκαιρία στην Επιτροπή να βελτιώσει τον τρόπο λειτουργίας της, και φαίνεται ότι είναι σε θέση να διευθετήσει ένα θέμα το οποίο έχει κληρονομήσει από την προηγούμενη Επιτροπή.
Η αναβολή της χορήγησης απαλλαγής είναι το αποτέλεσμα μιας εντελώς απίστευτης κατάστασης.
Παρ' όλο που δεν γίνεται λόγος για απόρριψη τη συγκεκριμένη χρονική στιγμή, η αναβολή είναι συνέπεια του γεγονότος ότι η Επιτροπή Ελέγχου του Προϋπολογισμού δεν μπόρεσε να βρει επαρκείς πληροφορίες στον σωστό χρόνο, ότι διάφορα έγγραφα εξαφανίστηκαν και ότι πάρα πολλές καταστάσεις στην οικονομική και διοικητική διαχείριση είναι τόσο σαθρές που μας δημιουργείται η αίσθηση πως ασχολούμαστε μάλλον με μια νοτιοαμερικανική μπανανία παρά με έναν διακρατικό ευρωπαϊκό οργανισμό.
Αυτά τα αδιανόητα αποτελέσματα μιας χρεοκοπημένης διοικητικής νοοτροπίας ανάγονται στο 1998 και δεν αποτελούν άμεση ευθύνη της τωρινής Επιτροπής, αλλά είναι ευθύνη της παρούσας Επιτροπής να δείξει ότι η κατάχρηση, οι απάτες και η κατάχρηση εντολής που διαπιστώθηκαν ανήκουν πραγματικά στο παρελθόν.
Δεν έχουμε ακόμη αποδείξεις περί τούτου σε όλους τους τομείς, έχουμε ακούσει δικαιολογίες, συχνά με αρνητικούς τόνους εκ μέρους της Επιτροπής, λες και είναι η Επιτροπή αυτή που πρόκειται να μας χορηγήσει απαλλαγή και όχι το αντίστροφο.
Διαπιστώνουμε σαφώς μια απροθυμία να αποδοθούν ευθύνες στους υπαλλήλους που ευθύνονται για τις επιλήψιμες αυτές συνθήκες.
Δεν ισχύει ότι δεν υπάρχουν κανόνες, αλλά, αντιθέτως, ότι οι κανόνες παραγκωνίζονται εσκεμμένα σε πολλούς τομείς.
Είναι σημαντικό, όπως ανέφερε ο κύριος Kuhne, να ασκήσουμε επίσης κριτική και κατά της οικονομικής διαχείρισης του ίδιου του Κοινοβουλίου.
Θα ήθελα ειδικά να τονίσω την εντελώς απαράδεκτη διαχείριση σχετικά με τα κτήρια και την παράβαση των κανόνων χρήσης για τις διαδικασίες μειοδοτικών διαγωνισμών και υποβολής προσφορών.
Αναγκαστικά μας δημιουργείται η εντύπωση ότι οι παραγγελίες πηγαίνουν σε ξαδέλφια και μπανατζάκηδες, φίλους και γνωστούς, ακριβώς δηλαδή η κατάσταση που η διαδικασία μειοδοτικού διαγωνισμού καλείται να εμποδίσει.
Γι' αυτό ψηφίζουμε κατά της χορήγησης απαλλαγής στο Κοινοβούλιο για τους λογαριασμούς του 1998.
Εάν δεν γίνουν σημαντικές βελτιώσεις στην οικονομική διαχείριση οι Ευρωπαίοι φορολογούμενοι θα αντιδράσουν ενάντια σε τούτη την ανεύθυνη διασπάθιση των χρημάτων τους.
Η Επιτροπή πρέπει να καταλάβει ότι δεν είναι άρχοντας της Ευρώπης αλλά υπάλληλος των Ευρωπαίων πολιτών.
Θα ήθελα να υπογραμμίσω την ευρεία ομοφωνία στην Επιτροπή Ελέγχου του Προϋπολογισμού ως προς την αναβολή της χορήγησης απαλλαγής για τους σημαντικότερους λογαριασμούς και θέλω να ευχαριστήσω τους εισηγητές για την τόσο ευρεία και προσεκτική δουλειά τους.
Θα ήθελα επίσης να τονίσω ειδικά το εξαιρετικό έργο της κυρίας Stauner και της κυρίας Rόhle, όπως και να ευχαριστήσω την κυρία Theato για τη σοβαρή και αποτελεσματικότατη ηγεσία της Επιτροπής Ελέγχου του Προϋπολογισμού.
Κυρία Theato, θα ήθελα να ξέρετε ότι εκτιμούμε τη θέλησή σας να λέτε τα πράγματα με το όνομά τους.
Κύριε Πρόεδρε, πριν αναφερθώ στην έκθεση του συναδέλφου Stauner θα ήθελα να επαναλάβω αυτό που ήδη υπογραμμίσθηκε σήμερα, ότι δηλαδή πολύ σωστά επιπλήττει το Κοινοβούλιο την Επιτροπή και αναβάλλει - τουλάχιστον - τη χορήγηση απαλλαγής για τον προϋπολογισμό του 1998.
Αυτό συμβαίνει σε μια στιγμή κατά την οποία κυκλοφορεί στην αίθουσα ένα σχέδιο έκθεσης του Ελεγκτικού Συνεδρίου όπου αναφέρεται ότι ούτε και το Κοινοβούλιο είναι άψογο όσον αφορά τη χρήση των πόρων που προέρχονται από τον ιδρώτα των Ευρωπαίων φορολογούμενων.
Ας το πούμε λοιπόν ανοικτά ότι οι κατηγορίες που απευθύνουμε τώρα κατά της Επιτροπής μπορεί ίσως να απευθυνθούν αύριο κατά του Κοινοβουλίου.
Διότι εφόσον ευσταθούν όσα αναφέρονται στο σχέδιο έκθεσης του Ελεγκτικού Συνεδρίου, αυτό σημαίνει ότι οι πολιτικές ομάδες διαθέτουν αμελώς, ακόμα και παράνομα, τα τόσα εκατομμύρια που, ένας Θεός ξέρει για ποιον λόγο, έχουν τεθεί στη διάθεσή τους. Μάλιστα, ούτε η διοίκηση του Κοινοβουλίου μένει στο απυρόβλητο, για να το πω με ήπιο τρόπο.
Η κατάσταση αυτή έρχεται να προστεθεί σε άλλες καταστάσεις που διαρκούν εδώ και πολλά χρόνια, όπως π.χ. η ιδιαίτερη αμέλεια που επιδεικνύουμε εμείς οι βουλευτές για τις αποζημιώσεις, κυρίως για πρόσληψη προσωπικού, ή και η κτηριακή πολιτική του Κοινοβουλίου, πολιτική τόσο περίεργη που είναι αδύνατον να μη δημιουργήσει υποψίες για μεγάλης κλίμακας απάτες.
Με δύο λόγια, εμφανιζόμαστε σήμερα σωστά ως κατήγοροι, αλλά ας μη λησμονούμε ότι μπορεί να καθόμαστε αύριο εμείς στο εδώλιο του κατηγορουμένου.
Το γεγονός βέβαια ότι κάποιοι μπορούν να σχολιάσουν ότι είπε ο γάιδαρος τον πετεινό κεφάλα, δεν θα πρέπει ωστόσο να αποτελέσει λόγο, πολύ λιγότερο άλλοθι, για να ανεχθούμε την απάτη, την υπεξαίρεση και τη διαρκή κλοπή των χρημάτων των φορολογουμένων και να αφήσουμε έτσι ατιμώρητους όλους εκείνους που εδώ και χρόνια πλουτίζουν από αυτές τις παρανομίες.
Ήθελα να κάνω την παρατήρηση αυτή διότι πιστεύω απόλυτα ότι η απάτη και η κακοδιαχείριση αποτελούν εγγενή φαινόμενα που έχουν αιτιατική σχέση με συστήματα τα οποία δεν επιτρέπουν τη σαφή διάκριση μεταξύ εσόδων και εξόδων, την επιβολή φόρων και την πολιτική διάθεσης των εσόδων από τους φόρους αυτούς.
Γνωρίζω π.χ. στη χώρα μου προγράμματα που έχουν χρηματοδοτηθεί με κοινοτικούς πόρους, τα οποία δεν θα είχαν ποτέ αποδεχθεί ή επιθυμήσει οι πολίτες εάν γνώριζαν πώς ακριβώς είχε γίνει η χρηματοδότησή τους.
Οι κοινοτικοί πόροι χρησιμοποιούνται πάντοτε πολύ πιο επιπόλαια από τα υπόλοιπα χρήματα των φορολογουμένων που δεν διατίθενται μέσω Βρυξελλών.
Και αυτό συμβαίνει με τη λογική του εάν δεν απορροφήσουμε πλήρως εμείς τους πόρους αυτούς, τότε αυτοί θα διατεθούν αλλού.
Μπορεί ίσως να φαίνεται υπεραπλουστευμένη αυτή η λογική, όμως αυτή είναι η αλήθεια.
Και δεν ανέφερα ακόμη το γεγονός ότι υπάρχουν αλληλοεπικαλύψεις σε πάμπολλες ευρωπαϊκές πιστώσεις.
Τα κράτη μέλη παρέχουν αναπτυξιακή βοήθεια, όπως και η Ένωση.
Τα κράτη μέλη συμβάλλουν στην καταπολέμηση του ρατσισμού, όπως και η Ένωση.
Τα κράτη μέλη στηρίζουν το γυναικείο κίνημα, όπως και η Ένωση.
Τα κράτη μέλη στηρίζουν τα συνδικάτα και τα πολιτικά κόμματα, όπως και η Ένωση.
Τα κράτη μέλη στηρίζουν διάφορα κινήματα εκπροσώπησης, όπως και η Ένωση, και ούτω καθεξής.
Οι πόροι χορηγούνται χωρίς ουδείς να γνωρίζει εάν διατίθενται με χρήσιμο τρόπο ή μάλλον γνωρίζουμε πολύ καλά ότι ένα μέρος των ενισχύσεων αυτών πάει χαμένο, αν και ουδείς διαμαρτύρεται, καθώς οι ευρωπαϊκές αυτές ενισχύσεις εξασφαλίζουν ουσιαστικά την καλή θέληση και διαθέτουν θετικά πολλές και διάφορες ομάδες υπέρ της πολιτικής μας.
Για να έλθω στο θέμα που συζητούμε, θα ήθελα πρώτα απ' όλα να συγχαρώ την εισηγήτρια συνάδελφο Stauner για την έκθεσή της.
Η αιτιολογική έκθεση για το ψήφισμα μπορεί πραγματικά να διαβαστεί σαν ένα αστυνομικό μυθιστόρημα, με όλες τις αναφορές που κάνει σε αποκαλύψεις σκανδάλων διασπάθισης δημοσίων πόρων, νεποτισμού, κλοπών, τις υποθέσεις Flιchard, ECHO και τα όμοια, για να μην αναφερθώ καν στις άμεσες ευθύνες της Επιτρόπου Cresson.
Δεν χρειάζεται να επαναλάβουμε αυτά που με τρόπο συντριπτικό αναφέρει η έκθεση.
Να προσθέσω απλώς ότι ως αντιπρόσωπος εκατοντάδων χιλιάδων φορολογουμένων φρίττω όταν διαπιστώνω ότι η νέα Ευρωπαϊκή Επιτροπή προβαίνει σε κάθε λογής μανούβρες, καταβάλλει κάθε δυνατή προσπάθεια προκειμένου να προστατεύσει διάφορους υπεύθυνους της κακοδιαχείρισης αυτής.
Πραγματικά πιστεύω ότι θα πρέπει να τρίξουμε τα δόντια στην Επιτροπή και ότι θα πρέπει να τιμωρήσουμε την επιμονή της στις κακές πρακτικές του παρελθόντος προκαλώντας μια νέα κρίση εμπιστοσύνης μετά τη 15η Μαΐου, εν ανάγκη αρνούμενοι εκ νέου τη χορήγηση ψήφου εμπιστοσύνης, γιατί και ο άγιος φοβέρα θέλει.
Κύριε Πρόεδρε, η Επιτροπή Ελέγχου του Προϋπολογισμού εκπονεί θαυμάσιο έργο υπό την έμπειρη ηγεσία των βουλευτών Theato, Van der Laan, Bφsch και Blak.
Θα ήθελα επίσης να συγχαρώ την κυρία Stauner για την πολύ καλή έκθεσή της.
Η Ομάδα μου δεν πρόκειται να χορηγήσει απαλλαγή για έναν λογαριασμό που κρύβει περισσότερα από όσα δείχνει και υποβάλλεται από μια Επιτροπή που περιφρονεί τη διαφάνεια, την επικουρικότητα και τη δημοκρατία.

Ποια είναι η διαφορά της από την Επιτροπή που κατέρρευσε; Έχουν οι εισηγητές μας τώρα πλήρεις απαντήσεις και εξηγήσεις στις ερωτήσεις τους; Όχι.
Θεσπίστηκαν διοικητικές διαδικασίες κατά αυτών που έκλεψαν από το ταμείο ή αυτών που κάλυψαν αυτούς που έκλεψαν; Όχι.
Ανταμείφθηκε ο κύριος Paul van Buitenen για τη θαρραλέα προσπάθειά του να αποκτήσει η Επιτροπή πιο υπεύθυνη διοίκηση; Όχι, μετατέθηκε στο Λουξεμβούργο και αναγκάστηκε να δεχτεί ένα φίμωτρο, και όλοι οι μελλοντικοί van Buitenen γνωρίζουν ότι θα απολυθούν εάν συμπεριφερθούν όπως κάθε έντιμος άνθρωπος προσδοκεί από τους υπαλλήλους της Επιτροπής.
Η Επιτροπή του κυρίου Prodi δεν ευθύνεται για τις αμαρτίες του παρελθόντος, όμως και οι είκοσι φέρουν τώρα από κοινού την ευθύνη για το γεγονός ότι δεν έχει μπει τάξη, ότι δεν έγινε ένα ξεκαθάρισμα και δεν έγινε μια καινούργια αρχή.
Εσείς οι είκοσι είστε υπεύθυνοι για το γεγονός ότι η πρόταση κανονισμού της Επιτροπής για διαφάνεια θα απαγορεύσει στο κοινό έγγραφα που σήμερα είναι προσιτά.
Εσείς οι είκοσι είστε υπεύθυνοι για το γεγονός ότι εμείς ως βουλευτές εξακολουθούμε να μη λαμβάνουμε αυτά που ζητάμε.
Φέρεστε βάσει απολυταρχικών αρχών.
Βγείτε επιτέλους από το σκοτάδι και αναγνωρίστε ότι δεν μπορείτε πλέον να κυβερνάτε με τον αδιαφανή τρόπο της παλιάς εποχής!
Αναγνωρίστε ότι θα καταρρεύσετε εάν συνεχίσετε να κρύβετε τις βρωμιές σας κάτω από το χαλί!
Όπου να ' ναι θα κλείσετε χρόνο και θα αναγκαστούμε να καταλήξουμε στη διαπίστωση ότι θα είστε και εσείς ένοχοι όταν αποποιείστε τις ευθύνες σας.
Φυσικά τα ίδια μέτρα και σταθμά πρέπει να χρησιμοποιήσουμε και για εμάς τους ίδιους.
Δε πρέπει να εγκρίνουμε τους λογαριασμούς του Κοινοβουλίου όσο έχουμε βοηθούς που δεν πληρώνουν φόρους και έχουν κοινωνική ασφάλιση και όσο αποζημιώνονται τα έξοδα ταξιδίου χωρίς να έχουν σχέση με τα πραγματικά έξοδα.
Κύριε Πρόεδρε, πριν από μερικά χρόνια οι συζητήσεις στο Κοινοβούλιο για τις απαλλαγές ήταν συνήθως τυπικές και δεν διεξάγονταν φυσικά την Τρίτη το πρωί.
Σήμερα όμως διαθέτουμε μεγαλύτερη αρμοδιότητα να συζητάμε αυτό το θέμα, και τα τελευταία χρόνια έχει γίνει αντιληπτό πως η απαλλαγή αποτελεί ένα πολύ σημαντικό μέρος της ζωής της Ευρωπαϊκής Ένωσης.
Στην παράγραφο 2 του άρθρου 276 της Συνθήκης ΕΚ ορίζεται ότι η Επιτροπή οφείλει να διαβιβάζει στο Ευρωπαϊκό Κοινοβούλιο κάθε αναγκαία πληροφορία σχετικά με την εκτέλεση των δαπανών και τη λειτουργία των συστημάτων δημοσιονομικού ελέγχου.
Στην παράγραφο 3 του άρθρου 276 της Συνθήκης ορίζεται ότι η Επιτροπή οφείλει να καταβάλλει κάθε προσπάθεια, ώστε να λαμβάνονται υπόψη οι παρατηρήσεις του Κοινοβουλίου σχετικά με την εκτέλεση των δαπανών.
Δεν θα πρέπει να εκπλήσσει καθόλου τους παρατηρητές, είτε βρίσκονται εκτός είτε εντός του συστήματος, το γεγονός πως το Κοινοβούλιο, καθώς απέκτησε μεγαλύτερο κύρος ως προς τη διασφάλιση της δημοκρατικής ευθύνης των θεσμικών οργάνων, δεν θα δεχθεί την κοροϊδία να μη λάβει απαντήσεις σε ερωτήματα που έχουν τεθεί, όσο παλιά κι αν είναι τα γεγονότα που αφορούν.
Συγχαίρω όλους τους εισηγητές των εκθέσεων για τις απαλλαγές που εξετάζει σήμερα το πρωί το Κοινοβούλιο.
Θέλω να διατυπώσω μερικά σχόλια για τις εκθέσεις του κ. Kuhne και της κ. Stauner.
Θα ξεκινήσω από το θέμα της απαλλαγής όσον αφορά το Κοινοβούλιο.
Έχει σημειωθεί σημαντική πρόοδος σε ορισμένα εκκρεμή θέματα, αλλά καθίσταται σήμερα σαφές από την έκθεση του κ. Kuhne πως εξακολουθούν να υπάρχουν ορισμένα θέματα που χρειάζεται να διευκρινιστούν: το θέμα της ανάθεσης συμβάσεων, το θέμα του σχεδίου χρηματοδότησης για κτήρια, το θέμα της υπηρεσίας ασφάλειας για το παρόν κτήριο του Κοινοβουλίου και κυρίως το θέμα που θίγεται στην παράγραφο 15 της έκθεσης Kuhne και αφορά την πολιτική επί του προσωπικού.
Στην εν λόγω παράγραφο αναφέρεται: "λυπάται ακόμη περισσότερο για την εντύπωση που άφησαν οι εν λόγω υποθέσεις, ότι δηλαδή η ευνοιοκρατία εμφανίζεται να διαδραματίζει σημαντικό ρόλο κατά τους διορισμούς στις ανώτερες θέσεις της ιεραρχίας της διοίκησης του Κοινοβουλίου" .
Λαμβάνοντας υπόψη το πλαίσιο αυτής της έκθεσης διαπιστώνουμε την αξία του περιεχομένου της.
Προσθέτοντας σε αυτό την έκθεση του Ελεγκτικού Συνεδρίου σχετικά με τη λειτουργία των πολιτικών ομάδων, η πολιτική μας ομάδα κατέληξε στο συμπέρασμα πως χρειάζεται να αναβάλουμε τη χορήγηση της απαλλαγής σταθμίζοντας τα υπέρ και τα κατά.
Το θέμα δεν είναι εάν ο ήχος από το άνοιγμα των μπουκαλιών της σαμπάνιας θα ακουστεί στις Βρυξέλλες ή στο Στρασβούργο, αυτό είναι άσχετο, για να το θέσω ευγενικά.
Δεν τίθεται θέμα αντιπαράθεσης παρά θέμα ουσίας.
Όσον αφορά το παραδεκτό της τροπολογίας, εφιστώ την προσοχή των υπηρεσιών του Κοινοβουλίου και τη δική σας προσοχή, κύριε Πρόεδρε, στο γεγονός πως το Παράρτημα V του Κανονισμού μας δεν ισχύει για τη χορήγηση απαλλαγής στο Κοινοβούλιο παρά για τη χορήγηση απαλλαγής στην Επιτροπή, και επομένως οι τροπολογίες μας θα πρέπει να θεωρηθούν παραδεκτές.
Θα αναφερθώ κατά δεύτερον στην εξαιρετική έκθεση της κ. Stauner και στην αιτιολογική της έκθεση.
Κρίμα που η κ. Morgan δεν βρίσκεται πια στην αίθουσα, γιατί την άκουσα να λέει πως δεν μπορεί να βασιστεί κανείς μόνο στα συστήματα για τη χορήγηση απαλλαγής: το θέμα είναι η πρόσβαση στις πληροφορίες, ούτως ώστε εμείς ως Κοινοβούλιο να μπορούμε να χορηγήσουμε απαλλαγή.
Όταν ζητάς πρόσβαση στις πληροφορίες, αλλά δεν την αποκτάς, τότε πρέπει να αρχίσεις να επιδεικνύεις κάποια αυστηρότητα και να αναβάλεις την απαλλαγή.
Στην αιτιολογική έκθεση εκτίθενται σαφέστατα οι σχετικοί λόγοι.
Εδώ θα αναφερθώ σε δύο σημεία.
Το πρώτο αφορά την πρόσβαση στις πληροφορίες.
Δεν διαθέτουμε αυτή τη στιγμή μια συμφωνία πλαίσιο μεταξύ της Επιτροπής και του Κοινοβουλίου - το θέμα αυτό εκκρεμεί ακόμα στο πλαίσιο του Παραρτήματος ΙΙΙ.
Και αυτό γιατί το Κοινοβούλιο και η Επιτροπή δεν μπορούν να συμφωνήσουν σχετικά με το είδος της πρόσβασης που έχουμε στις πληροφορίες.
Μένει η εντύπωση πως χρονοτριβούμε, αλλά στην πραγματικότητα δεν λαμβάνουμε πλήρεις απαντήσεις στις ερωτήσεις που έθεσε ο κ. Bφsch και ο κ. Blak.
Το Κοινοβούλιο δεν λαμβάνει τις απαντήσεις που ζητά.
Το δεύτερο σημείο αφορά το θέμα της πειθαρχικής διαδικασίας.
Πρόκειται για μια αυθαίρετη διαδικασία.
Φαίνεται πως υψηλά ιστάμενοι υπάλληλοι γλιτώνουν, ενώ πρώην κοινοβουλευτικοί οι οποίοι εργάζονται για τις υπηρεσίες της Επιτροπής υποβαθμίζονται χωρίς προφανή λόγο και παρά τις διαθέσιμες πληροφορίες.
Αναφέρομαι συγκεκριμένα στην περίπτωση του κ. Ζαββού.
Εμείς επομένως ως Κοινοβούλιο πρέπει να εξετάσουμε μία προς μία αυτές τις περιπτώσεις.
Η Ομάδα μου θα υποστηρίξει την αναβολή της χορήγησης απαλλαγής τόσο για την Επιτροπή όσο και για το Κοινοβούλιο έως ότου έχουμε στη διάθεσή μας όλες τις πληροφορίες.
- (DE) Κύριε Πρόεδρε, αγαπητοί συνάδελφοι, ασφαλώς η παρούσα συζήτηση είναι για την Επιτροπή ένα από τα πιο σημαντικά θέματα που πρέπει να διαπραγματευθεί αυτόν τον καιρό με το Κοινοβούλιο, και αυτό όχι μόνο για τους λόγους που ήδη αναφέρθηκαν.
Διότι σήμερα λησμονήθηκε εντελώς ότι οι Υπουργοί Οικονομικών της Ένωσης δεν συνέστησαν ομόφωνα, για πρώτη φορά απ' όσο θυμάμαι, τη χορήγηση απαλλαγής στη σημερινή Επιτροπή.
Επομένως, τα πράγματα αντί να πηγαίνουν καλύτερα, κυρία Επίτροπε Schreyer, ακολουθούν προφανώς μια διαφορετική κατεύθυνση, και γι' αυτό νομίζω πως πρέπει να ακολουθήσουμε όσο πιο πιστά μπορούμε τις συστάσεις που έκανε η κυρία Stauner εδώ στην Επιτροπή Ελέγχου του Προϋπολογισμού.
Σχετικά με την πολιτική πληροφόρησης, συμφωνώ απόλυτα ως προς το περιεχόμενο με όσα είπε ο συνάδελφος Elles.
Δεν σας καθιστούμε υπεύθυνους για τα λάθη του παρελθόντος, όμως θεωρώ ότι εντελώς ρεαλιστικά μπορούμε να περιμένουμε από εσάς δύο πράγματα.
Πρώτον, να φροντίσετε για την ανάκτηση των παράνομα καταβεβλημένων ποσών ή, όπως στην υπόθεση Flιchard, των παράνομα διαγεγραμμένων ποσών.
Αποκαταστήστε λοιπόν τη ζημία του φορολογουμένου, στο μέτρο που κάτι τέτοιο είναι ακόμη εφικτό.
Δεύτερον, φροντίστε να τιμωρηθούν με συνέπεια οι υπεύθυνοι για τις παρατυπίες και τις αρνητικές εξελίξεις, υποχρεώνοντάς τους εν ανάγκη να αποκαταστήσουν μέρος της ζημίας από την τσέπη τους.
Αυτά θα αποτελούσαν δύο καινοτομίες για την Επιτροπή, διότι απ' όσο ξέρω ποτέ μέχρι σήμερα δεν υποχρεώθηκε κανένας ενεχόμενος υπάλληλος να επιστρέψει χρηματικά ποσά στον κοινοτικό προϋπολογισμό.
Δεν είναι ανάγκη να διορθωθούν οι σχετικές δημοσιονομικές κανονιστικές ρυθμίσεις.
Δεν χρειαζόμαστε γι' αυτό μεταρρυθμίσεις παρά εφαρμογή των εν λόγω ρυθμίσεων, γιατί διαφορετικά το γράμμα του νόμου θα παραμείνει νεκρό.
Υπό αυτό το πρίσμα πιστεύω ότι μπορείτε να καταλάβετε πως έχουμε σοβαρές αμφιβολίες για ορισμένες προτάσεις που υποβάλατε δημόσια κατά τις μεγαλόσχημες εξαγγελίες σας για τη μεταρρύθμιση της Επιτροπής.
Αναφέρω ενδεικτικά την πρόθεσή σας να καταργήσετε τους εκ των προτέρων ανεξάρτητους δημοσιονομικούς ελέγχους - τονίζω, ανεξάρτητους - ή την πρόθεσή σας να διαγράψετε από τον δημοσιονομικό κανονισμό διατάξεις που αφορούν τη δημοσιονομική ευθύνη των διατακτών.
Όλα αυτά δείχνουν ότι κάποιες κυρίες και κύριοι έχουν μείνει περισσότερο από ό,τι πρέπει στις Βρυξέλλες προστατευμένοι από τις ευθύνες τους.
Δεν θα έχουμε προσφέρει καλή υπηρεσία στην Ευρώπη αν πάμε στις εκλογικές μας περιφέρειες και πούμε στους ψηφοφόρους μας ότι, αφού για πρώτη φορά στα χρονικά μια Επιτροπή αναγκάσθηκε να παραιτηθεί εξαιτίας απατών και παρατυπιών, καταργείται τώρα από τις αντίστοιχες διατάξεις ο ανεξάρτητος δημοσιονομικός έλεγχος και η ευθύνη των υπαλλήλων.
Κυρία Schreyer, αγαπητά μέλη της Επιτροπής, εκμεταλλευθείτε την ευκαιρία που σας προσφέρει η αναβολή χορήγησης απαλλαγής για το οικονομικό έτος 1998 για να δείξετε ότι ως νέα Επιτροπή διαθέτετε ισχυρή ηγεσία και ικανότητα δράσης!
Κύριε Πρόεδρε, το σημαντικότερο καθήκον του Κοινοβουλίου ήταν και παραμένει η αποκατάσταση της εμπιστοσύνης των Ευρωπαίων πολιτών στην ευρωπαϊκή ολοκλήρωση.
Στην προσπάθεια επίτευξης του στόχου αυτού το ισχυρότερο όπλο που διαθέτουμε είναι η χορήγηση απαλλαγής.
Για τοn λόγο αυτό η Oμάδα μου των Φιλελευθέρων Δημοκρατών υποστηρίζει την πρόταση αναβολής της χορήγησης απαλλαγής, έως ότου η Ευρωπαϊκή Επιτροπή ανταποκριθεί στους συγκεκριμένους όρους που της θέσαμε.
Με τον τρόπο αυτό διατηρούμε την πίεση και είμαστε σε θέση να επιτύχουμε γνήσιες μεταρρυθμίσεις.
Δυστυχώς, ούτε φέτος ακολούθησε το Συμβούλιο το καλό παράδειγμα του Κοινοβουλίου και χορήγησε την απαλλαγή για το 1998 σαν να μην είχε συμβεί το παραμικρό.
Λυπούμαι ιδιαίτερα γι' αυτό, καθώς μάλιστα οι εθνικές κυβερνήσεις είναι υπεύθυνες για το 80% των διατιθέμενων πόρων στην Ένωση, ευθύνονται επομένως και για ένα ανάλογο ποσοστό των παρατυπιών.
Είναι καιρός να ακολουθήσει το Συμβούλιο το παράδειγμά μας και να πράξει με παρρησία αυτό που επιβάλλουν οι περιστάσεις.
Η αποτελεσματικότητα των αποφάσεών μας για τη χορήγηση απαλλαγής καθίσταται προφανής από τις ευρείες μεταρρυθμίσεις που έχει ξεκινήσει η Επιτροπή.
Να σας αναφέρω ένα πρόσφατο παράδειγμα.
Με τις πιέσεις που ασκήσαμε δώσαμε μια πρώτη ώθηση προκειμένου να αναθεωρήσει ριζικά την εξωτερική της πολιτική η Επιτροπή.
Σχετικά με την εξέλιξη αυτή πιστεύω κατ' αρχήν ότι τα σχέδια για αλλαγή του project cycle και για μετατροπή του SCR σε ευρωπαϊκό γραφείο αποτελούν ένα βήμα προς τη σωστή κατεύθυνση.
Παρ' όλα αυτά, δεν είδα μέχρι τώρα να καθορίζονται σαφείς πολιτικές προτεραιότητες, οι οποίες χρειάζονται προκειμένου να χορηγηθούν οι πολύ περιορισμένοι πόροι που διαθέτουμε.
Το ενδιαφέρον που έχει εκδηλωθεί για τη χορήγηση απαλλαγής προς την Επιτροπή είναι εντονότατο, πιστεύω ωστόσο ότι τουλάχιστο το ίδιο έντονο, αν όχι και εντονότερο, ενδιαφέρον θα πρέπει να επιδειχθεί στην απαλλαγή για το Ευρωπαϊκό Κοινοβούλιο.
Εντός της Επιτροπής έχει ξεκινήσει μετά από τις δικές μας πιέσεις ένα ριζοσπαστικό πρόγραμμα μεταρρυθμίσεων.
Δυστυχώς, δεν κατέστη δυνατόν να πραγματοποιηθεί κάτι αντίστοιχο και στο Κοινοβούλιο.
Η έκθεση Kuhne είναι η πρώτη έκθεση του Κοινοβουλίου η οποία αναφέρεται σοβαρά στο ζήτημα της χορήγησης απαλλαγής.
Ο κ. Kuhne όχι μόνο κατάφερε να θέσει το δάκτυλο στον τύπο των ήλων, αλλά χάρη στην έκθεσή του συμφωνήσαμε επίσης και σε ένα συγκεκριμένο χρονοδιάγραμμα.
Βάσει αυτού του χρονοδιαγράμματος θα κριθούν οι προσπάθειές μας, γεγονός για το οποίο θεωρούμε ιδιαίτερα σημαντική την έκθεση του κ. Kuhne.
Υποστήριξαν ορισμένοι ότι το Κοινοβούλιο θα πρέπει να κριθεί βάσει των ίδιων αυστηρών κριτηρίων με τα οποία κρίνεται η Επιτροπή.
Εγώ δεν συμφωνώ με τη θέση αυτή.
Πιστεύω ότι για εμάς τους ίδιους θα πρέπει να βάλουμε τον πήχη ακόμα ψηλότερα.
Είμαστε η ελέγχουσα αρχή.
Έχουμε άμεσες σχέσεις με τους πολίτες.
Φέρουμε την κύρια ευθύνη για την αποκατάσταση της εμπιστοσύνης των πολιτών.
Για τον λόγο αυτό δεν αρκεί να παίζουμε τον ρόλο του αυστηρού κριτή των μη αιρετών υπαλλήλων της Επιτροπής.
Θα πρέπει και να είμαστε πολύ καλύτεροι από αυτούς, αν και δυστυχώς κάτι τέτοιο απέχει πόρρω από την πραγματικότητα.
Δεν θέλω να κατηγορήσω άμεσα τη στιγμή αυτή για την κακή εικόνα του Κοινοβουλίου όλους όσους είχαν πάντοτε την πλειοψηφία.
Τα δύο μεγάλα κόμματα ευθύνονται για το κλίμα νεποτισμού και σκοτεινών δοσοληψιών που επικρατεί στο Κοινοβούλιο.
Αλλά και τα μικρά κόμματα που αντιμετώπισαν τόσο ανεύθυνα τις κομματικές χρηματοδοτήσεις δεν είναι άμοιρα ευθυνών για την κακή εικόνα που δίνουμε στην κοινή γνώμη.
Η έκθεση Kuhne μπορεί να αποτελέσει ένα ισχυρό όπλο στα χέρια των μεταρρυθμιστικών στοιχείων του Κοινοβουλίου.
Δεν είναι ωστόσο σίγουρο ακόμα ότι η έκθεση θα γίνει δεκτή.
Υπάρχει ο κίνδυνος να αποδυναμώσουμε ένα σημαντικό μέρος της έκθεσης εφόσον χορηγήσουμε απαλλαγή στον εαυτό μας, αντίθετα από ό,τι κάναμε για την Επιτροπή. Ελπίζω να μη συμβεί κάτι τέτοιο.
Ας σκεφτούμε το ζήτημα σοβαρά, έτσι ώστε να μπορέσουμε να ξανακερδίσουμε την εμπιστοσύνη των πολιτών.
Κύριε Πρόεδρε, κύριοι Επίτροποι, αγαπητοί συνάδελφοι, η διόρθωση των κακώς κειμένων πρέπει να αποτελέσει τον στόχο μας στο δύσκολο εγχείρημα που λέγεται χορήγηση της ετήσιας απαλλαγής.
Η απαλλαγή αυτή είναι μια σοβαρή υπόθεση, όπως τόνισε σωστά η κ. Theato.
Χορήγηση απαλλαγής σημαίνει τελικά πιστοποίηση χρηστής διοίκησης.
Θα ήθελα να ευχαριστήσω όλους τους εισηγητές καθώς και τους συναδέλφους της Επιτροπής Ελέγχου του Προϋπολογισμού για το σημαντικό έργο που πραγματοποίησαν.
Η έκθεση Stauner, περιλαμβανομένου της αιτιολογικής της έκθεσης, με την οποία συμφωνώ απόλυτα, είναι ιδιαίτερα επικριτική κατά της Ευρωπαϊκής Επιτροπής.
Οι τέσσερεις μεγαλύτερες πολιτικές ομάδες κατέληξαν σε συμφωνία συνιστώντας αναβολή της χορήγησης απαλλαγής και απευθύνοντας στην Επιτροπή αντί της απαλλαγής έναν κατάλογο με 17 συγκεκριμένα ερωτήματα.
Συμφωνώ με αυτή την προσέγγιση και σας καλώ να κάνετε δεκτή την έκθεση της κ. Stauner στο σύνολό της.
Θα ήθελα στη συνέχεια να αναφερθώ στην έκθεση του κ. Kuhne, ο οποίος πραγματοποίησε ένα εξαιρετικό έργο.
Η έκθεσή του αποτελεί μια ανηλεή καταγγελία των κακώς κειμένων στα ευρωπαϊκά θεσμικά όργανα.
Μας είπε μόλις η κ. Morgan ότι δεν θα πρέπει να κυνηγούμε φαντάσματα.
Μα δεν κυνηγούμε φαντάσματα, κυρία Morgan.
Οι καταγγελίες μας περιλαμβάνονται σαφέστατα στη θαρραλέα έκθεση του οικονομικού ελεγκτή μας κ. O' Hannrachain.
Οι καταγγελίες αυτές είναι συντριπτικές: κενά στην απογραφή, σωρεία κλοπών.
Θύμα τους μάλιστα υπήρξα και εγώ στο παρελθόν, όταν εκλάπησαν ο υπολογιστής και ο εκτυπωτής μου.
Δεύτερον, απαράδεκτα συχνή ευνοϊκή μεταχείριση "ημετέρων". Αυτή η παράνομη ευνοϊκή αντιμετώπιση θα έπρεπε να αποτελούσε την εξαίρεση και όχι τον κανόνα.
Ωστόσο, διαπιστώνουμε ότι το 1998 οι παράνομες ευνοϊκές μεταχειρίσεις ανέρχονται στο 50% των περιπτώσεων.
Δεν μπορούμε βέβαια να μιλούμε πλέον γι εξαίρεση!
Τρίτον, η κτηριακή πολιτική, μια πολιτική σαλαμοποίησης, κατά την οποία οι αποφάσεις λαμβάνονται βήμα-βήμα. Μια πολιτική τετελεσμένων γεγονότων.
Αγαπητοί συνάδελφοι, χρειαζόμαστε μια μακροπρόθεσμη κτηριακή πολιτική που όχι μόνο να εφαρμόζεται σωστά, αλλά και να αποφεύγει τις περιττές σπατάλες. Όπως για παράδειγμα η κατασκευή υπόγειας σήραγγας εδώ στο Στρασβούργο μεταξύ του τυπογραφείου στο κτήριο ΙΡΕ-Ι και αυτού του κτηρίου, προκειμένου να επικοινωνεί το τυπογραφείο με το δικό μας σύστημα διανομής.
Κόστος της κατασκευής: 27,4 εκατ. γαλλικά φράγκα!
Πρόκειται περί παραλογισμού!
Ο κ. Kuhne καταφέρθηκε δια του Τύπου, αλλά και εδώ σήμερα κατά της στάσης της Ομάδας μου των Πρασίνων.
Μας κατηγορεί ότι παίζουμε μικροκομματικά παιχνίδια.
Όχι, κύριε Kuhne, δεν παίζουμε κανένα μικροκομματικό παιχνίδι εδώ!
Αντίθετα, τηρούμε συνεπή στάση.
Είναι μήπως μικροκομματικό παιχνίδι να ζητούμε να αντιμετωπίσουμε τις δικές μας υπηρεσίες όπως αυτές της Επιτροπής; Γι' αυτό και υποβάλαμε την τροπολογία μας, με την οποία ζητούμε την αναβολή της χορήγησης απαλλαγής για τον προϋπολογισμό του Κοινοβουλίου και την υποβολή στον Γενικό Γραμματέα ενός καταλόγου ερωτημάτων που θα πρέπει να απαντηθούν προ της 15ης Μαΐου.
Με χαρά μου διαπίστωσα, αγαπητοί συνάδελφοι, ότι και ο κ. Deprez τήρησε ανάλογη στάση.
Με χαρά μου διαπίστωσα επίσης ότι και το Ευρωπαϊκό Λαϊκό Κόμμα υπέβαλε δια του κ. Elles μια ανάλογη τροπολογία.
Ελπίζω λοιπόν η τροπολογία μας να τύχει ευρείας υποστήριξης. Αυτή απορρίφθηκε με μεγάλη πλειοψηφία στην Επιτροπή Ελέγχου του Προϋπολογισμού.
Ελπίζω ωστόσο να γίνει τώρα δεκτή από την πλειοψηφία της Ολομέλειας.
Κύριε Πρόεδρε, αγαπητοί μου συνάδελφοι, η έκθεση της κ. Stauner, για την οποία συζητάμε σήμερα, είναι σημαντική για πολλούς λόγους.
Ενδιαφέρει πράγματι άμεσα τους πολίτες των διαφόρων χωρών μας, καθώς αφορά τα οικονομικά της Ευρωπαϊκής Ένωσης και οι λαοί της Ευρώπης δικαιούνται να ζητούν λογαριασμό προκειμένου να μάθουν τι γίνονται τα χρήματά τους.
Η έκθεση αυτή είναι εξίσου σημαντική επειδή θίγει σοβαρές δυσλειτουργίες της Ευρωπαϊκής Επιτροπής κατά την εκτέλεση του προϋπολογισμού, δυσλειτουργίες που αφορούν σημαντικά δημοσιονομικά κονδύλια.
Η Ομάδα μας υποστηρίζει εξ ορισμού κάθε προσπάθεια καταπολέμησης της απάτης και συμμερίζεται κατά συνέπεια τη γνώμη της εισηγήτριας πως αποτελεί επιτακτική ανάγκη να βελτιωθεί και να καταστεί αποτελεσματικότερη η διαχείριση της Ευρωπαϊκής Επιτροπής.
Μας ανησυχούν πάρα πολύ τόσο οι παρατυπίες που διαπιστώνονται στο πλαίσιο των προγραμμάτων ΜED και ECHO όσο και ορισμένες πληροφορίες σχετικά με την υπόθεση Flιchard.
Η Ομάδα Ένωση για την Ευρώπη των Εθνών είναι πεπεισμένη πως τέτοιου είδους πρακτικές επιφέρουν αναπόφευκτα σοβαρό πλήγμα στην αξιοπιστία και κατά συνέπεια στην εικόνα ολόκληρης της Ευρωπαϊκής Ένωσης.
Πρέπει να υπενθυμιστεί επίσης, αγαπητοί μου συνάδελφοι πως υποχρεωθήκαμε να διαπιστώσουμε ανεπάρκειες στη διαδικασία διαλόγου με την Επιτροπή, η οποία φαίνεται πως δεν κατάφερε ή δεν θέλησε να ανταποκριθεί στις προσδοκίες και να απαντήσει στις ερωτήσεις των μελών του οργάνου κοινοβουλευτικού ελέγχου.
Δεδομένων των πολυάριθμων επίμαχων περιπτώσεων που εκκρεμούν, είτε πρόκειται για παρατυπίες είτε για διακυβευόμενα δημοσιονομικά κονδύλια, η Ομάδα μας θεωρεί απαραίτητο για την ώρα να αρνηθεί τη χορήγηση απαλλαγής για το έτος 1998.
Δεν μπορούμε παρά να καλέσουμε την Ευρωπαϊκή Επιτροπή να διαβιβάσει εμπρόθεσμα όλες τις πληροφορίες που ζητήθηκαν από την Επιτροπή Ελέγχου του Προϋπολογισμού, όσον αφορά τα μέτρα που θα λάβει προκειμένου να εξαλειφθούν τα εμπόδια και να ανοίξει ο δρόμος για τη χορήγηση της απαλλαγής.
Προφανώς η χορήγηση απαλλαγής χωρίς να ζητηθούν συμπληρωματικές διευκρινίσεις από την Ευρωπαϊκή Επιτροπή θα αποτελούσε δείγμα αδυναμίας του Ευρωπαϊκού Κοινοβουλίου.
Το Κοινοβούλιό μας θα έχανε την υπόληψή του και θα εξευτελιζόταν στα μάτια της κοινής γνώμης των χωρών μας, κάτι που δεν το θέλουμε.
Όσον αφορά την πρόταση της Ευρωπαϊκής Επιτροπής, δεν τίθεται θέμα για την Ομάδα Ένωση για την Ευρώπη των Εθνών να δεχθεί να λαμβάνεται από κοινού η απόφαση για την απαλλαγή.
Στις Συνθήκες προβλέπεται πράγματι σαφώς η αποκλειστική αρμοδιότητα του Κοινοβουλίου στον τομέα του δημοσιονομικού ελέγχου.
Κύριε Πρόεδρε, η διαδικασία χορήγησης απαλλαγής για το 1998 μας υπενθυμίζει για άλλη μια φορά ότι όντως η Ευρωπαϊκή Ένωση έχει αποκτήσει μια πολύ κακή εικόνα.
Το Ελεγκτικό Συνέδριο αναφέρει στην ετήσια έκθεσή του για το 1998 ένα απαράδεκτα υψηλό ποσοστό λαθών, και μάλιστα αναγκάζεται να υποβάλει αρνητική δήλωση αξιοπιστίας.
Εφόσον δεν δεσμευθεί η Επιτροπή να μειώσει ουσιαστικά το ποσοστό λαθών από το επόμενο έτος, δεν μπορούμε να της χορηγήσουμε απαλλαγή.
Η έκθεση Stauner αξίζει γενικώς υποστήριξης στο σημείο αυτό.
Το Κοινοβούλιο θέτει αυστηρούς όρους στην Επιτροπή.
Θέτουμε όμως ανάλογους όρους και στους εαυτούς μας; Σωστά ζητούμε από την Επιτροπή να βασίζει τον προϋπολογισμό σε λεπτομερείς υπολογισμούς.
Ωστόσο, πόσο λεπτομερείς είναι οι υπολογισμοί για τον προϋπολογισμό του ίδιου του Κοινοβουλίου; Εδώ και χρόνια δημιουργούνται τεράστια πλεονάσματα σε διάφορες θέσεις του προϋπολογισμού του Κοινοβουλίου, τα οποία στη συνέχεια διατίθενται για την αγορά κτηρίων.
Μου δίνεται έτσι η εντύπωση ότι πολλές διοικητικές δαπάνες υπολογίζονται επίτηδες με τέτοια γενναιοδωρία, ώστε να βρεθούν τελικά χρήματα για τα κτήρια.
Πρέπει να τεθεί τέλος σε τέτοια ύποπτα κόλπα.
Αλλά και για τις δημόσιες συμβάσεις θα πρέπει το Κοινοβούλιο να αναλάβει τις ευθύνες του.
Είναι απαράδεκτο το γεγονός ότι ο αριθμός συμβάσεων που ανατίθεται σε "ημετέρους" ανέρχεται στο 50% όλων των συμβάσεων.
Πού οφείλεται αυτή η τεράστια άνοδος; Ο Γενικός Γραμματέας ανέφερε ορισμένους διαδικαστικούς λόγους, αρκούν όμως αυτοί για να εξηγηθεί το φαινόμενο; Χρειάζεται να χυθεί επειγόντως άπλετο φως στην υπόθεση.
Ο εισηγητής Kuhne θίγει επίσης και τα προβλήματα με τη χρηματοδότηση του κτηρίου Spinelli.
Πρόκειται για το γνωστό σκάνδαλο με νέα κτήρια.
Μήπως είναι καιρός να πραγματοποιηθεί μια ανεξάρτητη έρευνα σχετικά με το πώς λαμβάνονται οι αποφάσεις γι' αυτά τα κτήρια;
Τα σκάνδαλα αυτά δεν πρέπει πλέον να αποσιωπούνται.
Το Κοινοβούλιο οφείλει να απαιτήσει την πραγματοποίηση των αναγκαίων μεταρρυθμίσεων.
Γι' αυτό και συμφωνούμε με εκείνες τις τροπολογίες που ζητούν την αναβολή της απαλλαγής μέχρις ότου υποβάλει συγκεκριμένα σχέδια ο Γενικός Γραμματέας.
Κύριε Πρόεδρε, χαιρετίζω τους δύο Επιτρόπους που έχουν μεγαλύτερη συμμετοχή στην κατάρτιση του προϋπολογισμού και δεν έχω καμία αμφιβολία ότι ο Πρόεδρος κ. Prodi θα παρευρίσκεται στη συζήτηση που θα διεξαχθεί σε δύο μήνες.
Ξεκινώντας από την πιο σημαντική απαλλαγή, την έγκριση των λογαριασμών της Επιτροπής - που είναι από πολιτική άποψη πιο σχετική και από ποσοτική άποψη πιο σημαντική - αντιλαμβανόμαστε ότι η ευθύνη της όσον αφορά τις δαπάνες είναι περιορισμένη και ότι μεγάλο μέρος της ευθύνης αυτής ανήκει στα κράτη μέλη.
Θα πρέπει να καταβληθεί κατ' αρχάς προσπάθεια ώστε να δώσετε εσείς το παράδειγμα στο οποίο θα μπορούν να αναφερθούν τα κράτη, και επομένως να καταλάβετε ότι εμείς απαιτούμε περισσότερα, εάν κάτι τέτοιο είναι δυνατόν· και θα πρέπει να αρχίσουμε κάποια μέρα να συζητάμε με σοβαρότητα για τις περιπτώσεις που πάντα εντοπίζονται όχι στην Επιτροπή, αλλά στο Συμβούλιο.
Θα ήθελα επίσης η έκθεση της συναδέλφου μας κ. Stauner να θεωρηθεί από την πιο θετική κατά το δυνατό πλευρά της.
Έχει επιτευχθεί συμφωνία εκ μέρους όλων των Ομάδων να υποβάλουμε 17 ερωτήσεις σχετικά με ορισμένες περιπτώσεις.
Δεν είναι οι μόνες.
Θα μπορούσαμε να είχαμε αναφέρει και άλλα προβλήματα που προκύπτουν από τα προγράμματα TACIS ή PHARE.
Μετά την κρίση από την οποία εξήλθε η προηγούμενη Επιτροπή και που εσείς έχετε αρχίσει να διαχειρίζεστε, αυτό που θέλουμε - επειδή πιστεύουμε στις προθέσεις της και επιθυμούμε μια ισχυρή και ανεξάρτητη Επιτροπή, λόγο για τον οποίο σας δίνουμε πίστωση χρόνου - είναι να μας δώσετε μια θετική απάντηση για κάποιες πολύ συγκεκριμένες περιπτώσεις.
Σας βεβαιώ ότι για καθεμία από τις περιπτώσεις που σας εκθέτουμε μπορείτε να απαντήσετε θετικά.
Επομένως, από τώρα μέχρι το καλοκαίρι θα μπορούσαμε να διεξάγουμε μια συνεδρίαση για να εγκρίνουμε τους λογαριασμούς.
Εμείς ενδιαφερόμαστε ακόμα περισσότερο από εσάς για την έγκριση των λογαριασμών.
Θα ήθελα να εξετάσετε υπό αυτό το πρίσμα την έκθεση που παρουσιάζει η Gabriele Stauner με την ευρεία συγκατάθεση των πολιτικών ομάδων.
Η συζήτηση αυτή είναι πολιτική και πρέπει να καταλάβετε ότι απαιτούμε έργα εκ μέρους σας.
Δεν είναι δυνατόν να εξαφανίζονται τα έγγραφα.
Πρέπει να κάνετε κάτι, ανεξάρτητα από το γεγονός ότι επιθυμώ να επιτευχθεί σύντομα συμφωνία σχετικά με τον τρόπο με τον οποίο πρέπει να χειριζόμαστε τα έγγραφα που ονομάζετε εμπιστευτικά.
Ως εισηγητής του προϋπολογισμού της Επιτροπής για το 1999 θα ήμουν πολύ ικανοποιημένος αν μπορούσα να εργαστώ γνωρίζοντας επακριβώς σε ποια έγγραφα έχουμε πρόσβαση και σε ποια όχι και γιατί.
Σας αναφέρω ένα πρόσθετο στοιχείο.
Δεν πρέπει να επικεντρωνόμαστε υπερβολικά σε μια συζήτηση αυστηρά λογιστικού περιεχομένου.
Όπως βλέπω σε αυτόν τον προϋπολογισμό, πρόκειται για μια συζήτηση πολιτικού περιεχομένου, η οποία ξεφεύγει από την αυστηρή εξέταση όσων κάνατε με τον προϋπολογισμό του 1998.
Είναι μια γενική συζήτηση.
Πρέπει επίσης να επιτευχθεί μια συμφωνία-πλαίσιο σχετικά με το πώς μπορούμε να συμπεριλάβουμε σε αυτή τη συζήτηση - της οποίας η σημασία ενισχύεται όλο και περισσότερο - όχι μόνο τα λογιστικά θέματα, αλλά και θέματα προηγουμένων ετών που σχετίζονται με τις δαπάνες ή τη διαχείριση.
Γνωρίζετε ήδη ότι η απάτη ή η κατάχρηση αποτελούν αιτία απώλειας χρημάτων.
Εσείς αντιμετωπίζετε μια μεγάλη πρόκληση επειδή παρατηρείται απώλεια πολύ περισσότερων πόρων λόγω της έλλειψης κινήτρων, αυτού του ιού από τον οποίο έχουν προσβληθεί όλες οι διοικητικές υπηρεσίες της Επιτροπής και εναντίον του οποίου πρέπει εσείς να "λάβετε δραστικά μέτρα";.
Η έλλειψη κινήτρων, σε μεγαλύτερο βαθμό από την κατάχρηση, έχει ως αποτέλεσμα την απώλεια πολλών πόρων.
Αυτό είναι ένα ποιοτικό στοιχείο που θα πρέπει επίσης να λαμβάνεται όλο και περισσότερο υπόψη σε αυτή τη συζήτηση.
Τέλος, θα αναφερθώ στον προϋπολογισμό του Ευρωπαϊκού Κοινοβουλίου και θα ήθελα να απαντήσω σε όποιον λέει ότι, όσο αυστηροί και απαιτητικοί υποτίθεται ότι είμαστε με εσάς, άλλο τόσο θα πρέπει να είμαστε και με τους εαυτούς μας.
Ασφαλώς.
Δεν πρέπει όμως να συγκρίνουμε διαφορετικά θέματα.
Στον προϋπολογισμό π.χ. του Κοινοβουλίου ο δημοσιονομικός ελεγκτής δεν εντόπισε καμία παρατυπία.
Επομένως, πρέπει να είμαστε συνετοί και δίκαιοι και να αντιμετωπίζουμε τον καθένα με τον κατάλληλο τρόπο.
Από το Κοινοβούλιο πρέπει να έχουμε τις ίδιες απαιτήσεις όπως και από τους άλλους, αυτό όμως είναι το δικό μας θεσμικό όργανο, διαθέτουμε περισσότερα στοιχεία, και επομένως μπορούμε να έχουμε ένα ιδιαίτερο κριτήριο τη στιγμή που θα προτείνουμε, όπως η έκθεση Kuhne, την απαλλαγή υπό όρους και όχι την αναβολή της απαλλαγής.
Τελειώνω λέγοντας ότι μπορείτε να απαντήσετε στις 17 ερωτήσεις που σας υποβάλαμε.
Επιθυμούμε να απαντήσετε και πιστεύουμε ότι με αυτόν τον τρόπο σας στηρίζουμε ώστε εσείς, οι άρτι αφιχθέντες σε αυτή την Επιτροπή, να ελέγχετε πραγματικά αυτό το όργανο, να "πιάσετε τον ταύρο από τα κέρατα"; - όπως λέμε στην Ισπανία - και να μπορέσουμε πριν από το καλοκαίρι να καταλήξουμε σε συμφωνία της πλειοψηφίας των Ομάδων του Κοινοβουλίου για την απαλλαγή σχετικά με την εκτέλεση του προϋπολογισμού αυτό το έτος.
Κύριε Πρόεδρε, η νέα Επιτροπή δεν έχει ευθύνη για τις παλιές υποθέσεις, αλλά πρέπει να κριθεί βάσει της βούλησής της να βάλει τάξη.
Μέχρι τώρα δεν έχει δείξει ιδιαίτερη προθυμία για κάτι τέτοιο.
Η Επιτροπή έχει συγκαλύψει τη μη πρόσβαση στις απαραίτητες πληροφορίες, ενώ ισχυρίζεται πως οι υποθέσεις δεν εμπίπτουν στην απαλλαγή για το 1998, κάτι που δεν ισχύει.
Όλες οι υποθέσεις ανέκυψαν το 1998, και γι' αυτό πρέπει φυσικά να συμπεριληφθούν στην απαλλαγή για το 1998.
Η Επιτροπή έχει εν γένει μεταχειριστεί διάφορα τεχνάσματα σε μια προσπάθεια να αποφύγει τις ερωτήσεις μας, πράγμα εντελώς απαράδεκτο.
Η Συνθήκη είναι σαφής: το Κοινοβούλιο βάσει του άρθρου 276 έχει δικαίωμα να λάβει όλες τις απαιτούμενες πληροφορίες που αφορούν τη διαδικασία χορήγησης απαλλαγής.
Θα ήθελα να σας δώσω ένα παράδειγμα.
Σύμφωνα με τη συνήθη πρακτική, απέστειλα ως εισηγητής για την αναπτυξιακή βοήθεια ένα ερωτηματολόγιο στην Επιτροπή σχετικά με το ECHO.
Απεστάλη στην Επιτροπή τον Νοέμβριο.
Μόλις τον Μάρτιο έλαβα μια απάντηση, όπου μεταξύ άλλων λέει ότι μπορώ να πάω να κουρεύομαι.
Εν τω μεταξύ λαμβάνει η κυρία Fontaine ένα γράμμα από τον κύριο Prodi, το οποίο λέει ότι η Επιτροπή κουράστηκε να απαντά σε όλες τις ηλίθιες ερωτήσεις της Επιτροπής Ελέγχου του Προϋπολογισμού.
Συγγνώμη δηλαδή, αλλά ή τους βάρεσε ο ήλιος στο κεφάλι ή πρέπει να έχουν πάρα πολύ κακούς συμβούλους.
Η Επιτροπή έχει υποχρέωση να απαντά στις ερωτήσεις μας, είτε τους αρέσει το περιεχόμενο είτε όχι.
Μέχρι να το καταλάβουν αυτό νομίζω ότι πρέπει να αναβάλουμε τη χορήγηση απαλλαγής.
Ελπίζω ότι η Επιτροπή θα πάρει στα σοβαρά τις απαιτήσεις μας, διαφορετικά θα είμαστε έτοιμοι τον Μάιο να τους στείλουμε σε πολύ μακρόχρονες διακοπές.
Θα ήθελα να εξηγήσω τι αφορά η υπόθεση ECHO.
Πρώτα απ' όλα θα ήθελα να υπογραμμίσω ότι δεν πρόκειται για μια προσωπική δυσφημιστική εκστρατεία, αλλά για την ανάγκη επιτέλους να μπει μια τάξη.
Τι μηνύματα στέλνουμε στους παρόντες και μελλοντικούς ηγέτες της Επιτροπής όταν οι υπεύθυνοι διαφεύγουν από την ποινική δίωξη; Το σκάνδαλο του ECHO ακόμη δεν έχει επιφέρει συνέπειες.
Το θέμα βρίσκεται αυτή τη στιγμή ενώπιον του Δικαστηρίου στο Λουξεμβούργο, το οποίο παραδέχεται ότι κατά τα φαινόμενα δεν συνέβη τίποτα σχετικά με το θέμα και κατά πάσα πιθανότητα θα το μεταβιβάσει στις βελγικές αρχές σε ένα δύο χρόνια.
Το πρόβλημα είναι ότι η υπόθεση ECHO δεν αφορά εγκλήματα κατά της ιδιοκτησίας.
Πρόκειται για μια κατάφωρη παράλειψη και για έναν υπάλληλο που πήρε αποφάσεις κατά παράβαση του δημοσιονομικού κανονισμού.
Η απόφαση για την απαλλαγή του πρώην διευθυντή ελήφθη από την προηγούμενη Επιτροπή και ήταν μια καθαρά πολιτική απόφαση.
Τώρα η Επιτροπή έχει προθεσμία έως τις 15 Μαΐου για να λύσει το πρόβλημα.
Εάν δεν υπάρξουν ικανοποιητικές λύσεις, θα αγωνιστώ ώστε να συσταθεί κοινοβουλευτική εξεταστική επιτροπή, η οποία θα μπορέσει να φτάσει στην άκρη της υπόθεσης.
Θεωρώ επίσης ότι είναι καλή ιδέα να εξετάσουμε πιο εξονυχιστικά τη χορήγηση απαλλαγής για τα Ευρωπαϊκά Ταμεία Ανάπτυξης.
Υπάρχουν ακόμη μη ικανοποιημένες απαιτήσεις, αλλά τυχόν αναβολή της χορήγησης απαλλαγής πρέπει να συνοδεύεται από σαφείς απαιτήσεις προς την Επιτροπή.
Οι αντιπροσωπείες της Επιτροπής έσφαλαν.
Υπάρχουν πολλά παραδείγματα ότι θα μπορούσαν να έχουν εμποδίσει τις απάτες, εάν είχαν δείξει λίγο περισσότερη προσοχή.
Δυστυχώς υπάρχουν πάρα πολλές αντιπροσωπείες που το μόνο που κάνουν είναι να πίνουν σαμπάνιες.
Γι' αυτόν τον λόγο ζήτησα άδεια να εκπονήσω μια έκθεση πρωτοβουλίας ώστε να ξεκαθαρίσουμε αυτά τα πράγματα.
Το τελευταίο που θέλω να πω, κύριε Πρόεδρε, είναι ότι η Επιτροπή πρέπει να εξαναγκαστεί να μεταβιβάσει τις υποθέσεις απάτης στην OLAF.
Έλαβα 11 αναφορές με εκφράσεις που θυμίζουν Πεντάγωνο, ωστόσο η OLAF συνεχίζει να μη γνωρίζει τίποτα σχετικά, γι' αυτό θεωρώ ότι είναι καιρός να μπει μια τάξη στο όλο θέμα και χαίρομαι που ο κύριος Nielson έδειξε πρωτοβουλία ότι θέλει να το πράξει.
Προσμένω με χαρά να δω τα αποτελέσματα.
Αξιότιμε κύριε Πρόεδρε, η χορήγηση απαλλαγής στα διάφορα θεσμικά όργανα της ΕΕ συνιστά ένα ευρύ σύνολο.
Αξιοσημείωτο είναι δε το γεγονός ότι, σε πολλές περιπτώσεις προτείνεται τώρα η αναβολή της χορήγησης απαλλαγής.
Όσον αφορά μάλιστα την Επιτροπή, είναι το πέμπτο κατά σειρά έτος που το Ελεγκτικό Συνέδριο δεν παρέχει σαφή θετική γνωμοδότηση.
Επειδή τα κράτη μέλη, ήτοι το Συμβούλιο, έχουν υποστηρίξει τη χορήγηση απαλλαγής, ουσιαστικά πρόκειται για μια οιονεί διαρθρωτική σύγκρουση.
Προφανώς το Ελεγκτικό Συνέδριο θα πρέπει να αναλύει προσεκτικότερα τις ελλείψεις και τις καταχρήσεις και να δείχνει λιγότερη εμπιστοσύνη στους μαθηματικούς υπολογισμούς.
Ασχέτως με όσα ανέφερα μόλις τώρα, αυτό δεν περιορίζει διόλου την ευθύνη της Επιτροπής, η οποία είναι μεγάλη.
Οι εκθέσεις περί απαλλαγής καταδεικνύουν την αδήριτη ανάγκη για διοικητική μεταρρύθμιση.
Η μεταρρυθμιστική δέσμη προτάσεων του Επιτρόπου Kinnock πρέπει να εγκριθεί χωρίς καθυστέρηση.
Πρωταρχικός στόχος είναι η μεταρρύθμιση των εσωτερικών ελέγχων όλων των θεσμικών οργάνων.
Πρέπει να συνδυάσουμε τη διαχείριση και τον δημοσιονομικό έλεγχο με τέτοιο τρόπο, ώστε να διατηρείται και να ενισχύεται η προσωπική ευθύνη.
Το ισχύον σύστημα, το οποίο απαιτεί πλήθος υπογραφών για την πραγματοποίηση πληρωμών, εξαφανίζει την προσωπική ευθύνη.
Οι υπεύθυνοι δεν εμφανίζονται πουθενά.
Η βελτίωση της ποιότητας στη διοίκηση αποτελεί βασική προϋπόθεση για μια υπεύθυνη και αποτελεσματική διοίκηση.
Η αύξηση των ελέγχων απεικονίζει μόνον ένα πράγμα: ότι η διοικητική οργάνωση έχει αποτύχει.
Οι βασικές οικονομικές δυσκολίες εστιάζονται στη μεγαλύτερη κατηγορία του προϋπολογισμού: στη γεωργία.
Τούτο προκύπτει από το γεγονός ότι οι γεωργικές ενισχύσεις βασίζονται σε σημαντικό βαθμό είτε στην επιφάνεια είτε στον αριθμό των εκτρεφομένων ζώων, καθώς και από το γεγονός ότι καταβάλλονται από τα κράτη μέλη.
Η εν λόγω εξέλιξη οφείλεται κατά μεγάλο μέρος στη συμφωνία στα πλαίσια του Παγκόσμιου Οργανισμού Εμπορίου (ΠΟΕ), η οποία καθορίζει τις διαφορετικές μορφές γεωργικών ενισχύσεων, την ταξινόμησή τους και την επιθυμητή εξελικτική τους πορεία.
Το σύστημα συνεπάγεται γιγάντωση της γραφειοκρατίας και τεράστια αύξηση των ελέγχων, ενώ μακροπρόθεσμα μπορούμε να υποθέσουμε ότι θα οδηγήσει επίσης στην αναποτελεσματικότητα και στην εξαφάνιση των καλλιεργητών.
Παράλληλα, οι Ευρωπαίοι γεωργοί κατέληξαν να αποτελούν το στενότερα ελεγχόμενο τμήμα του πληθυσμού μιας περιοχής, και για τον λόγο αυτό εύχομαι να αποσαφηνιστεί στις προσεχείς διαπραγματεύσεις του ΠΟΕ το θέμα των γεωργικών ενισχύσεων.
Αξιότιμε κύριε Πρόεδρε, τις τελευταίες ημέρες διαβάσαμε στις εφημερίδες ότι το Ευρωπαϊκό Κοινοβούλιο αποτελεί παράδεισο για τους κλέφτες.
Τούτο είναι αφενός ενοχλητικό και αφετέρου άσχημο.
Πρέπει να δράσουμε, ούτως ώστε τα περιουσιακά στοιχεία του Ευρωπαϊκού Κοινοβουλίου να αντιμετωπίζονται με τον ίδιο σεβασμό, όπως και τα υπόλοιπα περιουσιακά στοιχεία.
Στο πλαίσιο αυτό πρέπει να αξιώσουμε μια διοίκηση για το Κοινοβούλιο.
Στον προϋπολογισμό του τρέχοντος έτους της ΕΕ έχει ορισθεί κονδύλι ύψους 300.000 ευρώ, προκειμένου να διενεργηθεί έρευνα σχετικά με τον διοικητικό τομέα του Κοινοβουλίου.
Βάσει του προϋπολογισμού, την εν λόγω έρευνα αναλαμβάνει ανεξάρτητος εμπειρογνώμονας.
Πού καθυστερεί η έρευνα, γιατί δεν έχει αρχίσει ακόμη και τι πρόκειται να γίνει γι' αυτό;
Κύριε Πρόεδρε, έχουμε συνειδητοποιήσει λόγω των προβλημάτων που προέκυψαν από τις μεγάλες απάτες στην παραγωγή κρασιού καθώς και λόγω άλλων τέτοιων περιπτώσεων ότι τα κονδύλια του ΕΓΤΠΕ-Εγγυήσεις χρησιμοποιούνται συχνά για την προώθηση παραγωγών μεγάλων εκμεταλλεύσεων, των οποίων μοναδικός πρακτικός στόχος είναι η απόσπαση επιδοτήσεων χωρίς καν να σκέφτονται αν υπάρχει η αγορά που θα μπορέσει να απορροφήσει τις παραγωγές αυτές.
Αυτό συμβαίνει τη στιγμή που μικρές εκμεταλλεύσεις, όπως οι γαλακτοπαραγωγικές, παραμένουν εκτός του πλαισίου των επιδοτήσεων και βλέπουν να απειλείται η ίδια τους η επιβίωση.
Γι' αυτόν τον λόγο φρονούμε ότι η πρόταση της Επιτροπής σχετικά με την τροποποίηση του Κανονισμού 723/97 και επίσης σχετικά με την αλλαγή της νομικής βάσης του κανονισμού πρόληψης της απάτης και των παρατυπιών από το άρθρο 37 στο άρθρο 280 της Συνθήκης, όπως προτείνει ο εισηγητής κ. Casaca, είναι πολύ ορθή.
Κατ' αυτόν τον τρόπο οι αγροτικές δαπάνες θα αντιμετωπίζονται ως οποιεσδήποτε άλλες δαπάνες για τις οποίες χρησιμοποιούνται πόροι της Ένωσης, κάτι που οδηγεί στην ενίσχυση της παρέμβασης του Κοινοβουλίου.
Κύριε Πρόεδρε, κύριε Επίτροπε, στην έκθεση της συναδέλφου μας Gabriele Stauner ανέλαβα την ευθύνη του τομέα έρευνας του τμήματος εσωτερικής πολιτικής.
Ασφαλώς και είχα επίγνωση της σημασίας του.
Ωστόσο, δεν μπορούσε να προβλεφθεί ότι κατά τη γενική ψηφοφορία για την έκθεση το κλίμα θα ήταν πάλι σχεδόν το ίδιο εκρηκτικό όπως κατά την άρνηση χορήγησης απαλλαγής για το 1996.
Όταν αναφέρομαι στα αποσπάσματα που αφορούν την έρευνα, ταυτόχρονα αναφέρομαι και σε αυτό που κατά καιρούς σκόπιμα χαρακτηρίζεται υποτιμητικά σαν "παλαιές περιπτώσεις" .
Όμως οι παλαιές περιπτώσεις δεν είναι παλιό χαρτί που πρέπει να πάει στην ανακύκλωση, παρά ένα παλιό βάρος που η Επιτροπή πρέπει επιτέλους να πάρει από τους ώμους μας.
Το Ελεγκτικό Συνέδριο επεσήμανε μια σειρά ελλείψεων στον τομέα της έρευνας του 1998.
Επέκρινε την προχρονολόγηση συμβάσεων, αλλά και το υψηλό γενικό ποσοστό σφαλμάτων που προέκυψε από τον έλεγχο των πληρωμών, που οφείλονται σε ανακριβείς αποδείξεις και στοιχεία κόστους. Για το ποσοστό αυτό η Επιτροπή δεν είναι ίσως ολοκληρωτικά υπεύθυνη, είναι όμως τουλάχιστον υπεύθυνη κατά 90%.
Σε αυτά προστίθενται τα παλιά βάρη που αναφέρθηκαν, όπως η περίπτωση του εξωτερικού συνεργάτη B και του τρόπου σύναψης της σύμβασής του.
Επίσης συμπεριλαμβάνεται η εσωτερική λογιστική έκθεση του 1997 του τομέα της τότε Επιτρόπου για θέματα έρευνας Cresson.
Η έκθεση αυτή μέχρι τα τέλη του 1999 ή τις αρχές του 2000 είχε χαθεί σε κάποιο συρτάρι.
Ταυτόχρονα εμφανίστηκε το επονομαζόμενο ευρωπαϊκό πυρηνικό σκάνδαλο.
Ποιος θα μπορούσε μετά από όλ' αυτά να απορήσει που διαπιστώνεται ότι εδώ υπάρχει σχέση ανάμεσα στο συρτάρι των δημοσιονομικών ελεγκτών και στο πλουτώνιο που πλανάται ακόμη στον χώρο στα τέλη του 1999;
Θα μπορούσαμε να εκφράσουμε την ικανοποίησή μας για μερικές από τις δηλώσεις που έκανε η Επιτροπή για τα γεγονότα αυτά.
Λέω με ευχαρίστηση ότι από πολλές συνομιλίες που είχα με αξιόπιστους υπαλλήλους της Επιτροπής αποκόμισα την εντύπωση ότι υπάρχει σαφής διάθεση για διορθώσεις.
Υπάρχει και σε εμάς αυτή η διάθεση.
Όμως έχουν γίνει λάθη και ο έλεγχος διαμορφώθηκε ήδη με τόσο ευγενικό τρόπο, όπως γίνεται όταν ο ορκωτός λογιστής επισκέπτεται κάποια εταιρία.
Αλλά αυτός που διεξήγαγε τον έλεγχο είναι το Ελεγκτικό Συνέδριο, μια αρχή που δεν έχει κανενός είδους προσωπικό συμφέρον από τη συγκεκριμένη υπόθεση. Συνεπώς, δεν ωφελεί η προσπάθεια παρουσίασης των σφαλμάτων ως ασήμαντων.
Εφόσον η εισηγήτρια εξακολουθεί παρ' όλα αυτά να πιστεύει πως οι περιπτώσεις αυτές δεν αντιμετωπίστηκαν σωστά, θα συμφωνήσω απόλυτα και χωρίς ενδοιασμούς, όπως έκανε - με μία μόνο αρνητική ψήφο - και η Επιτροπή Ελέγχου του Προϋπολογισμού.
Θέλω να παροτρύνω την Επιτροπή να μας δώσει άμεσα επαρκείς απαντήσεις που να αντέχουν την παρουσίασή τους στην κοινή γνώμη.
Έτσι, ο καθένας θα μπορέσει να σχηματίσει μια αντικειμενική εικόνα.
Οι ερωτήσεις μπορεί να είναι οδυνηρές.
Τις θέσαμε εξαιτίας της επέκτασης της δυσπιστίας και της κριτικής από την άρνηση χορήγησης της απαλλαγής για το 1996.
Ωστόσο, αποφασιστικό ρόλο θα παίξουν τα αποτελέσματα που θα παρουσιαστούν στις 15 Μαΐου.
Κύριε Πρόεδρε, κυρίες και κύριοι εκπρόσωποι της Επιτροπής, αγαπητοί συνάδελφοι, η διαδικασία απαλλαγής είναι περίπλοκη υπόθεση.
Χρειάζεται να αξιολογήσουμε έναν προϋπολογισμό δύο χρόνια μετά την εκτέλεσή του από την Επιτροπή, λαμβάνοντας παράλληλα υπόψη τον υπό κατάρτιση προϋπολογισμό, τις απαραίτητες βελτιώσεις για την εκτέλεση του προϋπολογισμού καθώς και τη συγκεκριμενοποίηση των πολιτικών στόχων της Ευρωπαϊκής Ένωσης.
Σε αυτή την περιπλοκότητα προστίθεται σήμερα η σαφώς ιδιόμορφη κατάσταση στην οποία βρισκόμαστε εδώ και περίπου έναν χρόνο, δηλαδή μια κάποια ανυποληψία στην οποία έχει περιέλθει η Ευρωπαϊκή Ένωση ως αποτέλεσμα της περσινής παραίτησης της Επιτροπής Santer, μια νέα Επιτροπή που αποτελείται ως επί το πλείστον από Επιτρόπους που δεν ανήκαν στην Επιτροπή που εξαναγκάστηκε σε παραίτηση, ένα νέο Κοινοβούλιο με πολλούς βουλευτές που αντιμετωπίζουν για πρώτη φορά αυτή τη διαδικασία απαλλαγής και, τέλος, μεταρρυθμίσεις ή προτάσεις μεταρρυθμίσεων που αφορούν άμεσα τα οικονομικά της Ευρωπαϊκής Ένωσης.
Αναφέρομαι στα διαρθρωτικά ταμεία, όσον αφορά τις ενέργειες που ήδη πραγματοποιήθηκαν, και στον δημοσιονομικό κανονισμό, όσον αφορά αυτά που πρέπει να γίνουν.
Σε αυτό το ακριβώς το πλαίσιο μας υποβλήθηκε η έκθεση της κ. Stauner, μια έκθεση που δυστυχώς δεν αξιολογεί παρά ελάχιστα την εκτέλεση από την Επιτροπή του προϋπολογισμού για το οικονομικό έτος 1998 με βάση τους πολιτικούς στόχους που έθεσε η Ευρωπαϊκή Ένωση.
Είναι βεβαίως αδιανόητο και απαράδεκτο να χρησιμοποιούνται τα χρήματα των πολιτών για παρατυπίες και απάτες και πρέπει βεβαίως να αναλύσουμε παράλληλα τους μηχανισμούς που επέτρεψαν αυτές τις καταχρήσεις και να καταγγείλουμε τους πρωταγωνιστές τους, αλλά μπορούμε επίσης να διερωτηθούμε σχετικά με τη μέθοδο που χρησιμοποιήθηκε για την εκπόνηση αυτής της έκθεσης.
Η έκθεση αυτή δεν έγινε αποδεκτή στην αρχική της μορφή, γιατί δεν επέτρεπε τη διαμόρφωση μιας άποψης σχετικά με την καλή ή όχι εκτέλεση του προϋπολογισμού του 1998 από την Επιτροπή.
Παρότι επιτεύχθηκε ένας συμβιβασμός, η αιτιολογική έκθεση εξακολουθεί να μη μας ικανοποιεί. Στην πραγματικότητα δεν αντικατοπτρίζει τον νέο προσανατολισμό της έκθεσης, καθηλώνοντας τις σχέσεις μεταξύ των θεσμικών μας οργάνων σε ένα πλαίσιο δυσπιστίας, τη στιγμή που εμείς και οι συμπολίτες μας επιθυμούμε να αναπτυχθεί μια εποικοδομητική συνεργασία προκειμένου να αυξηθεί η συνοχή μεταξύ των κρατών μας.
Ούτε βέβαια το περιεχόμενο και η επιχειρηματολογία άλλων πιο ειδικών εκθέσεων δικαιολογούν την αναβολή της χορήγησης της απαλλαγής.
Παραπέμπω ενδεικτικά στην έκθεση του κ. Khanbhai, που παρουσίαζε κάποια προβλήματα όσον αφορά τους λογαριασμούς της ΕΚΑΧ, τη στιγμή που η Επιτροπή και η Υψηλή Αρχή βρίσκονται στο στάδιο εξάλειψής τους εν όψει της λήξης της Συνθήκης της ΕΚΑΧ το 2002. Μεταξύ αυτών συγκαταλέγεται ο συντελεστής φερεγγυότητας και η μεταφορά των ακινήτων.
Στο πλαίσιο αυτής της ιδιάζουσας κατάστασης η σημερινή διαδικασία απαλλαγής μοιάζει να είναι επικίνδυνη.
Δεν θα χρειαζόταν άραγε να δημιουργηθεί ένα πιο συγκεκριμένο πλαίσιο για την εργασία των βουλευτών εντός της Επιτροπής Ελέγχου του Προϋπολογισμού;
Θα ολοκληρώσω με μια αναφορά στην εσωτερική μεταρρύθμιση της Επιτροπής, η οποία, μεταξύ άλλων στόχων, θέτει τη βελτίωση του δημοσιονομικού ελέγχου με διάφορα μέσα: νέες δομές, καθήκοντα των διατακτών, δημοσιονομικοί ελεγκτές στο πλαίσιο κάθε Γενικής Διεύθυνσης.
Πρέπει να επαγρυπνούμε, ώστε η μεταρρύθμιση να επιτρέψει την επίτευξη του καθορισμένου στόχου και να μεταφραστεί σε πραγματική ευθύνη των διαφόρων δημοσιονομικών παραγόντων στο πλαίσιο των Γενικών Διευθύνσεων.
Παράλληλα με τη βούληση να μειωθούν αποτελεσματικά οι παρατυπίες και οι απάτες, φαίνεται πως είναι επίσης απαραίτητο να ασχοληθούμε στο πλαίσιο της μεταρρύθμισης με την εφαρμογή των πολιτικών μας στα κράτη μέλη, όπου ένα από τα προβλήματα αφορά την προθεσμία των πληρωμών και την ανεπάρκεια ορισμένων πιστώσεων πληρωμών.
Κύριε Πρόεδρε, πρόκειται για μια χρήσιμη και πολύ απαραίτητη διαδικασία.
Ένα πρόβλημα που αντιμετωπίζω σχετικά είναι πως υπάρχει μια φυσική τάση να επικεντρωνόμαστε πολύ περισσότερο στο 4% του προϋπολογισμού που πιθανόν να έχει χαθεί ή στο 2% που κατά πάσα πιθανότητα χάθηκε παρά στο 98% του προϋπολογισμού που δαπανήθηκε σωστά.
Χρειάζεται να αναγνωρίσουμε πως το 98% δαπανήθηκε σωστά.
Είναι επίσης σημαντικό να προσπαθήσουμε να διορθώσουμε την κατάσταση όπου τα πράγματα δεν πήγαν καλά, χωρίς όμως να υπερβάλουμε, ούτως ώστε να δημιουργούμε στο μυαλό της ευρωπαϊκής κοινής γνώμης μια εικόνα μιας Ευρωπαϊκής Ένωσης εκτός ελέγχου, έρμαιο της δωροδοκίας και στην οποία οι φορολογούμενοι δεν μπορούν να εμπιστευθούν τα χρήματά τους.
Η απάτη είναι παρούσα σε κάθε επίπεδο διακυβέρνησης όπου υπηρέτησα - τοπικό, εθνικό καθώς και ευρωπαϊκό και περιφερειακό.
Δεν λείπει από πουθενά, αλλά οι τοπικοί και εθνικοί φορείς μπορούν να αντιμετωπίσουν τις επικρίσεις καλύτερα ίσως από ό,τι ο νεότερος αυτός θεσμός της Ευρωπαϊκής Ένωσης, που είναι λιγότερο αποδεκτός.
Αν και είναι σημαντικό να βάλουμε τα πράγματα στη θέση τους και να εμπνεύσουμε στους πολίτες εμπιστοσύνη, δεν τους βοηθάμε εντούτοις να αποκτήσουν εμπιστοσύνη εάν υπερβάλουμε ως προς τον βαθμό των καταχρήσεων και της απώλειας χρημάτων.
Ευχαριστώ την κ. Stauner για την έκθεσή της, η οποία κατηγορήθηκε από ορισμένους για κάπως υπερβολική αυστηρότητα.
Η κ. Stauner είναι νέα στην Επιτροπή Ελέγχου του Προϋπολογισμού, αλλά η έκθεσή της αποδίδει την αληθινή εικόνα του κλίματος και της συζήτησης που διεξήχθη.
Αν και διαφωνώ φυσικά σε μερικά σημεία, η έκθεση εγκρίθηκε εντούτοις κατά πλειοψηφία.
Δεν θα συμφωνούσα απολύτως με την αιτιολογική έκθεση.
Αποτελεί την προσωπική εξήγηση της κ. Stauner, αλλά και την πρόταση ψηφίσματος επί της οποίας καλούμαστε να αποφασίσουμε ως Κοινοβούλιο.
Θα ήθελα να επισημάνω επίσης πως στην προσπάθειά μας να εξασφαλίσουμε πως όλοι θα λογοδοτούν, είτε πρόκειται για υπαλλήλους είτε για μέλη της Επιτροπής, οφείλουμε, όπως είπε ο κ. Deprez, να αποφύγουμε αυτή τη βεντέτα μεταξύ των θεσμικών οργάνων.
Οφείλουμε να αποφύγουμε ιδιαίτερα τις βεντέτες μεταξύ ενός θεσμικού οργάνου και μεμονωμένων Επιτρόπων.
Θα πρέπει να αντιμετωπίζουμε την Επιτροπή ως συλλογικό σώμα και, ενώ οι μεμονωμένοι Επίτροποι πρέπει να θεωρούνται υπόλογοι, χρειάζεται εντούτοις να έχουμε μια αντικειμενική άποψη για ό,τι συμβαίνει και να προσέχουμε ώστε η κρίση μας να μην επηρεάζεται από την πολιτική κάποιου ευρωπαϊκού κόμματος ούτε από τη διεθνή πολιτική.
Το τελευταίο σχόλιο που θέλω να διατυπώσω είναι πως, εκτός από την υποχρέωση να εξασφαλίσουμε την καλύτερη τήρηση των λογαριασμών και την καλύτερη λογοδοσία για τη διαχείριση των χρημάτων, είναι επίσης υποχρέωσή μας να εξασφαλίσουμε πως οι κανονισμοί που θεσπίζουμε μπορούν να εφαρμοστούν.
Έχω μακράν εμπειρία στη θέσπιση όλων των κανονισμών που αποτελούν πηγή προβλημάτων, και βάσει της εμπειρίας μου στο Ευρωπαϊκό Κοινοβούλιο πιστεύω πως πάντα θέλαμε να γίνουμε αρεστοί στην κοινή γνώμη.
Ουδέποτε προσπαθήσαμε να εξασφαλίσουμε το εφικτό των κανονισμών μας.
Κύριε Πρόεδρε, η άρνηση του Κοινοβουλίου πέρυσι να χορηγήσει απαλλαγή για το δημοσιονομικό έτος 1996 προξένησε την πτώση της Επιτροπής Santer.
Το Κοινοβούλιο έκανε έτσι χρήση των αρμοδιοτήτων του σε συγκεκριμένες συνθήκες και με σώφρονα τρόπο.
Σήμερα έχουμε νέα Ευρωπαϊκή Επιτροπή η οποία έχει παρουσιάσει ένα φιλόδοξο πρόγραμμα μεταρρυθμίσεων.
Ενώ πριν από έναν χρόνο κάναμε λόγο για αρνητική αντιμετώπιση του Κοινοβουλίου από την Επιτροπή, έχουμε σήμερα μια καλή σχέση συνεργασίας.
Φυσικά, οφείλει το Κοινοβούλιο να παρακολουθεί κριτικά το έργο της Επιτροπής και στο μέλλον.
Η χρησιμοποίηση της διαδικασίας χορήγησης απαλλαγής ως όπλο σε ένα μικροκομματικό αγώνα είναι ωστόσο πρακτικά απαράδεκτη, και αποτελεί μάλιστα μακροπρόθεσμα πλήγμα για το κύρος του Κοινοβουλίου.
Το σχέδιο ψηφίσματος της κ. Stauner που υπεβλήθη αρχικά μπορεί να χαρακτηρισθεί επομένως ως στερούμενο ισορροπίας, καθώς φαινόταν να αποσκοπεί αποκλειστικά στο να πλήξει τη νέα Επιτροπή.
Το σχέδιο ψηφίσματος Stauner περιείχε σοβαρές καταγγελίες κατά της Επιτροπής, καταγγελίες οι οποίες μάλιστα δεν είχαν καμία σχέση με τον προϋπολογισμό του 1998.
Βέβαια, το σχέδιο αυτό έχει τροποποιηθεί τώρα ουσιαστικά και προτείνει την αναβολή της χορήγησης απαλλαγής.
Δίνεται η ευκαιρία στην Επιτροπή να δώσει απαντήσεις πριν από τις 15 Μαΐου σε μια σειρά σημαντικών ερωτήσεων και αιτημάτων που της θέτει το Κοινοβούλιο.
Θα ήθελα να αναφερθώ σε ένα συγκεκριμένο ζήτημα.
Διαπιστώσαμε όλοι μας πέρυσι ότι η πειθαρχική διαδικασία της Επιτροπής δεν λειτουργεί σωστά.
Σε πάρα πολλές περιπτώσεις η Επιτροπή δεν ανέλαβε δράση ή δεν υπήρξαν αποτελέσματα.
Η διαδικασία αυτή θα πρέπει να τροποποιηθεί ουσιαστικά.
Και η ίδια η Επιτροπή υπέβαλε συγκεκριμένες προτάσεις στη Λευκή Βίβλο προς την κατεύθυνση αυτή.
Οι προτάσεις αυτές δεν πιστεύω ωστόσο ότι αρκούν.
Η επιτροπή ανεξάρτητων εμπειρογνωμόνων συνέστησε τη συμμετοχή ενός ανεξάρτητου προσώπου στην όλη διαδικασία, κατά προτίμηση ως πρόεδρος της πειθαρχικής επιτροπής.
Το Κοινοβούλιο υποστήριξε την πρόταση αυτή τον Ιανουάριο, όπως αναφέρει και σε αυτό το σχέδιο ψηφίσματος.
Καλώ την Επιτροπή να αναθεωρήσει τη στάση της σχετικά.
Κατά τις προηγούμενες εβδομάδες έγιναν διεξοδικές αναφορές στα μέσα μαζικής ενημέρωσης σχετικά με τα οικονομικά του Κοινοβουλίου.
Ο συνάδελφος κ. Kuhne εκπόνησε μια έκθεση για το ζήτημα αυτό, έκθεση για την οποία τον συγχαίρω θερμά.
Ο κ. Kuhne δεν παρασύρθηκε από τα κάποτε ιδιαίτερα δηκτικά δημοσιεύματα του Τύπου και δεν έχασε την ψυχραιμία του κατά την παρουσίαση του προβλήματος.
Η έκθεση Kuhne προτείνει τη χορήγηση απαλλαγής στο Κοινοβούλιο, θέτει ωστόσο μια σειρά σαφών στόχων.
Έτσι, σωστά απαιτείται π.χ. από τις υπηρεσίες του Κοινοβουλίου να προκηρύσσονται στο εξής δημόσιοι διαγωνισμοί για τις περισσότερες συμβάσεις.
Επιπλέον, το Κοινοβούλιο οφείλει να δηλώσει πότε θα προχωρήσει σε μεταρρυθμίσεις ανάλογες με αυτές που έχουν ήδη ξεκινήσει στην Επιτροπή.
Μία από τις σημαντικότερες προτάσεις είναι να συσταθεί κοινοτική υπηρεσία εσωτερικών ελέγχων με καθήκον την εξέταση της σκοπιμότητας της διάθεσης δημοσίων πόρων από το Κοινοβούλιο.
Μια τέτοια υπηρεσία οφείλει να υποβάλλει ετησίως, εν ανάγκη δε και πιο συχνά, συστάσεις σχετικά με τον τρόπο λειτουργίας των υπηρεσιών του Κοινοβουλίου.
Μόνο όταν το Κοινοβούλιο τακτοποιήσει τα του οίκου του θα μπορεί αξιόπιστα να κρίνει, ακόμα και να κατακρίνει, την Επιτροπή και τα κράτη μέλη.
Κύριε Πρόεδρε, θα επικεντρωθώ σε ένα μόνο σημείο: στην πρόσβαση στις πληροφορίες.
Πολλοί από τους συναδέλφους μου έθιξαν το θέμα αυτό σήμερα το πρωί.
Χρειαζόμαστε καλύτερη πρόσβαση προκειμένου να προχωρήσουμε.
Στην κοινοβουλευτική μου επιτροπή, την Επιτροπή Βιομηχανίας, Εξωτερικού Εμπορίου, Έρευνας και Ενέργειας, είμαστε αποφασισμένοι να ανταποκριθούμε όντως πολύ σοβαρά στις ευθύνες μας ως βουλευτές.
Ζητήσαμε από βουλευτές του Κοινοβουλίου να προσφερθούν εθελοντικά να παρακολουθούν κάποιες θέσεις του προϋπολογισμού.
Οι εν λόγω βουλευτές έρχονται τώρα σε επαφή με τις υπηρεσίες της Επιτροπής, προκειμένου να συνομιλήσουν με τους υπαλλήλους που είναι αρμόδιοι για τις εν λόγω θέσεις.
Αντιμετωπίζουμε προβλήματα, προβλήματα να βρούμε ποιο είναι το κατάλληλο άτομο. Οι άνθρωποι με τους οποίους συνομιλούμε δεν γνωρίζουν σαφώς τις ευθύνες τους και τι είδους πληροφορίες θα πρέπει να μας δίνουν.
Ορισμένες υπηρεσίες συνεργάζονται πολύ καλά, κάποιες άλλες διοργανώνουν συναντήσεις ενημέρωσης για τους βουλευτές του Κοινοβουλίου, κάτι όμως που δεν γίνεται από άλλες.
Αυτό που χρειαζόμαστε από την Επιτροπή είναι ένα νέο σύστημα.
Χρειαζόμαστε έναν καλύτερο μηχανισμό υποβολής εκθέσεων στις κοινοβουλευτικές επιτροπές, στις αρμόδιες για τις δαπάνες επιτροπές, ούτως ώστε να γνωρίζουμε ποιες πληροφορίες πρόκειται να λάβουμε.
Θα μπορούσαμε να ξεκινήσουμε με έναν κατάλογο που θα παρουσιάζει ποιος είναι υπεύθυνος για τι στο πλαίσιο ποιων θέσεων προϋπολογισμού κάθε επιτροπής.
Μόνο κατ' αυτόν τον τρόπο μπορούμε να επιτελέσουμε σωστά το καθήκον μας και να αποκαταστήσουμε την εμπιστοσύνη του κοινού στην οποία αναφέρθηκε η κ. Schreyer σήμερα το πρωί.
Χρειάζεται να γνωρίζουμε πως τα χρήματα δαπανώνται σωστά.
Εάν είμαστε πεπεισμένοι γι' αυτό μπορούμε να προωθήσουμε το μήνυμα στην ευρωπαϊκή κοινή γνώμη.
Η συνάδελφός μου κ. Morgan μίλησε νωρίτερα για την ανάγκη ενδελεχούς εξέτασης ολόκληρης της διαδικασίας απαλλαγής και έχει δίκιο.
Για πάρα πολύ καιρό η απαλλαγή θεωρείτο γραφειοκρατική και μάλλον περιττή διαδικασία - κάτι με το οποίο έπρεπε να ξεμπερδεύουμε πολύ γρήγορα.
Σήμερα πρέπει να απομακρυνθούμε από αυτή την αντίληψη, πρέπει να εξετάσουμε ενδελεχώς την εν λόγω διαδικασία, και ελπίζω πως οι κατάλληλοι μηχανισμοί υποβολής εκθέσεων στις κοινοβουλευτικές επιτροπές θα περιλαμβάνονται σε αυτή την ενδελεχή εξέταση.
Κύριε Πρόεδρε, λαμβάνω τον λόγο κυρίως ως εισηγητής της Επιτροπής Απασχόλησης και Κοινωνικών Υποθέσεων.
Θα ήθελα κατ' αρχάς να συγχαρώ θερμά την εισηγήτρια για την έκθεσή της.
Χαίρομαι επίσης ιδιαίτερα για το γεγονός ότι έχουμε και μια ευρεία συμβιβαστική πρόταση για το ζήτημα της απαλλαγής, πρόταση που επιτρέπει στην Επιτροπή να σημειώσει πρόοδο και να αντιμετωπίσει μια σειρά προβλημάτων που είχαμε εντοπίσει κατά την προηγούμενη περίοδο.
Θα ήθελα περαιτέρω να αναφερθώ σε ορισμένα ζητήματα που θίγει η έκθεση της Επιτροπής Απασχόλησης.
Κατ' αρχάς συμφωνούμε με την κριτική που ασκεί το Ελεγκτικό Συνέδριο στην έλλειψη αποτελεσματικών κριτηρίων αξιολόγησης των αποτελεσμάτων που έχουν για την απασχόληση τα μέτρα που λαμβάνουν τα διαρθρωτικά ταμεία.
Καλώ την Ευρωπαϊκή Επιτροπή να δώσει περισσότερη προσοχή στο ζήτημα.
Με τα χρόνια η πρόοδος αυτή δε φαίνεται να απηχείται στον τρόπο διάθεσης των πόρων από τα διαρθρωτικά ταμεία.
Δεύτερον, σχετικά με τη χρηματοδότηση.
Όσον αφορά στις πιστώσεις πληρωμών, ιδιαίτερα του Κοινωνικού Ταμείου, σημειώθηκαν προβλήματα κατά την τελευταία περίοδο.
Τα προβλήματα αυτά παραμένουν δυστυχώς.
Και εδώ θα πρέπει να δοθεί η δέουσα προσοχή.
Τέλος, υπάρχει ακόμα το πρόβλημα του προγράμματος Leonardo.
Γνωρίζετε ότι το πρόγραμμα Leonardo έπαιξε έναν ιδιαίτερα σημαντικό ρόλο στα γεγονότα που οδήγησαν στην παραίτηση της προηγούμενης Επιτροπής.
Ζητούμε να ολοκληρωθεί με τρόπο σαφή η εξέταση του προβλήματος αυτού.
Αυτά είναι τα κύρια σημεία στα οποία ήθελα να αναφερθώ.
Φυσικά η Επιτροπή Ελέγχου του Προϋπολογισμού δεν μπόρεσε να αναλύσει πλήρως όλα αυτά τα ζητήματα και ούτε θα ήταν σκόπιμο να γίνει κάτι τέτοιο, θα ήθελα ωστόσο, καθώς μου δόθηκε ο λόγος, να επιστήσω την προσοχή σας σε αυτά τα συγκεκριμένα ζητήματα ζητώντας να προστεθούν στον κατάλογο που σας έχει ήδη υποβληθεί.
Κύριε Πρόεδρε, χαιρετίζω όλες τις εκθέσεις σχετικά με τις διαδικασίες απαλλαγής, και ιδιαίτερα την έκθεση της κ. Stauner.
Πριν διατυπώσω τις αρχικές μου παρατηρήσεις, θα ήθελα απλά να χαιρετίσω όσα είπε η κ. McAvan σχετικά με την πρόσβαση στις πληροφορίες από την Επιτροπή.
Δυσκολεύτηκα πολύ σε ορισμένες περιπτώσεις, και ειδικά για διάφορες θέσεις του προϋπολογισμού που αφορούν τον πολιτισμό, να λάβω σημαντικά έγγραφα και πληροφορίες από την Επιτροπή.
Θα ήταν πολύ χρήσιμο εάν η Επιτροπή έθετε στη διάθεσή μας περισσότερες πληροφορίες και μας παρείχε τις εκθέσεις που ζητούμε.
Χαιρετίζω την έκθεση της κ. Stauner για διάφορους λόγους.
Ο ένας είναι επειδή, καθώς ασχολούμαστε με το 1998, θα πρέπει να εξετάζουμε το παρελθόν και να προσπαθούμε να βρούμε απαντήσεις στις ερωτήσεις που τέθηκαν σχετικά με τις υποθέσεις Flιchard, ECHO και MED.
Όλες αυτές οι υποθέσεις έχουν σημασία σήμερα, επειδή πρέπει να διδαχτούμε από αυτές.
Κάθε νέο αποδεικτικό στοιχείο που προκύπτει από αυτές τις υποθέσεις πρέπει να διερευνάται.
Οι έρευνες αυτές πρέπει να είναι πολύ αυστηρές και πρέπει να μας υποβάλλονται σχετικές εκθέσεις.
Η OLAF πρέπει να δείξει τα δόντια της.
Οι τρεις υποθέσεις που προανέφερα είναι επίσης πολύ σημαντικές επειδή αμαυρώνουν σοβαρά την εικόνα τεσσάρων σημερινών Επιτρόπων.
Και οι τέσσερεις τους πρέπει να κοιτάξουν προσεκτικά το παρελθόν τους, να ομολογήσουν τα πάντα και να δείξουν στη νέα αυτή Επιτροπή πού χρειάζονται μεταρρυθμίσεις.
Ελπίζω ο Επίτροπος Kinnock να ακούει προσεκτικά αυτή τη συζήτηση και να προβληματιστεί σχετικά.
Πρέπει να εξαχθούν διδάγματα και να απαντηθούν πολλές ερωτήσεις, και αυτός είναι που πρέπει να φροντίσει να λάβουμε πλέον απαντήσεις σε αυτές τις ερωτήσεις.
Θα ήθελα επίσης να διατυπώσω μερικά σχόλια σχετικά με την έκθεση Kuhne, όσον αφορά τη χορήγηση απαλλαγής για την εκτέλεση του προϋπολογισμού του ίδιου του Κοινοβουλίου.
Συνήθως πετροβολούμε την Επιτροπή, αλλά όταν έρχεται η στιγμή να ασχοληθούμε με τα δικά μας οικονομικά, μερικές φορές αργούμε να πάρουμε μπρος.
Αν και αυτή τη φορά προτείναμε να χορηγηθεί απαλλαγή για τον δικό μας προϋπολογισμό, υπάρχουν ορισμένα σημεία της έκθεσης για τη χορήγηση απαλλαγής τα οποία θα πρέπει να εξετάσουμε, ειδικά όσον αφορά τις υπηρεσίες απογραφής και το νέο σύστημα.
Χαιρετίζω το γεγονός πως στην έκθεση Kuhne ζητείται να εκπονηθεί έκθεση σχετικά με το νέο σύστημα απογραφής για το Κοινοβούλιο.
Ελπίζω η Επιτροπή να βρει τον χρόνο να ασχοληθεί σοβαρά με αυτή τη συζήτηση.
Το παρόν Κοινοβούλιο αντιμετωπίζει πολύ σοβαρά τον τρόπο χορήγησης απαλλαγής για τους διάφορους προϋπολογισμούς.
Συμφωνώ με την κ. Morgan πως ίσως χρειάζεται να προβληματιστούμε σχετικά με τον τρόπο που θα χορηγούμε μελλοντικά απαλλαγή για την εκτέλεση των προϋπολογισμών.
Ωστόσο, προς το παρόν η Επιτροπή πρέπει να απαντήσει σε ορισμένες ερωτήσεις, και ελπίζω να ξεκινήσει ευθύς αμέσως.
Ευχαριστώ, κυρία Επίτροπε.
Η συζήτηση έληξε.
Η ψηφοφορία θα διεξαχθεί την Πέμπτη, στις 11.30.
(Η συνεδρίαση διακοπείσα στις 11.45 συνεχίζεται στις 12.00.)
ΨΗΦΟΦΟΡIΕΣ
Κύριε Πρόεδρε, το Ευρωπαϊκό Λαϊκό Κόμμα ζητά να πραγματοποιηθεί ξεχωριστή ψηφοφορία για την τροπολογία 19, και μάλιστα προτείνουμε η ψηφοφορία να διεξαχθεί ξεχωριστά για κάθε τμήμα της τροπολογίας.
Λυπάμαι, αλλά είναι πάρα πολύ αργά.
Η αίτηση υποβλήθηκε εκπρόθεσμα.
Ο Κανονισμός ορίζει σαφέστατα πως οι αιτήσεις πρέπει να υποβάλλονται το βράδυ που προηγείται των ψηφοφοριών.
Θα ήθελα να εξηγήσω στο Σώμα πως αυτό το κάνουμε ούτως ώστε όλες οι πολιτικές ομάδες να μπορούν να προετοιμάζουν τα σημειώματά τους για τις ψηφοφορίες και να αποφεύγεται η σύγχυση κατά τη διεξαγωγή τους.
Εάν αρχίσουμε να παραβαίνουμε αυτόν τον κανόνα το μόνο αποτέλεσμα θα είναι να δημιουργηθεί χάος κατά τη διάρκεια των ψηφοφοριών.
(Το Σώμα εγκρίνει το ψήφισμα νομοθετικού περιεχομένου)
Αιτιολογήσεις ψήφου
Έκθεση Staes (A5-0084/2000):
Η πρόταση που συζητάμε σήμερα στοχεύει στην τροποποίηση της οδηγίας 95/53/ΕΚ, ούτως ώστε να αποκτήσουμε ένα νομικό μέσο καλύτερα προσαρμοσμένο στις ανάγκες διενέργειας ελέγχων στον τομέα των ζωοτροφών.
Μετά από την κρίση της διοξίνης τον Μάιο του 1999 κρίθηκε απαραίτητη η προσαρμογή της εν λόγω νομοθεσίας.
Η Επιτροπή είχε τότε εξαγγείλει ένα νομοθετικό πρόγραμμα με στόχο τη βελτίωση των κανονισμών σχετικά με την ασφάλεια των τροφίμων.
Το πρόγραμμα εγκρίθηκε από το Συμβούλιο και από το Ευρωπαϊκό Κοινοβούλιο και περιλαμβάνει επανεξέταση της οδηγίας 95/53/ΕΚ.
Εκείνη την εποχή εντοπίστηκαν πολλά προβλήματα.
Έτσι, εμφανίστηκαν και διαπιστώθηκαν στο πλαίσιο ενός ελέγχου από την Επιτροπή διάφορες δυσλειτουργίες στη διαχείριση της κρίσης, και ιδιαίτερα άσχημος συντονισμός μεταξύ των διαφόρων αρμόδιων αρχών.
Οι πληροφορίες σχετικά με τη μόλυνση από τη διοξίνη παρασχέθηκαν αργοπορημένα στην Επιτροπή και τα μέτρα που ελήφθησαν σε εθνικό επίπεδο ήταν ανεπαρκή.
Προκειμένου να αντιμετωπίσει αυτές τις ελλείψεις, στόχος της πρότασης είναι να καταστεί δυνατόν οι εμπειρογνώμονες της Επιτροπής και των κρατών μελών να διενεργούν ελέγχους όχι μόνο στην Κοινότητα, αλλά και στις τρίτες χώρες, ειδικά εφόσον εμφανιστεί κάποιο φαινόμενο ικανό να επηρεάσει αρνητικά την ασφάλεια των ζωοτροφών που διατίθενται στην Κοινότητα. Στόχος της πρότασης είναι επίσης να θεσπιστεί ένα καθεστώς διασφάλισης και να δοθεί στην Επιτροπή η δυνατότητα, σε περίπτωση ανάγκης, να αποστέλλει εσπευσμένα επιτόπου κοινοτικούς εμπειρογνώμονες, προκειμένου να εξακριβώσουν κατά πόσον τηρούνται οι κοινοτικοί κανονισμοί και να λάβουν, εάν χρειαστεί, τα απαραίτητα μέτρα.
Η πρόταση αναθέτει επιπλέον στην Επιτροπή να εγκρίνει, εκτός από τα γενικά προγράμματα που προβλέπονται ήδη από την οδηγία 95/53/ΕΚ, ειδικά συντονισμένα προγράμματα ελέγχου σε περίπτωση αιφνίδιας μόλυνσης που μπορεί να αποτελέσει άμεσο και σοβαρό κίνδυνο για την υγεία ανθρώπων και ζώων.
Στην κοινή θέση δεν γίνεται αποδεκτό το δικαίωμα της Ευρωπαϊκής Επιτροπής να λαμβάνει τα κατάλληλα μέτρα διασφάλισης για τις ζωοτροφές σε περίπτωση έκτακτης ανάγκης.
Πρόκειται βεβαίως για κάτι πολύ μεμπτό αλλά και ανεύθυνο!
Γι' αυτό ο εισηγητής προτείνει την επανεισαγωγή αυτής της διάταξης, κάτι για το οποίο εκφράζω την ικανοποίησή μου, γιατί χωρίς αυτή η προστασία των καταναλωτών σε περιπτώσεις επισιτιστικής κρίσης δεν διασφαλίζεται.
Έκθεση Lannoye (A5-0072/2000):
Θέλω να συγχαρώ τον εισηγητή για την εργασία του σχετικά με την πρόταση τροποποίησης της οδηγίας 95/2/EΚ.
Η οδηγία αυτή επιτρέπει τη χρήση στα τρόφιμα ορισμένων νέων πρόσθετων ουσιών οι οποίες απαγορεύονται επί του παρόντος, αλλά αξιολόγησαν πρόσφατα από την Επιστημονική Επιτροπή Τροφίμων ως κατάλληλες για την ανθρώπινη διατροφή.
Η έκθεση εκφράζει σαφώς τις ανησυχίες των καταναλωτών έναντι των πρόσθετων και των χημικών ουσιών που κατακλύζουν την καθημερινή διατροφή, η οποία άλλαξε ριζικά υπό την πίεση των αλλαγών του τρόπου διαβίωσης και της συμβολής νέων τεχνικών.
Ο χρόνος προετοιμασίας του γεύματος μειώθηκε σημαντικά, κάτι που μας οδηγεί πολύ συχνά στην κατανάλωση προκατασκευασμένων τροφίμων, που είναι μεν πρακτικά αλλά δεν ικανοποιούν ουσιαστικά τις επιταγές της γεύσης μας και κυρίως τις ανάγκες μας σε βιταμίνες, μεταλλικά άλατα ·.
Πράγματι, τα βιομηχανικά τρόφιμα που φτάνουν στο πιάτο μας συχνά έχουν υποστεί μεγάλες τροποποιήσεις με αποτέλεσμα να σημειώνεται απώλεια γεύσης, υφής και χρωματισμού.
Για την αντιμετώπιση των μειονεκτημάτων αυτών ο χημικός τροφίμων προσθέτει αρώματα, εξασθενητές γεύσης, σταθεροποιητές, χρωστικές ουσίες, κ.λπ..
Εξάλλου, καθώς οι αλυσίδες διανομής επιμηκύνονται συνεχώς, η προσφυγή σε συντηρητικές και αντιοξειδωτικές ουσίες καθίσταται αναπόφευκτη.
Η κατάσταση αυτή προκαλεί φυσικά την ανησυχία των καταναλωτών, οι οποίοι, μετά από τις πρόσφατες επισιτιστικές κρίσεις, εκφράζουν όλο και περισσότερο την επιθυμία να ξέρουν τι τρώνε!
Σε αυτές τις ανησυχίες η Ευρωπαϊκή Ένωση έχει να αντιπαρατάξει ένα ιδιαίτερα περίπλοκο νομοθετικό οπλοστάσιο, το οποίο υποτίθεται ότι στοχεύει στην εκμηδένιση κάθε κινδύνου για τον καταναλωτή.
Έτσι, για να αιτιολογηθεί η προσθήκη ενός προσθέτου σε κάποιο τρόφιμο πρέπει να πληρούνται τρία κριτήρια για τα οποία τα περιθώρια ερμηνείας παραμένουν πολύ μεγάλα.
Το πρώτο είναι η τεχνολογική ανάγκη του προς έγκριση προσθέτου. Η εν λόγω ανάγκη καθορίζεται προφανώς από τη βιομηχανία, για την οποία πρυτανεύει πάνω από όλα η μείωση του κόστους παραγωγής και η κατάκτηση των αγορών.
Το κριτήριο αυτό βαρύνει επί του παρόντος καταλυτικά στη ζυγαριά.
Το δεύτερο είναι η χρησιμότητα για τον καταναλωτή, που αποτελεί μια ιδιαίτερα αφηρημένη έννοια.
Επιθυμεί άραγε ο καταναλωτής να τρώει φρούτα και λαχανικά που μπορούν να διατηρούνται στο ψυγείο του για έναν μήνα χωρίς να αλλοιώνεται η όψη τους; Το τελευταίο κριτήριο είναι η αβλάβεια.
Πριν από τη χορήγηση άδειας για τη χρησιμοποίηση μιας ουσίας ως προσθέτου τροφίμων, αυτή υποβάλλεται κατ' αρχήν σε τοξικολογικό έλεγχο.
Συνήθως διενεργείται σειρά δοκιμασιών σε πειραματόζωα προκειμένου να διαπιστωθεί κατά πόσον η εν λόγω ουσία είναι αβλαβής και μπορεί να καταναλωθεί χωρίς πρόβλημα.
Παραμένουν όμως ελλείψεις!
Αφενός, ο άνθρωπος δεν αντιδρά σε όλες τις περιπτώσεις όπως τα ζώα. Έτσι λοιπόν η εφαρμογή στον άνθρωπο των αποτελεσμάτων που προκύπτουν βάσει πειραμάτων σε ζώα είναι πάντα προβληματική.
Αφετέρου, από τα πειράματα αυτά αξιολογείται η επίδραση κάθε ουσίας χωριστά.
Όμως, τα τρόφιμα που καταναλώνουμε περιέχουν συχνά συνδυασμούς διαφόρων ουσιών τις συνέπειες των οποίων δεν γνωρίζουμε πάντα!
Η αρχή της προφύλαξης πρέπει να χρησιμοποιείται με τη μεγαλύτερη δυνατή αυστηρότητα στον τομέα των τροφίμων!
Η πρόταση όμως της Επιτροπής δεν έλαβε αρκετά υπόψη της την εν λόγω αρχή!
Αναμένουμε λοιπόν από την Επιτροπή να μας προτείνει διατάξεις με τις οποίες θα βελτιώνεται η προστασία των καταναλωτών, αλλά και θα προωθείται μια ποιοτική διατροφή!
Έκθεση Kirkhope (A5-0090/2000):
Οι Δανοί Σοσιαλδημοκράτες βουλευτές του Ευρωπαϊκού Κοινοβουλίου επέλεξαν να υπερψηφίσουν την έκθεση και να στηρίξουν πλήρως και συνολικά τις πρωτοβουλίες που περιέχονται σε αυτή.
Το Διαδίκτυο έχει δημιουργήσει μια εντελώς νέα κατάσταση που ευνοεί την αναπαραγωγή, την πώληση και τη διανομή υλικού παιδικής πορνογραφίας.
Το Διαδίκτυο λειτουργεί ανεξάρτητα από εθνικά σύνορα και γι' αυτό δεν είναι δυνατόν για ένα μεμονωμένο κράτος να παρεμποδίσει αποτελεσματικά τη διάδοση της παιδικής πορνογραφίας.
Πρωτοβουλίες σαν και τούτη, όπου η συνεργασία μεταξύ κρατών εντείνεται σε μια κοινή προσπάθεια κατά της διάδοσης της παιδικής πορνογραφίας, είναι αδήριτα αναγκαίες.
Όπως είπα κατά την προηγούμενη περίοδο συνόδου, με την ευκαιρία μιας συζήτησης σχετικά με τον παιδεραστικό σεξουαλικό τουρισμό, δεν υπάρχει τίποτα πιο φρικτό και σιχαμερό από τη σεξουαλική εκμετάλλευση των παιδιών. Ωστόσο, πρέπει να παραδεχθούμε πως το Internet διευκολύνει αυτές τις "πρακτικές" , επιτρέποντας στα άτομα με κάθε είδους διαστροφή να έχουν πρόσβαση ανώνυμα σε ιστοχώρους με απαγορευμένο περιεχόμενο.
Βάσει της πολύ ανησυχητικής αυτής διαπίστωσης είναι απαραίτητο να σκεφθούμε μέσα καταπολέμησης αυτού του φαινομένου προκειμένου να προστατεύσουμε τα παιδιά μας.
Χαιρετίζω εξάλλου την εργασία της Επιτροπής Ελευθεριών, που κατέληξε στην υποβολή πολύ ενδιαφερουσών προτάσεων.
Έτσι, η εν λόγω επιτροπή προτείνει σε κάθε κράτος μέλος της Ευρωπαϊκής Ένωσης να ανατεθεί σε ειδικές μονάδες της αστυνομίας να εποπτεύουν το Internet αναζητώντας υλικό παιδικής πορνογραφίας.
Πράγματι, εάν θέλουμε να καταπολεμήσουμε αποτελεσματικά την παιδική πορνογραφία που κυκλοφορεί στο Internet, δεν αρκεί η αντίδρασή μας ενάντια στα αδικήματα που αποκαλύπτονται.
Η έκθεση ορίζει εξάλλου το 16ο έτος ως όριο ηλικίας για τον καθορισμό αυτού που πρέπει να θεωρείται παιδική πορνογραφία.
Υποστηρίζω επίσης τον εισηγητή στο επίμονο αίτημά του να καταστεί πιο δεσμευτική η απόφαση του Συμβουλίου και να μην αφήνονται τα προτεινόμενα μέτρα στη διακριτική ευχέρεια των κρατών μελών.
Ομοίως, το "αδίκημα της παιδικής πορνογραφίας" πρέπει να γίνεται αντιληπτό υπό ευρεία έννοια!
Προτείνεται να προστεθεί η φράση "η παραγωγή, πώληση και διανομή ή άλλες μορφές διακίνησης υλικού παιδικής πορνογραφίας και η κατοχή τέτοιου υλικού τιμωρούνται" . Ωστόσο, "η κατοχή τιμωρείται μόνον όταν είναι αποτέλεσμα εν γνώσει ή εκ προθέσεως δράσης (ή) όταν συνεχίζεται σκοπίμως" .
Χωρίς αυτή τη διευκρίνιση χρήστες που, "σερφάροντας" στο Internet πέφτουν εκ παραδρομής σε ιστοχώρο με υλικό παιδικής πορνογραφίας, μπορεί να θεωρούνται επίσης ένοχοι διάπραξης ποινικού αδικήματος.
Ο ορισμός του αδικήματος επεκτείνεται επίσης σε απεικονίσεις οι οποίες, αν και δεν παρουσιάζουν παιδιά, μπορούν ή θέλουν να δημιουργήσουν αυτή την εντύπωση.
Οι χρήστες υλικού παιδικής πορνογραφίας πρέπει να υφίστανται παραδειγματικές κυρώσεις.
Είναι εξάλλου πολύ σημαντικό να βελτιωθεί η συνεργασία μεταξύ των αστυνομικών δυνάμεων των κρατών μελών μέσω της Europol.
Το Ευρωπαϊκό Κοινοβούλιο πρέπει να υποβάλει τολμηρές προτάσεις και να επιδείξει μεγάλη επαγρύπνηση.
Χρειάζεται να κινητοποιήσουμε όλα τα πιθανά προληπτικά και κατασταλτικά μέσα προκειμένου να καταπολεμήσουμε αυτά τα φαινόμενα.
Η παρούσα πρόταση κινείται προς αυτή την κατεύθυνση και γι' αυτόν τον λόγο δεν μπορώ παρά να την υποστηρίξω.
Αυτή η πρωτοβουλία του Συμβουλίου είναι απαραίτητη γιατί δεν μπορεί να χρησιμοποιείται η παιδική ηλικία και η αθωότητα για εμπορικούς σκοπούς που εξευτελίζουν και αρνούνται κάθε ανθρώπινη αξία.
Είναι κεφαλαιώδους σημασίας να μπορούμε να προλαμβάνουμε αυτές τις παραβιάσεις των δικαιωμάτων του ανθρώπου και του παιδιού και να μην αρκούμαστε στην εκ των υστέρων αντίδραση.
Συμμερίζομαι την άποψη του εισηγητή μας και της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων να καταστεί πιο δεσμευτική η πρόταση του Συμβουλίου.
Ο ορισμός των αδικημάτων της παιδικής πορνογραφίας πρέπει επίσης να γίνει αυστηρότερος, και συμφωνώ απολύτως με την κοινοβουλευτική επιτροπή πως "η παραγωγή, πώληση και διανομή ή άλλες μορφές διακίνησης υλικού παιδικής πορνογραφίας και η κατοχή τέτοιου υλικού τιμωρούνται" . Ωστόσο, "η κατοχή τιμωρείται μόνον όταν είναι αποτέλεσμα εν γνώσει ή εκ προθέσεως δράσης" .
Χρειαζόμαστε την κινητοποίηση και την επαγρύπνηση όλων των πολιτών και όχι μόνο των αστυνομικών δυνάμεων μέσω της Europol, των δημόσιων αρχών, αλλά και των χρηστών του Internet, των οικονομικών παραγωγών του δικτύου, προκειμένου να καταφέρουμε να εντοπίσουμε τους χρήστες αυτών των ηλεκτρονικών μηνυμάτων.
Όσα διακυβεύονται είναι εξαιρετικά σημαντικά και αξιώνουν κατά συνέπεια μια γενική κινητοποίηση εναντίον αυτού του κινδύνου. Αυτός είναι και ο λόγος που δεν μπορώ παρά να υπεψηφίσω την έκθεση αυτή.
και Olle Schmidt (ELDR), γραπτώς.
(SV) Σε ό,τι αφορά τις προτάσεις τροπολογίας 22-28, οι οποίες αποτελούν αντικείμενο κοινής ψηφοφορίας, θέλουμε να δηλώσουμε τα εξής: αντιμετωπίζουμε με πολύ μεγάλη σοβαρότητα το πρόβλημα της παιδικής πορνογραφίας, τόσο στο Internet όσο και σε άλλα μέσα, και φυσικά συμμεριζόμαστε την άποψη ότι τόσο τα κράτη μέλη όσο και οι υποψήφιες χώρες θα πρέπει να καταβάλουν κάθε δυνατή προσπάθεια για να καταπολεμήσουν την παιδική πορνογραφία.
Εξίσου σημαντικό είναι να ληφθούν κοινά και αποτελεσματικά μέτρα, καθώς και να ενημερώνεται αδιαλείπτως το Ευρωπαϊκό Κοινοβούλιο για την πορεία αυτού του έργου.
Θεωρούμε πως η πρόταση τροπολογίας 24 δεν είναι πολιτικά επιθυμητή για τους ίδιους λόγους που είμαστε αντίθετοι με τις προτάσεις σχετικά με την κατάρτιση ειδικών αρχείων με τους καταδικασθέντες για σεξουαλικά εγκλήματα (προτάσεις τροπολογίας 21, 30 και 32).
Ο προσδιορισμός της ταυτότητας των ατόμων στα οποία διατίθεται μια ηλεκτρονική διεύθυνση θα συνεπαγόταν, ακόμη κι αν ήταν τεχνικά δυνατός, μια εκτεταμένη παραβίαση της ατομικής ακεραιότητας και θα ενείχε επίσης τον κίνδυνο να αποτρέψει τη νόμιμη και ιδιαίτερα επιθυμητή χρήση του Internet.
Ο 21ος αιώνας είναι ο αιώνας των επικοινωνιών.
Παραδόξως, πολύ πιο συχνά επικοινωνούμε με φίλους ή συναδέλφους στην άκρη του κόσμου παρά συζητάμε με τους γείτονές μας.
Στην τεράστια αυτή αγορά του Internet ορισμένοι βρήκαν ένα μέσο εύκολου πλουτισμού εκμεταλλευόμενοι την ανθρώπινη δυστυχία.
Αμοραλιστές παραγωγοί και διανομείς αποφάσισαν να ικανοποιήσουν τις διεστραμμένες επιθυμίες ορισμένων ατόμων, διαδίδοντας μέσω του Internet υλικό παιδικής πορνογραφίας.
Κανείς δεν ταράζεται στη θέα τόσων πορνών που περιφέρονται στους δρόμους κοντά σε αυτό το κτήριο ή που εκτίθενται στις βιτρίνες των Βρυξελλών και κανείς δεν διαμαρτύρεται όταν τα περίπτερα πωλούν, έστω και στα ψηλά ράφια, περιοδικά που εκθειάζουν τις χειρότερες διαστροφές, μεταξύ των οποίων και η παιδεραστία.
Εντούτοις, σαν όλα αυτά να μη συνδέονται, το Κοινοβούλιό μας συνταράζεται σήμερα από την παιδική πορνογραφία.
Η ανοχή αποδεικνύει για μια ακόμα φορά την καταστροφή που προκαλεί: ικανοποιώντας τα πάθη ορισμένων παραμένει πηγή δυστυχίας για πολλούς άλλους.
Είναι επομένως απαραίτητο οι αστυνομικές και δικαστικές υπηρεσίες των κρατών μας να αποκτήσουν τα μέσα καταπολέμησης μιας μάστιγας που πλήττει τους ασθενέστερους από εμάς.
Σε αυτόν τον τομέα, λόγω της διασυνοριακής του φύσης, μπορεί να αποδειχθεί χρήσιμη η συμβολή της Ευρωπαϊκής Ένωσης.
Εάν όμως ο αγώνας πρέπει να αποτελέσει αντικείμενο διεθνούς συνεργασίας, είναι εξίσου απαραίτητο να διεξάγεται καθημερινά, ανατρέποντας τον κοινότοπο χαρακτήρα όλων αυτών των πρακτικών.
Θα μου αντιπαραθέσουν, ως συνήθως, το επιχείρημα πως αυτό ανέκαθεν υπήρχε και πάντα θα υπάρχει.
Πόση μοιρολατρία, πόση εγκατάλειψη και πόση περιφρόνηση για τον άνθρωπο δεν περιέχει αυτό το σχόλιο!
Εκφράζω την ικανοποίησή μου που τα θεσμικά μας όργανα συνειδητοποιούν σήμερα αυτή την τραγωδία που ζουν χιλιάδες παιδιά στον κόσμο, ακόμα και στις χώρες μας, και που αποφασίζουν να την αντιμετωπίσουν.
Φοβάμαι ωστόσο μήπως το σύνηθες φαινόμενο των "δύο μέτρων και δύο σταθμών" αφαιρέσει από αυτά τα μέτρα το νόημά τους: πράγματι, πόσο αξιόπιστες μπορούν να είναι κάποιες πολιτικές που περιορίζουν τον αγώνα για την ανθρώπινη αξιοπρέπεια σε ορισμένους αποκλείοντας κάποιους άλλους; Τα παιδιά χρειάζονται βέβαια ιδιαίτερη προστασία εκ μέρους μας, όμως σε μια κοινωνία που έχει χάσει τα σημεία αναφοράς της, όποια κι αν είναι αυτά, και η οποία στο όνομα της ατομικής ελευθερίας παραπετά τα θύματα της ζωής είναι καθήκον μας να αγωνιστούμε ώστε όλοι, παιδιά και ενήλικες, να μπορούν να ζουν αξιοπρεπώς.
Ελπίζω, χωρίς ωστόσο να το πολυπιστεύω, πως θα έρθει μια μέρα που το κοινό καλό θα ξαναγίνει το βασικό μας μέλημα για να ικανοποιούμε όχι πλέον τα πιο ποταπά πάθη αλλά τις υψηλότερες φιλοδοξίες.
Έκθεση Frahm (A5-0091/2000) :
Κύριε Πρόεδρε, η δημιουργία αυτού του Ευρωπαϊκού Ταμείου για τους Πρόσφυγες είναι πράγματι το ελάχιστο που μπορούμε να κάνουμε για την υποδοχή των προσφύγων και των βιαίως εκτοπισθέντων ατόμων που ενδέχεται να έρθουν στο έδαφος της Ευρωπαϊκής Ένωσης.
Επομένως, ψηφίζουμε υπέρ της δημιουργίας αυτού του Ταμείου, παρ' όλο που είναι προφανές πως δεν επαρκεί για τη διασφάλιση της υποδοχής των προσφύγων υπό κατάλληλες συνθήκες και μολονότι χρησιμεύει κυρίως ως άλλοθι.
Ας υπενθυμίσουμε μόνο την ακατονόμαστη συμπεριφορά των ευρωπαϊκών χωρών, κυρίως εκείνων που ευθύνονται για τους βομβαρδισμούς στη Σερβία και στο Κοσσυφοπέδιο, απέναντι στους πρόσφυγες που αναγκάστηκαν να εξοριστούν, πολλοί εκ των οποίων εξαιτίας ακριβώς αυτών των βομβαρδισμών.
Πρόκειται για πρόσφυγες που η πλούσια Ευρώπη άφησε να αναλάβουν κυρίως οι γειτονικές χώρες της περιοχής, οι οποίες δεν έχουν ακόμη ανακάμψει από τη δοκιμασία.
Επιπλέον, καταγγέλλουμε το γεγονός ότι τα κράτη της Ευρωπαϊκής Ένωσης καθιστούν ολοένα και πιο περιοριστική και αυθαίρετη τη χορήγηση του καθεστώτος του πρόσφυγα.
Καταγγέλλουμε το γεγονός ότι πολλές γυναίκες και άνδρες που δραπετεύουν από την καταπίεση τελικά δεν αποκτούν αυτό το καθεστώς και μετατρέπονται σε λαθρομετανάστες, που αντιμετωπίζουν μονίμως την απειλή της απέλασης στη χώρα από την οποία προέρχονται, με όλους τους συχνά σοβαρούς κινδύνους που συνεπάγεται κάτι τέτοιο.
. (FR) Η δημιουργία ενός Ευρωπαϊκού Ταμείου για τους Πρόσφυγες, που μόλις ενέκρινε το Ευρωπαϊκό Κοινοβούλιο παρά την αρνητική ψήφο της Ομάδας Ένωση για την Ευρώπη των Εθνών, αποτελεί ένα καλό παράδειγμα αυτών των υποκριτικών προτάσεων, οι οποίες δεν θα επιλύσουν τίποτα επιτόπου και οι οποίες το μόνο που θα κάνουν είναι να συντελέσουν στην επιδείνωση της κατάστασης, μεταθέτοντας στην Ευρώπη δαπανηρές και ανεξέλεγκτες αρμοδιότητες.
Όπως δήλωσα στη χθεσινή μου παρέμβαση, αυτό το Ταμείο δεν προορίζεται ειδικά να αντιμετωπίσει σπάνιες, εξαιρετικές και τραγικές καταστάσεις εισροής προσφύγων που προέρχονται από χώρες σε κρίση. Σκοπός του είναι να πραγματοποιεί τακτικά ανακατανομές των πιστώσεων για τη διαχείριση της συνήθους ροής των πάσης φύσεως προσφύγων που κατευθύνονται προς τις πιο αναπτυγμένες χώρες.
Όμως, τι παραπάνω θα προσφέρει αυτό το Ταμείο σε σχέση με την υφιστάμενη κατάσταση; Όπως στην περίπτωση των διαρθρωτικών ταμείων, πρόκειται να πείσουμε τους πολίτες ότι η Ευρώπη τους διανέμει χρήματα που έπεσαν από τον ουρανό για να τους βοηθήσει να χειριστούν τα θέματα των προσφύγων.
Στην πραγματικότητα αυτά τα χρήματα δεν πέφτουν από τον ουρανό παρά λαμβάνονται από τους ίδιους αυτούς πολίτες χωρίς να το αντιλαμβάνονται.
Έτσι, η Ευρώπη αποκτά καλή φήμη με λίγα έξοδα.
Η διαδικασία είναι πάντοτε η ίδια: επιλέγουμε μια θλιβερή κατάσταση (εδώ αυτή των προσφύγων) προκειμένου να κάνουμε επίκληση όχι στην ορθολογική εξήγηση, αλλά στη συμπάθεια του κόσμου.
Διευκρινίζουμε ότι η Ευρώπη θα συνεργήσει στην επίλυση του προβλήματος με το μικρότερο δυνατό κόστος και για να το αποδείξουμε δηλώνουμε ότι το νέο Ταμείο θα είναι ένας οργανισμός με λίγες αρμοδιότητες στον οποίο θα διατίθενται μόνο περιορισμένες πιστώσεις.
Όμως, στα χρόνια που θα ακολουθήσουν θα αντιληφθούμε ότι οι αρμοδιότητες που μεταφέρθηκαν στις Βρυξέλλες εκτελούνται με ελάχιστα αυστηρό τρόπο, δεδομένου ότι είναι εξαιρετικά απομακρυσμένες από τους πολίτες, ότι το Ταμείο έχει αφαιρέσει κάθε ευθύνη από τα κράτη, ότι χρειάζονται επομένως επιπλέον χρήματα, ότι χρειάζονται επίσης Ευρωπαίοι ελεγκτές για να παρακολουθούν τη χρησιμοποίηση των πιστώσεων και ότι χρειάζεται επίσης μια ευρωπαϊκή διοίκηση για να διαχειρίζεται αυτό που θα έχει μετατραπεί σε ανεξέλεγκτο τέρας.
Συμβάλλουμε άμεσα στη γέννηση ενός νέου ευρωπαϊκού παραγώγου, που θα είναι εξαιρετικά δαπανηρό για όλους και το οποίο θα έχει ως μοναδικό αποτέλεσμα να μεταμορφώσει τα κράτη σε οργανισμούς λαμβάνοντες βοήθεια, και μάλιστα με τα δικά τους χρήματα.
Στο τέλος του 1998 η Επιτροπή μάς πρότεινε ένα πρόγραμμα κοινοτικής δράσης με στόχο την προώθηση της ενσωμάτωσης των προσφύγων στην Ένωση.
Μετά από τη γνωμοδότησή μας και τις αντιδράσεις του Συμβουλίου η Επιτροπή αντικατέστησε αυτό το σχέδιο με μια πρόταση δημιουργίας ενός Ευρωπαϊκού Ταμείου για τους Πρόσφυγες πενταετούς, σε πρώτη φάση, διάρκειας (2000-2004), και οφείλω να ομολογήσω πως είμαι πολύ ικανοποιημένος με αυτό!
Παρουσιάζοντας ένα πολυετές σχέδιο και στο ευρύτερο πεδίο δράσης η Επιτροπή βασίζεται στη Συνθήκη του Αμστερνταμ για να διεξάγει ορισμένες μακροπρόθεσμες δράσεις υπέρ των προσφύγων και των εκτοπισθέντων, καθώς και για να ανταποκριθεί στις απαιτήσεις που διατύπωσε το Ευρωπαϊκό Συμβούλιο του Tampere τον Οκτώβριο του 1999, όσον αφορά τη δημιουργία ενός μηχανισμού προσαρμοσμένου στις καταστάσεις έκτακτης ανάγκης.
Αυτό αποτελεί μια σαφή βελτίωση σε σχέση με την πρακτική που έχει επικρατήσει μέχρι τώρα.
Το Ταμείο αυτό θεσπίζει ένα σύστημα χρηματοδοτικής ανακατανομής, προκειμένου να εξισορροπηθούν τα βάρη που έχουν αναλάβει τα κράτη μέλη για να υποδεχτούν τους πρόσφυγες και προκειμένου τα κράτη με το λιγότερο αναπτυγμένο σύστημα υποδοχής να μπορέσουν να αναπληρώσουν την καθυστέρησή τους.
Το Ταμείο θα ενσωματώσει σε ένα μόνο όργανο τις τρεις πτυχές της ευρωπαϊκής πολιτικής σχετικά με τους πρόσφυγες: την υποδοχή, την ενσωμάτωση και τον επαναπατρισμό των προσφύγων και των εκτοπισθέντων.
Κατά συνέπεια, θα επιτρέπει τη στήριξη εντός των κρατών μελών κάποιων δράσεων, όπως η βελτίωση των συνθηκών υποδοχής και των διαδικασιών που αφορούν υποδομές και υπηρεσίες (στέγαση, υλική βοήθεια, κοινωνική πρόνοια, βοήθεια σε διοικητικά θέματα), η ενσωμάτωση των ατόμων που διαθέτουν μια μορφή σταθερής διεθνούς προστασίας, ο εκούσιος επαναπατρισμός και η επανένταξη στη χώρα προέλευσης.
Ομάδες στόχοι είναι οι πρόσφυγες, βάσει της Σύμβασης της Γενεύης, τα άτομα που έχουν κάνει αίτηση για να αποκτήσουν αυτό το καθεστώς και οι εκτοπισθέντες που έχουν ζητήσει προσωρινή προστασία.
Εκτός από τα διαρθρωτικά μέτρα, η Επιτροπή προτείνει το Ταμείο να χρησιμοποιείται επίσης για τη χρηματοδότηση επειγόντων μέτρων σε περίπτωση αιφνίδιας μαζικής εισροής προσφύγων.
Για το οικονομικό έτος 2000 η Επιτροπή προτείνει προικοδότηση 26 εκατ. ευρώ για διαρθρωτικά μέτρα και 10 εκατ. ευρώ και τα επείγοντα μέτρα.
Αυτή η προικοδότηση συχνά δεν ανταποκρίνεται στις ανάγκες.
Ο προϋπολογισμός αυτού του Ταμείου πρέπει να αυξηθεί εάν θέλουμε να έχουμε αποτελέσματα.
Η Ευρωπαϊκή Επιτροπή πρέπει να μας παρουσιάσει εκτιμήσεις των χρηματοδοτικών πόρων για όλη την περίοδο του προγράμματος στο πλαίσιο των σημερινών δημοσιονομικών προοπτικών και, σε περίπτωση που χρειαστεί, μια πρόταση αναθεώρησης των πιστώσεων, δεδομένου ότι θα χρειαστούν πολύ μεγαλύτερα ποσά για να υλοποιηθούν οι στόχοι του Ταμείου.
Θα ολοκληρώσω επιμένοντας στο γεγονός ότι η δημιουργία αυτού του Ευρωπαϊκού Ταμείου για τους πρόσφυγες αποτελεί ένα πρώτο βήμα προς ένα κοινό καθεστώς ασύλου και ότι πρέπει να εξακολουθήσουμε να εργαζόμαστε προς αυτή την κατεύθυνση!
- (DE) Εάν η δημιουργία ενός Ευρωπαϊκού Ταμείου για τους Πρόσφυγες είχε ως στόχο να διαμορφώσει την πολιτική για το άσυλο και τους πρόσφυγες στα κράτη μέλη της Ένωσης έτσι ώστε να γίνει πιο ανθρώπινη και ανοιχτή, θα έπρεπε να επικροτηθεί το βήμα αυτό.
Όμως, το συγκεκριμένο ταμείο που συστάθηκε με τη συνένωση τριών θέσεων του προϋπολογισμού δεν πρόκειται να επιτύχει κάτι τέτοιο.
Δεν φάνηκε μόνο στη συζήτηση ποιο είναι το πραγματικό ζητούμενο κατά τη δημιουργία του Ευρωπαϊκού Ταμείου για τους Πρόσφυγες, δηλαδή η "κατανομή των βαρών" .
Η ερμηνεία της μετανάστευσης προσώπων που αναζητούν προστασία στην ΕΕ ως "βάρους" που πρέπει να "κατανεμηθεί" είναι μια ουσιαστικά εσφαλμένη προσέγγιση.
Πάνω σε μια τέτοια βάση δεν μπορεί να διαμορφωθεί πολιτική που θα ανταποκρίνεται στις ανάγκες καταδιωκομένων και εκτοπισμένων προσώπων με βάση τα ανθρώπινα δικαιώματα.
Η πολιτική των κρατών μελών και της Ένωσης προσανατολίζεται στην απομόνωση και στην απόκρουση των προσφύγων - αυτό κατέστη πρόσφατα σαφές από τη συμπερίληψη μιας "ρήτρας επιστροφής" στη Σύμβαση Λομέ.
Αν αυτές είναι οι βασικές γραμμές της ευρωπαϊκής πολιτικής για το άσυλο και τους πρόσφυγες και αν οι πρόσφυγες θεωρούνται "βάρη" , τότε η δημιουργία ενός ταμείου για τους πρόσφυγες δεν είναι παρά μασκάρεμα για να κρυφτεί το αληθινό πρόσωπο μιας ευρωπαϊκής πολιτικής απομόνωσης.
Το Ταμείο με τη συγκεκριμένη μορφή δεν ωθεί κανένα κράτος να αλλάξει πολιτική και να γίνει πιο ανοιχτό ως προς την υποδοχή προσφύγων.
Επίσης, το Ταμείο δεν μπορεί να επιφέρει βελτίωση ως προς τη νομική ασφάλεια των προσώπων που διώκονται και ζητούν προστασία.
Ακριβώς όμως αυτό καθώς και τα δικαιώματα συμμετοχής των προσφύγων θα έπρεπε να είναι το ζητούμενο!
Η Ευρωπαϊκή Ένωση απαιτεί ελευθερία για το κεφάλαιο σε παγκόσμιο επίπεδο, ενώ συνεχίζει να περιορίζει την ελευθερία προσώπων κλείνοντας σύνορα και απομονώνοντας τους πρόσφυγες και τους αιτούντες άσυλο.
Κάθε χρόνο χάνουν τη ζωή τους, δολοφονούνται, πολλοί πρόσφυγες στα εξωτερικά σύνορα της ΕΕ.
Θα ήταν ψευδαίσθηση να υποθέσει κανείς εν όψει όλων αυτών ότι με τη δημιουργία ενός ταμείου για τους πρόσφυγες θα γίνει πιο ανθρώπινη η πολιτική για το άσυλο και τους πρόσφυγες. Γι' αυτό απέχω από την ψηφοφορία.
Η ώρα των ψηφοφοριών έληξε.
(Η συνεδρίαση διακοπείσα στις 12.25 συνεχίζεται στις 15.00)
Αέ ϊύ ί 23/24 ί 2000 ό
Η ημερήσια διάταξη προβλέπει τη συζήτηση επί της έκθεσης του Ευρωπαϊκού Συμβουλίου και της δήλωσης της Επιτροπής σχετικά με τα αποτελέσματα του Ευρωπαϊκού Συμβουλίου στη Λισαβόνα, της Συνόδου Κορυφής για κοινωνικά θέματα.
Κυρία Πρόεδρε, κυρίες και κύριοι βουλευτές, το Ευρωπαϊκό Συμβούλιο της Λισσαβόνας σίγουρα έδωσε μια νέα ώθηση στην ευρωπαϊκή ατζέντα, και οι κυρίες και κύριοι βουλευτές σίγουρα γνωρίζουν τα αποτελέσματά του, τόσο από την ανάγνωση των αποτελεσμάτων του όσο και λόγω της ευρείας δημόσιας προβολής που έτυχε το συγκεκριμένο Συμβούλιο, τόσο στον ευρωπαϊκό όσο και στο διεθνή Τύπο.
Επιτεύχθηκε η κεντρική ιδέα της χάραξης μιας νέας σφαιρικής στρατηγικής για την Ευρωπαϊκή Ένωση σε μια ανοιχτή, ανταγωνιστική και παγκοσμιοποιημένη οικονομία: να καταστεί η Ευρωπαϊκή Ένωση πιο δυναμικός και ανταγωνιστικός οικονομικός χώρος του πλανήτη, στηριζόμενος στη γνώση και ικανός να εξασφαλίσει μια αειφόρο οικονομική μεγέθυνση με περισσότερες και καλύτερες θέσεις εργασίας και μεγαλύτερη κοινωνική συνοχή.
Μια οικονομία στηριζόμενη στη γνώση και επίσης σε μια κοινωνία των πληροφοριών και της έρευνας αποτελεί έναν ισχυρό παράγοντα ανάπτυξης της Ευρωπαϊκής Ένωσης και φυσικά προϋποθέτει την επιτάχυνση μιας σταθερής πορείας διαρθρωτικών μεταρρυθμίσεων, καθώς και την πλήρη πραγμάτωση της εσωτερικής αγοράς.
Η επίτευξη αυτού του στόχου προϋποθέτει ακόμη τον εκσυγχρονισμό του ευρωπαϊκού κοινωνικού προτύπου, μέσω των επενδύσεων σε ανθρώπινο δυναμικό και της καταπολέμησης του κοινωνικού αποκλεισμού.
Και επίσης προϋποθέτει την υλοποίηση υγιών και ευνοϊκών προς την οικονομική ανάπτυξη και την απασχόληση μακροοικονομικών πολιτικών.
Θεμελιώδη σημασία για την ανάπτυξη της στρατηγικής της Λισσαβόνας θα έχει ο συντονιστικός και καθοδηγητικός ρόλος του Ευρωπαϊκού Συμβουλίου, το οποίο θα παρακολουθεί ετησίως τις επιτευχθείσες προόδους μέσω της διεξαγωγής ενός Ευρωπαϊκού Συμβουλίου κάθε άνοιξη, και επίσης θα χαράζει τις κεντρικές κατευθύνσεις για τα τομεακά συμβούλια.
Προσδιορίστηκε μια νέα μέθοδος συντονισμού με τη χρήση αντικειμενικών βραχυπρόθεσμων, μεσοπρόθεσμων και μακροπρόθεσμων χρονοδιαγραμμάτων, με τον καθορισμό στόχων, συγκριτικών μεθόδων που θα θεμελιώνονται στις βέλτιστες πρακτικές και με τη χρήση και άλλων δεικτών.
Πρόκειται για μια ανοιχτή μέθοδο συντονισμού η οποία ελπίζουμε ότι θα φέρει τα καλύτερα αποτελέσματα.
Οι κεντρικές αυτές κατευθύνσεις μεταφράζονται επίσης σε εθνικές πολιτικές οι οποίες θα αποτελούν αντικείμενο τακτικής παρακολούθησης και αξιολόγησης στο πλαίσιο μιας διαδικασίας αμοιβαίας εξαγωγής διδαγμάτων.
Οι στόχοι που τέθηκαν στο Ευρωπαϊκό Συμβούλιο της Λισσαβόνας είναι πολύ ευρείς και περιέχουν συγκεκριμένες εντολές για την Επιτροπή. μόλις εχθές ο Πρόεδρος Romano Prodi υπέβαλε στο Συμβούλιο το πρόγραμμα της Επιτροπής για τον συγκεκριμένο τομέα καθώς επίσης και για τα διάφορα τομεακά συμβούλια.
Συνεπώς, έχει ουσιαστική σημασία να λάβουμε υπόψη τα διάφορα προγράμματα που συγκεκριμενοποιούν τη στρατηγική που χαράχθηκε στη Λισσαβόνα, εμπλέκοντας διάφορους τομείς της επιστημονικής έρευνας, της εκπαίδευσης, της εσωτερικής αγοράς, της βιομηχανίας κ.λπ.
Η ανάπτυξη του ηλεκτρονικού εμπορίου, η απελευθέρωση των αγορών των τηλεπικοινωνιών και η διαμόρφωση των προϋποθέσεων για την μείωση του κόστους πρόσβασης στο Internet αποτελούν σαφώς παράγοντες θεμελιώδεις για την ευόδωση αυτής της εκσυγχρονιστικής στρατηγικής, και το σχέδιο δράσης e-Europe, το οποίο θα υποβληθεί στο Ευρωπαϊκό Συμβούλιο της Feira, θα αποτελέσει επίσης αποφασιστικό μέσο για την επιτάχυνση της εξέλιξης της Ευρωπαϊκής Ένωσης σε ό,τι αφορά την κοινωνία των πληροφοριών.
Μόλις εχθές είχα την ευκαιρία να ανακοινώσω στο Συμβούλιο Γενικών Υποθέσεων ότι η πορτογαλική Προεδρία έχει ήδη καταρτίσει ένα χρονοδιάγραμμα για τις εντολές που έχουν δοθεί από το Συμβούλιο για τη λήψη συγκεκριμένων μέτρων στους διάφορους τομείς, καθώς επίσης και για την επαρκή προετοιμασία του Ευρωπαϊκού Συμβουλίου της Feira και εκείνου της Νίκαιας.
Το Συμβούλιο ECOFIN έχει επιφορτιστεί με την ενίσχυση της διαδικασίας του Κάρντιφ, το σχέδιο δράσης των οικονομικών υπηρεσιών, το σχέδιο δράσης για τα επιχειρηματικά κεφάλαια το φορολογικό πακέτο, την ενδιάμεση αναθεώρηση των κατευθυντήριων γραμμών για την απασχόληση και την αξιολόγηση της συνεισφοράς των δημοσίων οικονομικών στην οικονομική μεγέθυνση και την απασχόληση.
Το Συμβούλιο Εσωτερικής Αγοράς θα επιφορτιστεί με το ηλεκτρονικό εμπόριο, τα δικαιώματα πνευματικής ιδιοκτησίας και άλλα συναφή δικαιώματα, τον έλεγχο των εξαγωγών αγαθών διπλής χρήσεως, και την άρση των εμποδίων στον τομέα των υπηρεσιών, καθώς επίσης και με τις δημόσιες συμβάσεις, τις κοινοτικές και δημόσιες αγορές με τη χρήση ηλεκτρονικών μέσων, τη θέσπιση μιας συντονισμένης στρατηγικής με στόχο την νομοθετική και κανονιστική απλούστευση και το πρόβλημα της κοινοτικής κατοχύρωσης.
Το Συμβούλιο Κοινωνικών Υποθέσεων θα επιφορτιστεί με την αναθεώρηση των κατευθυντήριων γραμμών για την απασχόληση, την παροχή εντολών στην ομάδα υψηλού επιπέδου σχετικά με την κοινωνική προστασία για την κατάρτιση μελέτης σχετικά με τη βιωσιμότητα του συνταξιοδοτικού συστήματος έως το έτος 2020, την εφαρμογή ανοιχτής μεθόδου συντονισμού στην πολιτική καταπολέμησης του κοινωνικού αποκλεισμού και την εξέταση του μελλοντικού προσανατολισμού της κοινωνικής πολιτικής, με στόχο να υπάρξει συμφωνία σχετικά με την ευρωπαϊκή κοινωνική ατζέντα στο Ευρωπαϊκό Συμβούλιο της Νίκαιας.
Το Συμβούλιο υπουργών Έρευνας θα επιφορτιστεί με το σχέδιο δράσης e-Europe και με την προώθηση της υλοποίησης του ευρωπαϊκού χώρου έρευνας.
Το Συμβούλιο Υπουργών Τηλεπικοινωνιών θα επιφορτιστεί με την ολοκλήρωση της αναθεώρησης του ρυθμιστικού πλαισίου των τηλεπικοινωνιών και την απελευθέρωση της συγκεκριμένης αγοράς.
Το Συμβούλιο Υποθέσεων των Καταναλωτών θα επιφορτιστεί με την εξ αποστάσεως παροχή οικονομικών υπηρεσιών, την έγκριση της νομοθεσίας που εκκρεμεί, και την εξώδικη επίλυση διαφορών επί θεμάτων κατανάλωσης, με τη δημιουργία ενός κοινοτικού δικτύου.
Το Συμβούλιο Υπουργών Παιδείας θα είναι επιφορτισμένο με την εξέταση των μελλοντικών στόχων των εκπαιδευτικών συστημάτων αποσκοπώντας στο να συμβάλλει στις διαδικασίες του Λουξεμβούργου και του Κάρντιφ, τον καθορισμό των νέων βασικών αρμοδιοτήτων σε ευρωπαϊκή κλίμακα, τη δημιουργία ενός ευρωπαϊκού διπλώματος βασικών ικανοτήτων σε τεχνολογίες πληροφοριών, την απομάκρυνση των εμποδίων που τίθενται στην κινητικότητα των καθηγητών και τη θέσπιση ενός ευρωπαϊκού κανόνα σχετικά με τα βιογραφικά σημειώματα, και την παρακολούθηση των εθνικών πολιτικών επίτευξης των στόχων, την πρόσβαση των σχολείων στο Internet έως το έτος 2001 και τις ελάχιστες απαιτήσεις κατάρτισης των καθηγητών στις τεχνολογίες πληροφοριών έως το έτος 2002.
Το Συμβούλιο Υπουργών Βιομηχανίας θα είναι επιφορτισμένο με την κατάρτιση του Χάρτη για τις μικρές επιχειρήσεις και την υλοποίηση μιας διαδικασίας μέτρησης όσον αφορά σημαντικές πρακτικές για τη δημιουργία και την ανάπτυξη καινοτομικών επιχειρήσεων, ιδιαίτερα μικρομεσαίων επιχειρήσεων.
Το Συμβούλιο Δικαιοσύνης και Εσωτερικών Υποθέσεων θα αναλάβει την έγκριση της νομοθεσίας που εκκρεμεί σχετικά με τις δικαστικές αρμοδιότητες και της εκτέλεσης των αποφάσεων.
Θα πρέπει να σημειωθεί ότι η εκτέλεση αυτών των εντολών που αποφασίστηκαν στη Λισσαβόνα απαιτεί μια καλή συνεργασία μεταξύ Επιτροπής, Συμβουλίου και Ευρωπαϊκού Κοινοβουλίου εφόσον πολλές από τις πράξεις που θεσπίζονται υπόκεινται στη διαδικασία της συναπόφασης.
Κυρίες και κύριοι βουλευτές, όπως διαπιστώνετε, η προσπάθεια αυτή καθορισμού στόχων στο Συμβούλιο της Λισσαβόνας διεξάγεται εντός ενός σημαντικού χρονοδιαγράμματος δράσεων που θα πρέπει τώρα να διεξαχθούν από την Επιτροπή και από τα διάφορα τομεακά συμβούλια.
Η πορτογαλική Προεδρία έχει ήδη λάβει επαρκή μέτρα σε επίπεδο Συμβουλίου ούτως ώστε τα διάφορα τομεακά συμβούλια να αρχίσουν άμεσα την υλοποίηση των προγραμμάτων που προβλέπονται για τους αντίστοιχους τομείς καθώς και για την ύπαρξη επαρκούς συντονισμού μέσω της υποβολής μιας έκθεσης σύνθεσης τόσο από το Ευρωπαϊκό Συμβούλιο της Feira τον Ιούνιο του τρέχοντος έτους, όσο και από το Ευρωπαϊκό Συμβούλιο της Νίκαιας κατά τη γαλλική Προεδρία.
Αξιότιμη κυρία Πρόεδρε, αξιότιμε εκπρόσωπε του Συμβουλίου Υπουργέ Gama, κύριε Πρόεδρε Prodi, η Σύνοδος Κορυφής της Λισαβόνας μπορεί κάλλιστα να θεωρηθεί ιστορική λόγω του πολιτικού περιεχομένου της.
Στο πλαίσιο της Συνόδου Κορυφής ορίσθηκε ως στρατηγικός στόχος της Ένωσης η μετεξέλιξή της σε μια από τις πιο ανταγωνιστικές και δυναμικές οικονομίες παγκοσμίως, η οποία θα βασίζεται στην πληροφορία, θα αναπτύσσεται σταθερά και θα δημιουργεί περισσότερες και καλύτερες θέσεις απασχόλησης.
Βεβαίως, δεν είναι ο στόχος εκείνος που χαρακτηρίζει από μόνος του τη Σύνοδο Κορυφής ιστορική, αλλά το φάσμα των μέσων που προτείνει το Ευρωπαϊκό Συμβούλιο, προκειμένου η Ένωση και τα κράτη μέλη της που εφαρμόζουν αυτά τα μέσα να επιτύχουν τον στόχο τους.
Δανείζομαι τα πορίσματα του Προέδρου του Συμβουλίου: πρώτον, προκειμένου να επιτύχουμε τον στόχο μας πρέπει να επιδείξουμε κατ' αρχάς εμπιστοσύνη στον ιδιωτικό τομέα, αλλά και στη συνεργασία μεταξύ ιδιωτικού και δημοσίου τομέα.
Τούτο εξαρτάται από την κινητοποίηση των διαθέσιμων δυνάμεων της αγοράς και των μέτρων που λαμβάνουν τα ίδια τα κράτη μέλη.
Η Ένωση δρα καταλυτικά στην όλη διαδικασία.
Δεύτερον, πρέπει να μειωθεί η φορολόγηση του εργατικού δυναμικού, κυρίως των σχετικά χαμηλόμισθων και των χαμηλότερης εκπαίδευσης εργαζομένων.
Τρίτον, πρέπει να αναδιανεμηθούν οι δημόσιες δαπάνες ώστε να ενισχυθεί η σχετική σημασία της αύξησης κεφαλαίου από την άποψη τόσο της υλικοτεχνικής υποδομής όσο και των ανθρώπινων πόρων.
Τέταρτον, πρέπει να επισπεύσουμε την ελευθέρωση του ανταγωνισμού, μεταξύ άλλων στους τομείς του φυσικού αερίου, της ηλεκτρικής ενέργειας, των ταχυδρομικών υπηρεσιών και των μεταφορών, στοχεύοντας σε μια απολύτως λειτουργική εσωτερική αγορά και στους εν λόγω τομείς.
Παρουσίασα μόνο μερικά παραδείγματα για να αποδείξω ότι το Συμβούλιο των δεκαπέντε κρατών της Ευρωπαϊκής Ένωσης, εκ των οποίων τα δεκατέσσερα διαθέτουν σοσιαλιστική κυβέρνηση, έχει ενστερνιστεί πλήρως μια κεντροδεξιά οικονομική και αναπτυξιακή πολιτική, σε πολλά σημεία της οποίας η κοινωνική ευθύνη ενσωματώνεται σύμφωνα με τον τρόπο που προκρίνει η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών.
Επισημαίνοντας εξ ονόματος της Ομάδας μου με ικανοποίηση το συγκεκριμένο γεγονός δεν έχω επ' ουδενί σκωπτική διάθεση, διότι για μας δεν είναι πρωτεύον να ανακαλύπτουμε σημεία πολιτικής αντιδικίας, αλλά αντιθέτως να χρησιμοποιούμε τα κατάλληλα μέσα προς όφελος των πολιτών.
Στα συμπεράσματα του Συμβουλίου της Λισαβόνας τα μέσα για την κοινωνική οικονομία της αγοράς ήταν αυτά και καλώς έχουν.
Θα ήθελα να προβώ σε μερικές προειδοποιήσεις: τα κράτη μέλη εξακολουθούν να φέρουν την κύρια ευθύνη για την επίτευξη του αποτελέσματος, όσον αφορά την ελευθέρωση των αγορών και την ανάπτυξη της εμπορίας ηλεκτρικής ενέργειας, ώστε να είναι φτηνή για τους καταναλωτές.
Και ερωτώ: η αστρονομική τιμή για τα δικαιώματα της κινητής τηλεφωνίας νέας γενιάς που δημοπρατούνται αυτή την εποχή στην Αγγλία είναι προς όφελος των μελλοντικών καταναλωτών; Όχι.
Η απληστία κατά την πώληση εκδικείται με τη δαπανηρή και βραδεία εφαρμογή του συστήματος.
Χρησιμοποιώ το συγκεκριμένο παράδειγμα λόγω επικαιρότητος και όχι για να τονίσω ότι μόνο το Ηνωμένο Βασίλειο προβαίνει σε ενέργειες που αντιβαίνουν στις αποφάσεις της Λισαβόνας.
Αλλη μια προειδοποίηση: βρισκόμαστε στο κατώφλι της διεύρυνσης.
Όταν πλέον στην επικράτεια της Ευρωπαϊκής Ένωσης ασκούμε πιέσεις για την επιτάχυνση της ηλεκτρονικής Ευρώπης (e-Europe), μήπως αυξάνουμε τις δυσκολίες προσαρμογής των υπό ένταξη χωρών; Η απάντηση δεν μπορεί επ' ουδενί να είναι: ας μην επιταχύνουμε την πρόοδο προς την e-Europe της Ένωσης.
Απαντούμε με ερώτηση: η προσχεδιασμένη, ή έστω η σχετικά αργά προσχεδιασμένη διεύρυνση και η δημοσιονομική πολιτική που απορρέει από την Ατζέντα 2000 βρίσκονται άραγε σε συμφωνία μεταξύ τους; Μήπως πρέπει παρ' όλα αυτά να αυξηθεί η υποστήριξη της διαρθρωτικής πολιτικής, προκειμένου οι υποψήφιες χώρες να πάψουν να υπολείπονται τόσο πολύ σε ανάπτυξη σε σύγκριση με τη σημερινή Ένωση;
Τέλος, αγαπητοί συνάδελφοι και αξιότιμοι εκπρόσωποι του Συμβουλίου και της Επιτροπής, θα ήθελα να επισημάνω εκ μέρους της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, ότι έχουμε πλήρη εμπιστοσύνη πως ο Πρόεδρος Romano Prodi και η Επιτροπή της οποίας ηγείται θα επιτύχουν από την πλευρά τους να υλοποιήσουν τους στόχους της Λισαβόνας.
Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών - και ολόκληρο, πιστεύω, το Κοινοβούλιο - στηρίζει το έργο της Επιτροπής με τις εποικοδομητικές παρατηρήσεις της.
Δεδομένου ότι η μη ολοκλήρωση της εσωτερικής αγοράς οφείλεται αυτή τη στιγμή σε κωλυσιεργία των κρατών μελών, η υλοποίηση σε θεσμικό επίπεδο των μεμονωμένων αποφάσεων της Λισαβόνας εξαρτάται επίσης κατά κύριο λόγο από το γεγονός ότι τα επόμενα χρόνια τα κράτη μέλη θα μείνουν από πλευράς έργων πίσω από τις επίσημες θέσεις της Λισαβόνας.
Κυρία Πρόεδρε, η Σύνοδος Κορυφής της Λισαβόνας θα αφήσει εποχή.
Μετά το Λουξεμβούργο, το 1997, όπου η Ευρώπη είχε ανακαλύψει την κοινή της ευθύνη για την απασχόληση, το Ευρωπαϊκό Συμβούλιο σχεδίασε μια νέα οικονομική στρατηγική, η οποία θα καταστήσει την Ένωση όχι μόνο ένα οικονομικό σύστημα, το οποίο θα βασίζεται στην πλέον ανταγωνιστική και στην πλέον δυναμική γνώση του κόσμου, αλλά και ένα πρότυπο, όσον αφορά την απασχόληση και την κοινωνική συνοχή.
Παραθέτω αυτό που είπε ο Φιλελεύθερος Πρωθυπουργός του Βελγίου: "η καινοτομία αυτής της Συνόδου Κορυφής είναι ότι αφορούσε το σύνολο της οικονομικής και κοινωνικής πολιτικής".
Μαζί με αυτόν, ο Πρόεδρος της Γαλλικής Δημοκρατίας και οι αρχηγοί κυβερνήσεων της Αυστρίας, της Ισπανίας, της Ιρλανδίας και του Λουξεμβούργου εγγυήθηκαν για τα συμπεράσματα της Λισαβόνας.
Εντούτοις, ορισμένες πολιτικές δυνάμεις αυτού του Κοινοβουλίου φαίνεται πως θέλουν να καταστήσουν τη Σύνοδο Κορυφής της Λισαβόνας ένα είδος εκδήλωσης της Σοσιαλιστικής Διεθνούς.
Πώς αλλιώς να ερμηνεύσει κανείς την άρνηση της Ομάδας του Ευρωπαϊκού Λαϊκού Κόμματος και της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών να διαπραγματευτούν ένα κοινό ψήφισμα με τις κυρίαρχες πολιτικές δυνάμεις αυτού του Κοινοβουλίου; Ορισμένοι Συντηρητικοί και Φιλελεύθεροι εκπρόσωποι φαίνεται πως δεν θέλουν να ακούσουν τίποτα για μακροοικονομική και νομισματική πολιτική στην υπηρεσία του ευρωπαϊκού κοινωνικού προτύπου.
Φαίνεται πως η ελεύθερη και ανεξέλεγκτη αγορά είναι ο μοναδικός θεός τους.


Εντούτοις, η οικονομία της αγοράς δεν μπορεί παρά να είναι κοινωνική.
Και τώρα ένα αίνιγμα: ποιος είπε στη Λισαβόνα ότι οι πολίτες αναμένουν από την Ένωση να επιδείξει με σθένος την κοινωνική της διάσταση; Ποιος είπε ότι, για τους πολίτες μας "η ανεργία είναι αυτή που καταστρέφει ζωές και τις κοινωνίες μας για γενιές ολόκληρες και παραμένει σήμερα η κυρίαρχη προτεραιότητα, έστω κι αν αρχίζει να υποχωρεί"; Ότι "η γενική ανάκαμψη της ανάπτυξης καθιστά σήμερα εφικτό αυτό που χθες ήταν αδύνατον"; Ότι "ο αχαλίνωτος καπιταλισμός οδηγεί, μέσω της μεταφοράς των επιχειρηματικών δραστηριοτήτων, σε κοινωνικό ντάμπινγκ, εκμεταλλευόμενος τις ανισότητες των αντίστοιχων κοινωνικών και φορολογικών μας νομοθεσιών και προτάσσει το μέγιστο κέρδος έναντι των εργαζόμενων γυναικών και ανδρών";
Σας παρέθεσα τα λόγια της κ. Nicole Fontaine, Προέδρου του Κοινοβουλίου μας.
Η Ομάδα του Κόμματος των Ευρωπαίων Σοσιαλιστών στηρίζει επίσης την κυρία Fontaine στη δήλωση που έκανε στη Λισαβόνα ότι "το Κοινοβούλιο είναι προσηλωμένο στο ευρωπαϊκό κοινωνικό πρότυπο σε όλες τις εκφάνσεις του".
Η Πρόεδρος έχει τη στήριξή μας, όσον αφορά τα αιτήματά της προς το Ευρωπαϊκό Συμβούλιο να "ρυθμίσει με ισόρροπο τρόπο τις συγχωνεύσεις των επιχειρήσεων στους κόλπους της Ένωσης", "να απαγορευθούν οι συγχωνεύσεις που δεν σέβονται μια δεσμευτική ευρωπαϊκή νομοθεσία, όσον αφορά την προκαταρκτική ενημέρωση και τη διαβούλευση με τους εργαζομένους", "να προηγείται αυτών των συγχωνεύσεων μια σοβαρή αξιολόγηση του κοινωνικού τους αντικτύπου". Συμφωνούμε επίσης με τη διαπίστωσή της ότι "οι αυθαίρετες συγχωνεύσεις, που διενεργούνται μόνο εξαιτίας μιας κυρίαρχης καπιταλιστικής εξουσίας, επιδρούν με καταστροφικό τρόπο στην κοινωνική συνοχή της Ένωσης".
Η Ομάδα του Κόμματος των Ευρωπαίων Σοσιαλιστών συντάσσεται με την Πρόεδρο ως προς την απαίτησή της για ένα παρατηρητήριο βιομηχανικών αλλαγών και την πιο ισότιμη κατανομή των εισοδημάτων μεταξύ του κεφαλαίου, το οποίο δημιουργεί τις δυνατότητες, και της εργασίας, η οποία παράγει.
Με μια λέξη, η Ομάδα του Κόμματος των Ευρωπαίων Σοσιαλιστών προσυπογράφει τα συμπεράσματα της Προέδρου μας, την οποία συγχαίρουμε για τα σωστά και θαρραλέα λόγια της.
Το Ευρωπαϊκό Κοινοβούλιο θα γινόταν ρεζίλι εάν ψήφιζε το κοινό ψήφισμα που κατέθεσε η Ομάδα του Ευρωπαϊκού Λαϊκού Κόμματος και η Ομάδα των Φιλελευθέρων, που φαίνεται πως όχι μόνο θέλουν να αποκηρύξουν την Πρόεδρό μας, αλλά και να απομακρυνθούν από τις θέσεις και του Προέδρου Prodi και των Συντηρητικών και Φιλελεύθερων Χριστιανοδημοκρατών Πρωθυπουργών που παρείχαν εγγυήσεις στη Λισαβόνα.
Συνεπώς, συμβουλεύω όλους τους Χριστιανοδημοκράτες, όλους τους Φιλελεύθερους και όλους τους δημοκράτες εν γένει που θέλουν μια κοινωνική οικονομία της αγοράς, να εγκρίνουν το ψήφισμα της Ομάδας του Κόμματος των Ευρωπαίων Σοσιαλιστών.
Θέλουμε να παντρέψουμε την οικονομική αποτελεσματικότητα με την ποιότητα ζωής και την κοινωνική προστασία.
Θέλουμε μια αειφόρο ανάπτυξη από κάθε άποψη.
(Χειροκροτήματα από την αριστερή πτέρυγα)
Κυρία Πρόεδρε, Πρόεδρε της Επιτροπής κύριε Prodi, Προεδρεύοντα του Συμβουλίου κύριε Garna, θέλω να ξεκινήσω λέγοντας ότι εμείς ως μέλη της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών δεν συμφωνούμε ιδιαίτερα με την κυρία Fontaine στις απόψεις που εξέφρασε στην ομιλία της στη Σύνοδο Κορυφής της Λισαβόνας.
Αντιθέτως, μας προκαλούν ιδιαίτερη χαρά τα διορατικά μηνύματα που περιέχονται στα συμπεράσματα της Συνόδου Κορυφής.
Μας ικανοποιεί ειδικά η έμφαση που δίδεται στην ανάγκη να δημιουργήσει η Ευρώπη ευμάρεια και απασχόληση μέσω της ενίσχυσης της οικονομίας της αγοράς και της ενίσχυσης της ανταγωνιστικότητας, μεταξύ άλλων μέσω της αυξημένης ευελιξίας στην αγορά εργασίας και μιας χαμηλότερης φορολογικής πίεσης όσον αφορά το εργατικό δυναμικό και τους χαμηλόμισθους.
Θέλω επίσης να εκφράσω την ικανοποίησή μου για το γεγονός ότι ο ανοιχτός συντονισμός που γνωρίζουμε από την πολιτική απασχόλησης θα χρησιμοποιηθεί ως εργαλείο σε άλλους τομείς, για να προωθήσει τη χρήση της τεχνολογίας της πληροφορίας, καθώς και για να ενισχύσει την εκπαίδευση και την έρευνα.
Η συνεργασία πάνω σε κοινούς στόχους με αυτόν τον ανοιχτό και ευέλικτο τρόπο, όπου τα κράτη συναγωνίζονται και μαθαίνουν το ένα από το άλλο, είναι καλός δρόμος για να εξασφαλιστεί η πρόοδος και να διασφαλιστεί παράλληλα η ελευθερία κάθε χώρας να αναζητά τις δικές της λύσεις στα δικά της προβλήματα.
Θέλω επίσης να εκφράσω τη μεγάλη μου ικανοποίηση με το γεγονός ότι, η δήλωση θέτει χρονικά πλαίσια για την ανάπτυξη της εσωτερικής αγοράς σε σημαντικούς τομείς, πρωτίστως τη συναίνεση να δημιουργηθεί γρήγορα ένα νομικό πλαίσιο για το ηλεκτρονικό εμπόριο.
Ωστόσο, υπάρχει εξίσου μεγάλη ανάγκη να αναπτυχθεί η παραδοσιακή οικονομία, και γι' αυτό χαίρομαι για την έμφαση που δίδεται σε μια ισχυρότερη ερευνητική πρωτοβουλία και εδραίωση της εσωτερικής χρηματοπιστωτικής αγοράς, καθώς και για τη στήριξη του Συμβουλίου προς την ελευθέρωση του τομέα της ενέργειας, των μεταφορών και των ταχυδρομικών υπηρεσιών, παρ' όλο που το Συμβούλιο δεν έθεσε χρονικό πλαίσιο για την εν λόγω ελευθέρωση.
Στην ανάπτυξη της πολιτικής απασχόλησης και στον αγώνα κατά του κοινωνικού αποκλεισμού είναι ορθό να βασιστούμε όχι μόνο στην οικονομική ανάπτυξη, αλλά και στην εκπαίδευση και τη δραστηριοποίηση ως μεθόδους, προκειμένου οι κοινωνικά αποκλεισμένοι να αποκτήσουν γερή πρόσβαση στην αγορά εργασίας και να μπορούν να βοηθήσουν οι ίδιοι τον εαυτό τους.
Υπάρχουν μεγάλα οφέλη στον συντονισμό βάσει καθορισμένων κριτηρίων, αλλά πρέπει φυσικά να προσέχουμε να μην εξελιχθεί η όλη κατάσταση προς μια πιο γραφειοκρατική κατεύθυνση ή να επιφέρει λεπτομερή παρακολούθηση.
Εν κατακλείδι, θέλω να προβώ σε μια σημαντική και ίσως λιγότερο θετική παρατήρηση.
Στο τελικό κείμενο της Λισαβόνας το Συμβούλιο αναφέρεται πολύ στη μελλοντική δράση του, πιθανώς κατόπιν εισηγήσεων της Επιτροπής.
Ελπίζω να μη δώσουμε μεγάλη βαρύτητα σε τούτη τη φαινομενική έμφαση του διακρατικού χαρακτήρα της κοινοτικής συνεργασίας.
Κυρία Πρόεδρε, πολλοί παρατηρητές υπογράμμισαν ότι αυτό το έκτακτο Ευρωπαϊκό Συμβούλιο σηματοδοτήθηκε από τον θρίαμβο των θέσεων των κυρίων Blair και Aznar.
Εάν με αυτόν τον τρόπο θέλουμε να πούμε ότι η Σύνοδος Κορυφής της Λισαβόνας επικυρώνει μια φιλελεύθερη οπτική της Ευρώπης, φυσικά και προσυπογράφω, δυστυχώς, αυτή την ανάλυση.
Δεν μπορώ όμως να αρκεστώ σε αυτό.
Στην πραγματικότητα, δεν επιθυμώ καθόλου να αφήσω στους σημερινούς αρχηγούς κυβερνήσεων της Βρετανίας και της Ισπανίας το μονοπώλιο μιας επιθετικής στάσης ως προς την επανάσταση στον τομέα των πληροφοριών.
Κατά τη γνώμη μου, ουσιαστικά πρόκειται για μια πολύ σημαντική πρόκληση στην οποία πρέπει να ανταποκριθούμε.
Επίσης, διαβάζοντας στα συμπεράσματα της Συνόδου Κορυφής ότι η Ευρώπη θέτει ως στόχο την προώθηση μιας δυναμικής οικονομίας της γνώσης, "ικανής για μια αειφόρο ανάπτυξη που θα συνοδεύεται από μια ποιοτική και ποσοτική βελτίωση της απασχόλησης", λέω "στοίχημα!".
Υποστηρίζω χωρίς ενδοιασμούς μια ετήσια αύξηση "των επενδύσεων σε ανθρώπινους πόρους και την εφαρμογή μιας βολονταριστικής πολιτικής που θα στοχεύει στην πλήρη απασχόληση".
Η πολιτική αντιπαράθεση μεταξύ μας δεν αφορά συνεπώς την επιλογή του εκσυγχρονισμού, αλλά την έννοια αυτού του εκσυγχρονισμού, και, κυρίως, τη θέση και τον ρόλο που πρέπει να έχουν σε αυτό το πλαίσιο οι άνδρες και οι γυναίκες χωρίς εξαιρέσεις, τόσο ως υπάλληλοι όσο και ως πολίτες.
Ωστόσο, σε αυτό το πεδίο ο κ. Blair και ο κ. Aznar, καθώς και εκείνοι που τους ακολούθησαν είναι δέσμιοι κοινότοπων κομφορμιστικών αρχαϊσμών της φιλελεύθερης σκέψης του παρελθόντος. Ελευθέρωση της αγοράς, κυρίως της χρηματοπιστωτικής, ελαστικοποίηση των συνθηκών εργασίας και μείωση του κόστους εργασίας, με κίνδυνο ενίσχυσης του μηχανισμού δημιουργίας ανισοτήτων, αστάθειας και αποκλεισμού σε παγκόσμια κλίμακα.
Εκεί έγκειται λοιπόν η δυσκολία: κατά πόσον έχουμε ή όχι την τόλμη να αντιταχθούμε σε αυτά τα ταμπού, τη στιγμή που εμφανίζονται τα πρώτα τόσο ελπιδοφόρα σημάδια μιας νέας εποχής του ανθρώπινου πολιτισμού.
Κατά τη γνώμη μου, σε αυτό το πεδίο θα αξιολογήσουμε την πραγματική φιλοδοξία της Ευρώπης, καθώς και τον πραγματικό εκσυγχρονισμό της Αριστεράς.
Κυρία Πρόεδρε, αγαπητοί συνάδελφοι, κατ' αρχάς θα ήθελα να επισημάνω κάποια θετικά συμπεράσματα τα οποία εμφανίζει το Ευρωπαϊκό Συμβούλιο της Λισσαβόνας, τα οποία εξάλλου στην ουσία διαρθρώνονται γύρω από το σχέδιο κοινού ψηφίσματος που μεταξύ άλλων έχει επίσης υπογράψει η πολιτική μου ομάδα και που εδώ τόσες επιθέσεις έχει δεχθεί από τους σοσιαλιστές.
Τα συμπεράσματα αυτά εξέφρασαν οι αρχηγοί κρατών ή κυβερνήσεων στα πλαίσια ενός στρατηγικού στόχου να μετατραπεί η Ευρωπαϊκή Ένωση στον περισσότερο ανταγωνιστικό χώρο παγκοσμίως εντός δέκα ετών μέσω της ανάπτυξης μιας οικονομίας της γνώσης και της θέσπισης πολιτικών που αποσκοπούν στην ανάπτυξη και την πλήρη απασχόληση.
Αλλά σας ερωτώ: οι δηλώσεις των σημερινών Ευρωπαίων υπευθύνων, οι οποίοι στην πλειοψηφία τους είναι σοσιαλιστές και που εδώ και χρόνια καθοδηγούν τις κυβερνήσεις των κρατών τους, δεν αποτελούν απόδειξη της ανικανότητας και των ελλείψεων του ευρωπαϊκού προτύπου ανάπτυξης που προωθούσαν; Τι πραγματικά καινούριο και πρωτότυπο υπάρχει στα συμπεράσματα της Συνόδου Κορυφής της Λισσαβόνας που δεν είχε διαπιστωθεί και αναφερθεί στη Λευκή Βίβλο του 1993 για την ανάπτυξη, τον ανταγωνισμό και την απασχόληση; Τότε δινόταν έμφαση, και χρησιμοποιώ τα ακριβή λόγια, στα "δίκτυα πληροφοριών" , σήμερα δίνεται έμφαση στην υποστήριξη, και πάλι χρησιμοποιώ τα ακριβή λόγια, του "τομέα της γνώσης και της πρόσβασης στην κοινωνία των πληροφοριών" .
Πριν δινόταν έμφαση στην "μακροχρόνια εκπαίδευση και κατάρτιση" , αυτά ήταν τα ακριβή λόγια.
Σήμερα, και πάλι χρησιμοποιώ τα ακριβή λόγια, "μας απασχολεί η μακροχρόνια κατάρτιση" .
Και θα μπορούσαμε να συνεχίσουμε με άπειρα συμπεράσματα καθ' όλα ίδια με αυτά της Λευκής Βίβλου του 1993.
Ωστόσο, υπάρχει μια πτυχή που αξίζει ιδιαίτερη μνεία στον τομέα των πολιτικών πλήρους απασχόλησης.
Το 1993, ο στόχος ήταν να μειωθεί κατά το ήμισυ ο αριθμός των ανέργων στην Ευρωπαϊκή Ένωση, ήτοι από 17 εκατ. σε 8,5 εκατ.
Είναι αλήθεια ότι βρισκόμαστε στο 2000, ο αριθμός των ανέργων συνεχίζει να είναι 15 εκατ. και τα συμπεράσματα της συνόδου κορυφής μας υπόσχονται ποσοστά πλήρους απασχόλησης μέσα στα επόμενα δέκα χρόνια.
Αυτό είναι τουλάχιστον πολιτική ανευθυνότητα και δείχνει μια νοοτροπία πολύ κοντινή σε αυτήν των σοσιαλιστών, ακόμη και σε εκείνη αυτών που ακολουθούν την τρίτη οδό, βασιζόμενη στην βολονταριστική θέσπιση μιας στρατηγικής που όπως όλοι γνωρίζουμε αποτελεί προϊόν πολλαπλών παραγόντων και που σε τελική ανάλυση επικεντρώνεται στη δέσμευση των επιχειρήσεων.
Όπως είπε κάποιος γνωστός αναλυτής, οι Ευρωπαίοι ηγέτες αποφάσισαν αυτό που με κανέναν τρόπο δεν μπορούν να τηρήσουν.
Το να υπόσχονται φιλόδοξους στόχους ανάπτυξης και απασχόλησης, όπως όντως έκαναν, είναι το ίδιο σαν να ανακοίνωναν μια αύξηση πληθυσμού ή αύξηση των ημερών ηλιοφάνειας.
Πιστεύουμε πως ο ρόλος των κυβερνήσεων θα πρέπει πρώτα να επικεντρώνεται στην ανάπτυξη των μέσων που επιτρέπουν στους κοινωνικούς και οικονομικούς παράγοντες να παράγουν πλούτο και να επιφέρουν θετικά αποτελέσματα σε αυτούς τους τομείς.
Μια άλλη πτυχή που αξίζει της προσοχής μας είναι εκείνη που έχει ως επίκεντρο το γεγονός ότι στη σύνοδο κορυφής προφανώς αγνοήθηκε το γεγονός ότι τα κράτη μέλη της Ένωσης έχουν διαφορετική ιστορία, οικονομικές και κοινωνικές δομές, ανισότητες που η διεύρυνση προς την ανατολή θα τονίσει περισσότερο, και ότι επίσης υφίστανται ασυμμετρίες που η παρουσίαση του μέσου όρου των ποσοστών ανάπτυξης δεν καταφέρνει να κρύψει.
Και αυτό ισχύει τόσο για τα θετικά όσο και για τα αρνητικά σημεία.
Πως μπορούμε να εξηγήσουμε για παράδειγμα ότι η Σουηδία και η Φινλανδία, χώρες που διαθέτουν πάρα πολύ ανεπτυγμένα πρότυπα κοινωνικής προστασίας, έχουν ποσοστό πρόσβασης στο Internet ίδιο με αυτό των Ηνωμένων Πολιτειών, περίπου 50%, ενώ για την Αγγλία η οποία είναι μια χώρα πολύ πιο φιλελεύθερη το ποσοστό αυτό είναι 29%;
Από την άλλη, πώς είναι δυνατόν να υπάρχουν στην Ένωση τεράστιες ανισότητες στους βασικούς μισθούς μεταξύ κάποιων κρατών μελών, ή έντονες διαφορές στα συστήματα κοινωνικής ασφάλισης και στις συντάξεις, ή ακόμη και στα ποσοστά ανεργίας ή κρυφής ανεργίας, για να μην μιλήσουμε για τα ολοένα μεγαλύτερα ποσοστά φτώχειας και κοινωνικού αποκλεισμού.
Η Ευρωπαϊκή Ένωση έχει ήδη αρχίσει για τα καλά την πορεία της προς τα επίπεδα ανάπτυξης που διαθέτουν σήμερα η οικονομία και οι επιχειρήσεις στις Ηνωμένες Πολιτείες. Αλλά η πραγματική Ευρώπη συνεχίζει να οικοδομείται τη στιγμή που η σύγκλιση των εθνικών οικονομιών και η οικονομική και κοινωνική συνοχή δεν αποτελούν κύρια προτεραιότητά της.
Παρακολούθησα με μεγάλο ενδιαφέρον τη σύνοδο του Ευρωπαϊκού Συμβουλίου στη Λισαβόνα, που ήταν μια άκρως εντυπωσιακή ρητορική επίδειξη, η οποία πάνω απ' όλα καταδεικνύει μια κολοσσιαία και συνεχώς διογκούμενη αδυναμία.
Είναι αναμφισβήτητα ωραίος και καλός στρατηγικός στόχος να γίνουμε η, πιο ανταγωνιστική, δυναμική και βασιζόμενη στις γνώσεις, οικονομία της υφηλίου με απώτερο σκοπό τη δημιουργία βιώσιμης ανάπτυξης.
Το πρόβλημα ωστόσο είναι, πρώτον, ότι δεν σκιαγραφήθηκαν καθόλου συγκεκριμένες δράσεις που μπορούν να συνδέσουν τούτη τη φιλοδοξία με την πραγματικότητα και, δεύτερον, ότι τα κοινωνικά προβλήματα που προκαλούνται και τα οποία αποτελούν δίχως άλλο ένα ουσιαστικό μέρος της πραγματικότητάς μας στην Ευρωπαϊκή Ένωση καλώς, αλλά κυρίως κακώς, παραλήφθηκαν.
Δεν γνωρίζω κανένα ευρωπαϊκό κοινωνικό πρότυπο.
Γνωρίζω μια σειρά διαφορετικών προτύπων κοινωνικής πρόνοιας, τα οποία συνδέονται με συγκεκριμένες εθνικές παραδόσεις.
Στη χώρα από την οποία κατάγομαι η παράδοση διαφοροποιείται θεμελιωδώς από την επικρατούσα παράδοση της Ευρωπαϊκής Ένωσης.
Αυτό το πολύ πραγματικό πρόβλημα το παρέλειψαν εντελώς.
Στις διαπραγματεύσεις της Διακυβερνητικής Διάσκεψης υπαινίχθηκαν το θέμα της μεταρρύθμισης και της δημιουργίας ενός ευρωπαϊκού κοινωνικού προτύπου, και οφείλω να δηλώσω τη σθεναρή αντίδρασή μου σε αυτό.
Είναι υπέρ πλειοψηφικών αποφάσεων στον εν λόγω τομέα.
Η κυβέρνηση της χώρας μου αντιτίθεται σε αυτό, όπως και εμείς, που βλέπουμε με μεγάλο σκεπτικισμό τούτη τη συνεχώς μεταβαλλόμενη εξέλιξη στην Ευρωπαϊκή Ένωση.
Η ουσιωδέστερη συμβολή του Ευρωπαϊκού Συμβουλίου της Λισαβόνας είναι όλα τα προβλήματα που δεν λύθηκαν.
Κυρία Πρόεδρε, αξιότιμοι συνάδελφοι, η Λισαβόνα βρέθηκε στον αστερισμό της απασχόλησης, της οικονομικής μεταρρύθμισης και της έναρξης της ψηφιακής εποχής.
Ωστόσο, η Σύνοδος Κορυφής της Λισαβόνας δεν είναι η πρώτη στην οποία συζητείται το θέμα της απασχόλησης.
Ήδη στη Σύνοδο Κορυφής του Έσσεν υπήρξαν πολλές δηλώσεις προθέσεων και καλοπροαίρετα σχέδια δράσης.
Ο μόνος δρόμος για μια μόνιμη αύξηση του ποσοστού της απασχόλησης είναι να δοθεί στις επιχειρήσεις εκείνο το λειτουργικό πλαίσιο που έχουν ανάγκη ως ελεύθερο χώρο για τη δραστηριότητά τους.
Τα προτεινόμενα μέτρα για τις ΜΜΕ περιορίζονται σε αναλύσεις και την εκπόνηση περαιτέρω μη δεσμευτικών δηλώσεων προθέσεων.
Το χαρτί έχει υπομονή.
Δυστυχώς, λείπουν εντελώς τα συγκεκριμένα αποτελέσματα.
Μόνιμη βελτίωση της κατάστασης ως προς την απασχόληση μπορεί να επιτευχθεί μόνο με διαρθρωτικές μεταρρυθμίσεις, συγκεκριμένα με τη μείωση του ποσοστού των εισφορών, την απλούστευση των φορολογικών συστημάτων και τη διευκόλυνση της ίδρυσης επιχειρήσεων.
Όλοι γνωρίζουν τα συγκεκριμένα αιτήματα.
Όλοι λένε ότι είναι απόλυτα σωστά.
Ωστόσο, η υλοποίησή τους δεν επιτυγχάνεται.
Ως Αυστριακή βουλευτής μιλώντας για τη Λισαβόνα αισθάνομαι την ανάγκη να αναφέρω και τις κυρώσεις της ΕΕ των 14.
Η ικανότητα άσκησης της δημοκρατίας είναι ανέκαθεν συνυφασμένη με την ικανότητα διεξαγωγής διαλόγου.
Γι' αυτό με προβλημάτισε ακόμη περισσότερο η προσπάθεια της Προεδρίας να αποκλείσει από την ημερήσια διάταξη το θέμα της Αυστρίας.
Είναι και προς το συμφέρον της Ένωσης να ξεκαθαριστεί η σχέση Αυστρίας-ΕΕ.
Η άρνηση του διαλόγου ποτέ δεν αποτέλεσε προσέγγιση που οδηγεί σε λύση των συγκρούσεων.
Πολλοί άνθρωποι στην πατρίδα μου με ερωτούν πώς μπορεί να οικοδομηθεί μια ειρηνική Ευρώπη όταν ταυτόχρονα οι ανώτατοι εκπρόσωποί της δεν χαιρετούν ο ένας τον άλλον και αρνούνται να συζητήσουν.
Αυτές οι συμβολικές χειρονομίες μπορούν να έχουν ως συνέπεια να επανεμφανιστούν χάσματα που χώριζαν παλαιότερα τους ανθρώπους.
Γι' αυτό λέω σε όποιον δηλώνει πως οι κυρώσεις αφορούν την κυβέρνηση και όχι τον πληθυσμό ότι ένας τέτοιος διαχωρισμός είναι αδύνατος!
Δεν μπορούμε να διαχωρίσουμε μια κυβέρνηση που νομιμοποιείται από δημοκρατικές εκλογές από τον λαό που την ψήφισε.
Αυτό αποδεικνύεται από παράλογα παραδείγματα όπως το μποϋκοτάζ των ταξί στις Βρυξέλλες, τα προβλήματα στα προγράμματα ανταλλαγής μαθητών και άλλα πολλά.
Η δυσπιστία με την οποία αντιμετωπίζεται η Αυστρία, μολονότι από το 1945 ουδέποτε έχει παραβιάσει τις δημοκρατικές αρχές, βρίσκεται σε σαφή αντίθεση με το πνεύμα της Κοινότητας.
Κρίνετε την αυστριακή κυβέρνηση από τις πράξεις της!
Δεν θα βρείτε καμία αντίθεση με το πνεύμα της Ένωσης!
(Χειροκροτήματα από τη δεξιά πτέρυγα.)
Κύριε Πρόεδρε, θα ήθελα να απευθύνω τον χαιρετισμό μου στον Προεδρεύοντα του Συμβουλίου και να του ευχηθώ κάθε επιτυχία κατά την άσκηση της πορτογαλικής Προεδρίας της Ευρωπαϊκής Ένωσης.
Όλοι εκφράζουμε τη συνολική μας συμφωνία με τον στρατηγικό στόχο που έθεσε η Σύνοδος Κορυφής της Λισαβόνας, να μετατρέψει την Ευρωπαϊκή Ένωση - αναφέρω αυτολεξεί - "στον πιο δυναμικό και ανταγωνιστικό οικονομικό χώρο του πλανήτη, στηριζόμενο στη γνώση και ικανό να εξασφαλίσει μια αειφόρο οικονομική μεγέθυνση" .
Κανείς δεν αμφιβάλλει για τη σημασία της προετοιμασίας των πολιτών μας ώστε να αντεπεξέλθουν στις απαιτήσεις της κοινωνίας των πληροφοριών και της γνώσης και για τη σημασία των νέων τεχνολογιών της επικοινωνίας ως στρατηγικά όπλα για να πετύχουμε νίκες στο μέλλον, δημιουργώντας θέσεις απασχόλησης και εξασφαλίζοντας ανώτερα επίπεδα ποιότητας και αμοιβών.
Δεν θα υπήρχε κανένα πρόβλημα εάν η Σύνοδος Κορυφής της Λισαβόνας είχε όντως συγκληθεί για να εξετάσει συγκεκριμένα την κατηγορία των ζητημάτων που ανέφερα προηγουμένως, οπότε θα έπρεπε να αποκαλείται Σύνοδος της Κοινωνίας των Πληροφοριών, Σύνοδος για την Οικονομία ή ακόμη Σύνοδος για τη Νέα Οικονομία, ανάλογα με τα γούστα, τις ευαισθησίες ή τις προθέσεις του καθενός.
Αλλά το να την ονομάζουμε Σύνοδο Κορυφής για την Απασχόληση συνιστά παρέκκλιση από τους στόχους της.
Είναι σαν να βάζουμε μια ψευδεπίγραφη ετικέτα σε ένα προϊόν, εφόσον η ετικέτα δεν αντιστοιχεί στο περιεχόμενο.
Και στην προκειμένη περίπτωση αυτό γίνεται για πολιτικές σκοπιμότητες.
Διότι, στην πραγματικότητα, ο στόχος της απασχόλησης ξεπερνά κατά πολύ τα όρια των προαναφερόμενων θεμάτων.
Κατά πρώτον, επειδή η νέα οικονομία, από τη στιγμή που αποτελεί μια πρόκληση που διαπερνά τις γενιές, δεν μπορεί να ρίξει μαύρη πέτρα στην παλιά οικονομία, η οποία συνιστά το θεμέλιο της υπαρκτής πραγματικότητας που βιώνουμε και της οποίας ο εκσυγχρονισμός και η διαρθρωτική προσαρμογή είναι μεταβατικά στάδια που δεν μπορούμε να παρακάμψουμε.
Αυτό όμως προϋποθέτει πρώτα και κύρια τη συζήτηση περί μετατροπής και αναπροσανατολισμού των παραδοσιακών τομέων της οικονομίας μας και επίσης θα απαιτούσε την επανεξέταση των επιλογών που θα κληθούμε να προωθήσουμε αναφορικά με τις κατευθυντήριες αρχές του Παγκοσμίου Οργανισμού Εμπορίου.
Κατά δεύτερον, διότι η πραγματοποίηση μιας στρατηγικής συζήτησης περί απασχόλησης θα έπρεπε να είχε ως αφετηρία την ουσιαστική εξέταση των παραγόντων ανταγωνιστικότητας της Ευρωπαϊκής Ένωσης, μιας και σε αυτό ακριβώς το επίπεδο είναι που διακυβεύεται η αειφόρος οικονομική μεγέθυνση και συνεπακόλουθα η απασχόληση και η κοινωνική ευημερία.
Στην πραγματικότητα, όταν διεξάγουμε μια συζήτηση παρόμοιου χαρακτήρα, δεν μπορούμε να μη διερωτηθούμε για ποιους λόγους το ποσοστό οικονομικής μεγέθυνσης που σημείωσε η Ευρωπαϊκή Ένωση τα τελευταία χρόνια είναι χαμηλότερο από το ήμισυ του αντίστοιχου ποσοστού που πέτυχαν οι Ηνωμένες Πολιτείες της Αμερικής ή για ποιον λόγο καμία κυβέρνηση δεν επέδειξε την τόλμη να προβληματιστεί για τις πλέον αρνητικές πλευρές του λεγόμενου "ευρωπαϊκού κοινωνικού προτύπου", μιας και, χωρίς να θέλουμε να αμφισβητήσουμε τις θετικές του πλευρές, θεωρούμε ωστόσο ότι το συγκεκριμένο πρότυπο παροτρύνει κατά κάποιον τρόπο στην αδράνεια, στην αναζήτηση εύκολων λύσεων και στην τεμπελιά ορισμένα στρώματα του πληθυσμού τα οποία και θα μπορούσαν και θα όφειλαν να δουλέψουν.
Επομένως, θα έπρεπε να θέσουμε το ερώτημα γιατί παρατηρήθηκαν τόσο χαμηλά ποσοστά επανένταξης στον οικονομικό βίο του ενεργού πληθυσμού που ευεργετήθηκε από συγκεκριμένες πολιτικές κοινωνικής αλληλεγγύης, όπως είναι ειδικότερα η περίπτωση των συστημάτων τύπου "ελάχιστου εγγυημένου εισοδήματος" ή ακόμη γιατί συνεχίζουμε στην Ευρώπη να είμαστε προσηλωμένοι σε μια παράδοση κρατικής χειραγώγησης και κρατικού παρεμβατισμού σε βαθμό τέτοιο που να επηρεάζει αρνητικά την ανταγωνιστικότητα της οικονομίας και που, με άλλοθι την επίκληση κοινωνικών επιχειρημάτων και την κατοχύρωση της σταθερότητας, υποκρύπτει καμιά φορά λογικές αλόγιστων δαπανών ή ακόμη, πολύ συχνά, στρατηγικές εξυπηρέτησης πολιτικής πελατείας.
Λογικές και στρατηγικές που, αυτές μάλιστα, επηρεάζουν αρνητικά την οικονομική μεγέθυνση, την αναδιανομή του πλούτου και, κατά συνέπεια, την ίδια την απασχόληση.
Επομένως, στο πλαίσιο μιας διεξοδικής συζήτησης για τα προβλήματα της απασχόλησης στην Ευρωπαϊκή Ένωση δεν θα μπορούσε να μην υπάρξει μια ενδεδειγμένη ενασχόληση με αυτά τα ζητήματα.
Κυρία Πρόεδρε, θέλω και εγώ να χαιρετίσω και να συγχαρώ θερμά την Προεδρία για την επιτυχή έκβαση της Συνόδου Κορυφής της Λισαβόνας.
Νομίζω πως στο μέλλον θα διαπιστώσουμε τελικά πως όλοι οι δρόμοι οδηγούσαν όντως στη Λισαβόνα μέσω του Λουξεμβούργου, του Cardiff και της Κολωνίας, επειδή η Λισαβόνα θα αποτελέσει μάλλον το τέρμα μιας διαδικασίας η οποία μπορεί πράγματι να αποδώσει όσον αφορά το είδος των προτεραιοτήτων που θέλουμε να φέρουμε επιτυχώς σε πέρας σε ολόκληρη την Ευρωπαϊκή Ένωση.
Το βασικό ερώτημα είναι πώς θα μετατρέψουμε τα συμπεράσματα της Συνόδου Κορυφής της Λισαβόνας σε πράξη. Πρέπει να εξασφαλίσουμε πως όσα ειπώθηκαν στη Λισαβόνα θα γίνουν πραγματικότητα.
Δεν θα επιμείνω πάρα πολύ στα ιδιαίτερα χαρακτηριστικά της Συνόδου Κορυφής της Λισαβόνας.
Πολλοί από εμάς εξάντλησαν ήδη το θέμα αυτό, και χαιρετίζουμε πολλά από τα συμπεράσματα.
Θέλω να αναφερθώ στις προκλήσεις που συνεπάγεται η διαδικασία της Λισαβόνας για το Κοινοβούλιο, την Επιτροπή και βεβαίως και για τα τρία θεσμικά όργανα.
Το Κοινοβούλιο ειδικά αντιμετωπίζει μια τεράστια πρόκληση να δώσει σάρκα και οστά σε όλες τις νομοθετικές επιπτώσεις από την ολοκλήρωση μιας ενιαίας αγοράς.
Αντιμετωπίζει την πρόκληση της πλήρους αξιοποίησης των δυνατοτήτων της ηλεκτρονικής οικονομίας.
Το Κοινοβούλιο αντιμετωπίζει την πρόκληση να συμβάλει και αυτό, ώστε η Ευρώπη να καταστεί το δυναμικό κέντρο της βιώσιμης δημιουργίας θέσεων εργασίας, της καινοτομίας, της ανταγωνιστικότητας και της σύγχρονης κοινωνικής ευημερίας.
Πρόκειται για μια πρόκληση στην οποία πρέπει να ανταποκριθεί το Κοινοβούλιο σε συνεργασία με τα υπόλοιπα θεσμικά όργανα, τον Επίτροπο Prodi και τους συναδέλφους του καθώς και το Συμβούλιο.
Σε αντίθετη περίπτωση, κανείς δεν θα κατανοήσει ούτε θα μας συγχωρήσει που δεν υλοποιήσαμε τον στόχο μας.
Ο λόγος, όπως ανέφερα πριν από τη Συνόδο Κορυφής της Λισαβόνας, σχετίζεται με όσους μας παρακολουθούν σήμερα, τους πολίτες δηλαδή της Ευρώπης.
Οφείλουμε να μετατρέψουμε τη Λισαβόνα σε κάτι που να σημαίνει κάτι γι' αυτούς, κάτι για τους ανθρώπους της γενέτειρας μου, του Wolverhampton.
Για μένα Λισαβόνα σημαίνει πάνω απ' όλα δημιουργία μιας Ευρώπης με υψηλούς μισθούς, υψηλή εξειδίκευση και θέσεις εργασίας μεγάλης προστιθέμενης αξίας.
Εάν μπορούμε να επιτύχουμε αυτό το είδος της Ευρώπης από τη διαδικασία της Λισαβόνας, θα είναι καλό για τους πολίτες μας και για ολόκληρη την Ευρώπη, γιατί τίποτα δεν μπορεί να είναι κοινωνικά δικαιότερο και να καταπολεμά περισσότερο τον κοινωνικό αποκλεισμό από μια Ευρώπη που θα παρέχει πραγματικά πλήρη απασχόληση και καλές θέσεις εργασίας σε όλους.
Αυτή είναι η πρόκλησή μας.
Εν κατακλείδι, ευχαριστώ πάρα πολύ την πορτογαλική Προεδρία.
Ευχαριστώ τον Προεδρεύοντα του Συμβουλίου, τον Υπουργό και ειδικά τον Πρωθυπουργό Guterres για όλες τις προσωπικές προσπάθειες που κατέβαλε στο πλαίσιο της εν λόγω διαδικασίας.
Στη Λισαβόνα η πορτογαλική Προεδρία μάς έδωσε το κλειδί που ανοίγει την πόρτα σε μια δεκαετία διαρκούς καινοτομίας, ανταγωνιστικότητας και δημιουργίας θέσεων εργασίας στην Ευρώπη.
Τώρα ήρθε η ώρα για μας ως Κοινοβούλιο να συνεργαστούμε με την Επιτροπή και το Συμβούλιο, προκειμένου να εξασφαλίσουμε πως θα ανοίξει αυτή η πόρτα.
Κύριε Πρόεδρε, κύριε Πρόεδρε Romano Prodi, κύριε Πρόεδρε Jaime Gama, το έγγραφο που εγκρίθηκε στη Σύνοδο Κορυφής της Λισαβόνας χαρακτηρίζεται από ασάφεια, κάτι που ενδέχεται να επιφέρει αδικίες κατά την έμπρακτη εφαρμογή του.
Η πολιτική που προκρίθηκε θα μας προσφέρει ίσως τη δυνατότητα να καταγράψουμε υψηλά ποσοστά οικονομικής μεγέθυνσης, κάνοντάς μας να πλησιάσουμε τις Ηνωμένες Πολιτείες, αλλά δεν θα μπορούσε να αποφύγει τον κοινωνικό αποκλεισμό ούτε να συμβάλει στην επίτευξη της οικονομικής και κοινωνικής συνοχής και της εδαφικής ισορροπίας.
Ας μου επιτραπεί να αναφερθώ στο συγκεκριμένο πρόβλημα, το οποίο επηρεάζει κάποιες βασικές ευρωπαϊκές πολιτικές.
Το Ευρωπαϊκό Συμβούλιο θα έπρεπε να γνωρίζει ότι, τη σήμερον ημέρα συνυπάρχουν στην Ευρώπη, μέσα στην ίδια περιοχή ή την ίδια χώρα, το χαμηλότερο εισόδημα ανά κάτοικο και το υψηλότερο ποσοστό ανεργίας.
Το γεγονός αυτό απαιτεί την εφαρμογή στον τομέα της απασχόλησης μιας ευρωπαϊκής πολιτικής που θα διαθέτει ειδικό προϋπολογισμό και θα προωθείται σε συνδυασμό με την πολιτική για τα διαρθρωτικά ταμεία, μιας πολιτικής σχετικά με την οποία το Ευρωπαϊκό Συμβούλιο εθελοτυφλεί και αρνείται να αποδεχθεί.
Το Συμβούλιο θα όφειλε επίσης να γνωρίζει ότι στους κόλπους της Ευρώπης υπάρχουν χώρες λιγότερο ανεπτυγμένες, αλλά που είναι παρ' όλα αυτά έτοιμες να αντεπεξέλθουν στην οικονομία της γνώσης, εφόσον διαθέτουν ένα ποιοτικό σύστημα τεχνικής, πανεπιστημιακής και επαγγελματικής εκπαίδευσης, και που λόγω του γεγονότος ότι δεν έχουν επαρκές επίπεδο οικονομικής ανάπτυξης βλέπουν και πάλι τα παιδιά τους να αποδημούν, θυμίζοντας έτσι, κατά παράδοξο τρόπο, τους τεχνικούς πληροφορικής που σπουδάζουν στην Ινδία και μετά πάνε να δουλέψουν στις Ηνωμένες Πολιτείες.
Το Συμβούλιο θα όφειλε να τα σκεφθεί όλα αυτά και να εργαστεί ώστε να έχουμε μια πραγματική Ευρώπη.
Κύριε Πρόεδρε, τα αποτελέσματα της Συνόδου Κορυφής της Λισαβόνας έρχονται να φανερώσουν ότι όλες οι προηγούμενες διακηρύξεις της πορτογαλικής Προεδρίας περί προτεραιότητας στο θέμα της απασχόλησης και στην πάλη κατά του κοινωνικού αποκλεισμού δεν ήταν τίποτε άλλο από μια μεγάλη επιχείρηση παραπλάνησης.
Μπορεί μεν οι υπέρμαχοι της συγκεκριμένης δέσμης αποφάσεων να προσπαθούν να χρυσώσουν το χάπι, μιλώντας είτε για τον λεγόμενο εκσυγχρονισμό του ευρωπαϊκού κοινωνικού προτύπου, είτε για την ανάγκη μετασχηματισμού της Ευρωπαϊκής Ένωσης στον πιο ανταγωνιστικό χώρο του πλανήτη, αλλά δεν καταφέρνουν να συγκαλύψουν τους στόχους τους, που δεν είναι άλλοι από την επίτευξη μιας αγοράς εργασίας απαλλαγμένης από τους περιορισμούς που επιβάλλονται από τη νομοθεσία για την προστασία των δικαιωμάτων των εργαζομένων, από την εξ ολοκλήρου παράδοση της κοινωνικής ασφάλισης στα χέρια των χρηματοπιστωτικών αγορών και από την επίσπευση της διαδικασίας ελευθέρωσης ουσιαστικών τομέων της οικονομίας, όπως είναι η παροχή αερίου, η ηλεκτρική ενέργεια, οι ταχυδρομικές υπηρεσίες, οι μεταφορές και οι τηλεπικοινωνίες.
Έτσι, αντί για περισσότερες θέσεις απασχόλησης με ποιοτικές προδιαγραφές και που συνεπάγονται δικαιώματα, αντί για μείωση του ωραρίου εργασίας με διατήρηση του ύψους των μισθών και χωρίς ευελιξία, εκείνο που αποφάσισε επί του πρακτέου η Σύνοδος Κορυφής είναι να συμβάλει στην προώθηση χειρότερων και πιο επισφαλών συνθηκών απασχόλησης, με λιγότερα δικαιώματα και χωρίς τα ευεργετήματα μιας αποτελεσματικής κοινωνικής προστασίας.
Αντί για την κατοχύρωση της ποιοτικής προσφοράς δημοσίων υπηρεσιών που θα ανταποκρίνονται στις επιτακτικές ανάγκες των χρηστών, θα παρέχουν προστασία στα πιο ευάλωτα στρώματα του πληθυσμού και θα δημιουργούν θέσεις εργασίας με ποιοτικές προδιαγραφές, εκείνο που αποφάσισε το Συμβούλιο είναι η επίσπευση της διαδικασίας των ιδιωτικοποιήσεων, ούτως ώστε να υπηρετήσει τα συμφέροντα οικονομικών ομίλων και να τους βοηθήσει να αυξήσουν τα κέρδη τους, με αρνητικές επιπτώσεις στην απασχόληση και με τίμημα την υποβάθμιση των εργασιακών συνθηκών, του περιβάλλοντος και της χωροταξίας.
Ανάμεσα στα θετικά της υπόθεσης θα πρέπει να αναφέρουμε τη μεγαλειώδη διαδήλωση που πραγματοποίησαν δεκάδες χιλιάδες εργαζόμενοι οι οποίοι, εκφράζοντας τη διαμαρτυρία τους στη Σύνοδο Κορυφής της Λισαβόνας, κατήγγειλαν την αυξανόμενη τάση υποβάθμισης της εργασίας, την καλπάζουσα ανεργία και τον κοινωνικό αποκλεισμό και απαίτησαν περισσότερες θέσεις απασχόλησης με ποιοτικές προδιαγραφές, υψηλότερους μισθούς, περισσότερα κοινωνικά δικαιώματα και αλλαγή του προσανατολισμού των ευρωπαϊκών πολιτικών, κατά τρόπο ώστε να επιτευχθεί η οικονομική και κοινωνική συνοχή.
Κυρία Πρόεδρε, κατά τη συζήτηση που προηγήθηκε του Ευρωπαϊκού Συμβουλίου της Λισαβόνας είχα πει ότι, κρίνοντας βάσει των προπαρασκευαστικών εγγράφων, οι αρχηγοί κρατών και κυβερνήσεων έδειχναν να διστάζουν, όσον αφορά τη νέα οικονομία μεταξύ αφενός μιας γραφειοκρατικής και συγκεντρωτικής προσέγγισης και αφετέρου μιας πιο ελεύθερης και απλά συντονισμένης προσέγγισης.
Την επομένη αυτού του Συμβουλίου θεωρούμε πως η ζυγαριά μάλλον γέρνει προς την πλευρά της ελευθερίας. Πράγματι, τα συμπεράσματα της Λισαβόνας επιβεβαιώνουν ότι δεν τίθεται ζήτημα προσθήκης νέων ευρωπαϊκών κανονιστικών ρυθμίσεων στις ήδη υπάρχουσες και ότι, αντιθέτως, πρέπει να δημιουργήσουμε μια νέα ανοιχτή μέθοδο συντονισμού - η έκφραση επαναλαμβάνεται πολλές φορές.
Ως εκ τούτου, η οικονομία της γνώσης στην οποία εισερχόμεθα έχει ήδη αναδρομική ισχύ, όσον αφορά την αντίληψή μας για τα ευρωπαϊκά θεσμικά όργανα. Γιατί η νέα αυτή μέθοδος συντονισμού πρέπει να σημαίνει, το γνωρίζουμε ήδη, την εγκατάλειψη της αυταρχικής άνωθεν ένταξης, την εγκατάλειψη των κανονιστικών ρυθμίσεων ενιαιοποίησης και την αντικατάστασή τους από ένα σύστημα, όπου τα κράτη και οι εθνικές δημοκρατίες θα διαδραματίζουν έναν πολύ πιο σημαντικό ρόλο και θα συντονιζονται σε δίκτυα, ακριβώς σύμφωνα με το πρότυπο ενός δικτύου πληροφορικής.
Συνεπώς, αυτή καθαυτή πρέπει να παίξει έναν απλό ρόλο συνεννόησης και καταλύτη. Αλλωστε, στα συμπεράσματα της Λισαβόνας αναφέρεται αυτή ακριβώς η λέξη.
Αυτή η νέα μέθοδος συνεπάγεται επίσης ότι το Ευρωπαϊκό Συμβούλιο ανακαλύπτει εκ νέου τη βασική αποστολή του περί στρατηγικού προσανατολισμού, αφήνοντας στα διάφορα Συμβούλια Υπουργών το μέλημα να λάβουν τις συγκεκριμένες αποφάσεις και στην Επιτροπή το καθήκον της προετοιμασίας και της εκτέλεσης.
Με αυτόν τον τρόπο θα επιτύχουμε τελικά πιο ισορροπημένα και πιο δημοκρατικά ευρωπαϊκά θεσμικά όργανα.
Εντούτοις, κύριε Πρόεδρε, τα συμπεράσματα της Λισαβόνας θα μπορούσαν, σε άλλα επίπεδα, να εγείρουν αρκετές επιφυλάξεις.
Λόγω έλλειψης χρόνου θα αναφέρω μόνο μία: τον βολονταριστικό στόχο να επιτευχθεί αύξηση του ποσοστού των εργαζόμενων γυναικών από 51% σε 60% το 2010.
Αυτό είναι πραγματικά το είδος της αυταρχικής συμπεριφοράς που θα πρέπει να αλλάξει.
Δεν εναπόκειται στις δημόσιες αρχές να καθορίσουν πόσες γυναίκες πρέπει να εργάζονται, αλλά στις ίδιες και στην κοινωνία των πολιτών.
Οι δημόσιες αρχές πρέπει μόνο να διασφαλίζουν την ισότιμη αντιμετώπιση των νοικοκυρών και την ελεύθερη πραγματοποίηση των προσωπικών επιλογών.
Κύριε Πρόεδρε, αποφάσισα να μιλήσω σε αυτή τη συζήτηση όταν διάβασα την πραγματικά εξαιρετική ανάλυση της τρέχουσας κατάστασης στην Ευρώπη την οποία παρουσίασε η Ευρωπαϊκή Επιτροπή πριν από τη Σύνοδο Κορυφής της Λισαβόνας.
Είναι αλήθεια πως η Σύνοδος Κορυφής της Λισαβόνας αποτέλεσε επίσης ένα είδος ριζικής μεταβολής της στάσης έναντι της παγκόσμιας κοινωνίας, και ιδιαίτερα έναντι θεμάτων όπως το ηλεκτρονικό εμπόριο.
Ταυτόχρονα, στη Λισαβόνα δημιουργήθηκε ένταση μεταξύ του παλαιού κόσμου του διεθνούς σοσιαλισμού και του νέου κόσμου όσων έχουν μια κάπως ευρύτερη οπτική.
Έτσι, η πόλη του Ερρίκου του Θαλασσοπόρου μπορεί να γίνει η πόλη του Netscape που πλοηγεί στο Διαδίκτυο, μια νέα προσέγγιση που θεωρώ απολύτως ευπρόσδεκτη.
Η Σύνοδος Κορυφής περιγράφηκε με διάφορους τρόπους, ως κοινωνική Σύνοδος Κορυφής και ηλεκτρονική Σύνοδος Κορυφής κ.λπ..
Ειπώθηκαν πολλά σχετικά με την οικονομική και κοινωνική πολιτική που υποτίθεται πως προκύπτει από τη Λισαβόνα.
Στην πραγματικότητα, το ευρωπαϊκό κοινωνικό μοντέλο ζει σήμερα στο Λονδίνο και ονομάζεται Laetitia Casta.
Είναι η Marianne, το σύμβολο της Γαλλίας, αλλά οι φόροι είναι σήμερα στη Γαλλία τόσο υψηλοί που αναγκάζεται να πάει να ζήσει στο Λονδίνο, παρά την πάρα πολύ μεγάλη αύξηση της φορολογίας που επέβαλε η κυβέρνηση των Εργατικών.
Πολύ σύντομα η κυβέρνηση πρόκειται να εισπράξει 16 δισεκατομμύρια στερλίνες από την πώληση των αδειών κινητής τηλεφωνίας τρίτης γενιάς, όπως μας υπενθύμισε ο κ. Suominen.
Επικρατεί ένταση στην Ευρώπη, αλλά ταυτόχρονα διακρίνω μια ριζική αλλαγή.
Σπάνια μιλώ σε συζητήσεις μετά από Συνόδους Κορυφής, αλλά αυτή η τελευταία είναι σημαντική.
Προσβλέπω συνεπώς στην ανάληψη πραγματικής δράσης εκ μέρους της Ευρωπαϊκής Επιτροπής.
Δεν χρειάζονται λόγια παρά δράση.
Λέγοντας λόγια εννοώ εκφράσεις όπως "καθορισμός κριτηρίων" (bencmarking) και "ανεξάρτητος έλεγχος της ελεγκτικής διαδικασίας" (peer review).
Είμαι βέβαιος πως λίγοι σε αυτή την αίθουσα καταλαβαίνουν τι σημαίνουν οι παραπάνω εκφράσεις.
Μην ανησυχείτε, είναι άνευ σημασίας.
Αυτό που πραγματικά έχει σημασία είναι μια μικρή παρέμβαση στην οδηγία περί ηλεκτρονικού εμπορίου, μια μικρή παρέμβαση στις τηλεπικοινωνίες.
Αφήστε τους ανθρώπους ελεύθερους να χρησιμοποιήσουν το Internet προς όφελός τους, για κοινωνικούς και για εκπαιδευτικούς λόγους, για τα άτομα με ειδικές ανάγκες - όλα τα οφέλη που μπορεί να μας δώσει το Internet.
Δεν χρειαζόμαστε τις βαριές κανονιστικές παρεμβάσεις του παρελθόντος.
Κύριε Prodi, αγνοήστε, σας παρακαλώ, τους φίλους σας της Αριστεράς και μείνετε στο πλευρό του νέου και όχι του παλαιού κόσμου.
Κύριε Πρόεδρε, θα ήθελα να επισημάνω στον κ. McMillan-Scott πως την Ευρώπη κυνηγά ένα φάντασμα, το φάντασμα της οικονομικής αποτελεσματικότητας, και αναρωτιέται κανείς γιατί εξακολουθεί να ξεγλιστρά τόσο πολύ παρ' όλες τις μεγάλες προσπάθειες του φιλελευθερισμού.
Είναι όντως θέμα στρατηγικής.
Ποία είναι η στρατηγική για να πετύχουμε αυτή την απίστευτη οικονομική μεταμόρφωση που μας υπόσχεται η Λισσαβώνα; Πρόκειται για μια στρατηγική ριζοσπαστική στην καινοτομία της.
Μέχρι σήμερα, όλοι όσοι καταπιάστηκαν με το πρόβλημα της ευρωπαϊκής οικονομίας προσπάθησαν να το λύσουν μέσα στα πλαίσια της παλαιάς οικονομίας.
Ο Guterres αποφάσισε ότι μέσα στα πλαίσια αυτά το πρόβλημα είναι περίπου άλυτο και, αντί να αγωνίζεται με τα αδιέξοδα της παλαιάς οικονομίας, αποφάσισε να τα υπερκεράσει.
Αυτό είναι η μεγάλη στρατηγική του έμπνευση. Προτείνει να ρίξει η Ευρώπη όλο της το βάρος στη νέα οικονομία, στην πληροφορική, στις τηλεπικοινωνίες, με την ελπίδα ότι η νέα οικονομία, μεγαλώνοντας, θα ρυμουλκήσει την παλαιά σε νέους δρόμους.
Και το βασικό παράδειγμα είναι η απασχόληση.
Η Ευρώπη έχει σήμερα 16 εκατομμύρια ανέργους και δεν μπορεί να τους απορροφήσει.
Παράλληλα, έχει σήμερα 800.000 θέσεις εργασίας υψηλής ειδίκευσης στον τομέα της νέας οικονομίας, που δεν μπορεί να τις συμπληρώσει από έλλειψη ειδικευμένου προσωπικού.
Μερικοί λένε ότι του χρόνου οι θέσεις αυτές θα γίνουν 1.600.000.
Αν η Ευρώπη δεν μάθει γρήγορα τα ηλεκτρονικά της γράμματα, οι άδειες θέσεις θα πολλαπλασιάζονται και η οικονομία θα βουλιάζει.
Και αν συμπληρώσουμε τις 800.000 θέσεις, μένουν ακόμα 15 εκατομμύρια άνεργοι.
Δεν φαίνεται να έχουμε λύσει κανένα πρόβλημα.
Αλλά οι νέες τεχνολογίες, στο βαθμό που τις στηρίζουμε, αποδίδουν σε ανταγωνιστικότητα και σε μείωση κόστους σε όλους τους τομείς.
Στο βαθμό που χάρη στην επίδραση της νέας οικονομίας γίνονται και όλοι οι άλλοι τομείς παραγωγικότεροι, δημιουργούν και αυτοί θέσεις εργασίας.
Αυτή είναι η απλή και μεγάλη ιδέα της Λισσαβώνας.
Το ερώτημα είναι εάν θα αποδώσει στην πράξη.
Και το αν θα αποδώσει στην πράξη, εξαρτάται από το εάν θα μπορέσουμε να έχουμε μία νέα δημοσιονομική αντίληψη στην Ευρώπη.
Η Ευρώπη όλα αυτά τα χρόνια είχε πεισθεί ότι δεν άξιζε τον κόπο να πετάξει τα λεφτά των φορολογουμένων της επενδύοντας στην παλαιά οικονομία.
Από εκεί έρχονται και όλα τα μηδενικά ελλείμματα και όλα τα σχέδια σταθερότητας και όλα αυτά.
Είναι συζητήσιμο κατά πόσον όλος αυτός ο υπερσυντηρητισμός του ECOFIN υπήρξε απόλυτα δικαιολογημένος, αλλά σήμερα μπορούμε ίσως να ξεπεράσουμε αυτό το θέμα.
Η Λισσαβώνα ίσως μας δίνει τον τρόπο να το ξεπεράσουμε διότι, εάν πρόκειται να πραγματοποιηθούν οι στόχοι της, μας χρειάζονται δημόσιες επενδύσεις στη νέα οικονομία.
Μας χρειάζεται να κατασκευάσουμε τους αυτοκινητόδρομους των πληροφοριών, πάνω στους οποίους μπορεί βέβαια οι ιδιωτικές επιχειρήσεις να δημιουργήσουν τα δικά τους αυτοκίνητα και να τρέξουν.
Τους αυτοκινητόδρομους όμως μπορούν να τους κατασκευάσουν μόνον τα κράτη μέλη, μπορεί να τους κατασκευάσει το δημόσιο, μπορεί να τους κατασκευάσει η Ευρωπαϊκή Ένωση.
Και επάνω σε αυτό, δηλαδή στο αν θα είμαστε ικανοί να συνδυάσουμε την δημόσια οικονομία με την ιδιωτική οικονομία με έναν τρόπο πρωτότυπο και γενναίο, θα κριθεί η τύχη της Λισσαβώνας.
Κύριε Πρόεδρε, για το Ευρωπαϊκό Συμβούλιο της Λισαβόνας, αν και αφιερωμένο στην απασχόληση, η ανεργία που πλήττει δεκαοχτώ εκατομμύρια γυναίκες και άνδρες της Ένωσης και το ανθρώπινο και κοινωνικό δράμα που συνεπάγεται δεν αποτελούν παρά μια σκιά σε μια οικονομική συγκυρία, η οποία υπόσχεται περισσότερα από ποτέ εδώ και μία γενιά.
Τόσος κυνισμός αγγίζει ξώφαλτσα την ειλικρίνεια!
Η ανέλπιστη αυτή συγκυρία για τα μεγάλα αφεντικά και τους κατέχοντες προκύπτει ακριβώς από το μέγεθος της ανεργίας, από την πίεση που ασκεί στους μισθούς και από την γενίκευση της αβεβαιότητας.
Όσον αφορά την υπόσχεση για δημιουργία είκοσι εκατομμυρίων θέσεων απασχόλησης στα επόμενα χρόνια, είναι τόσο ψευδής όσο και γελοία.
Το Συμβούλιο παρουσίασε την υποτιθέμενη νέα οικονομία ως τη βασική πηγή νέων θέσεων απασχόλησης για το μέλλον. Εντούτοις, η χρηματιστηριακή κρίση που εκδηλώθηκε λίγες ημέρες μετά από την Σύνοδο Κορυφής κατέδειξε πόσο η νέα οικονομία στήριζε κυρίως την παλιά κερδοσκοπία και πόσο οι θέσεις απασχόλησης, που απετέλεσαν αντικείμενο υποσχέσεων στον τομέα των τεχνολογιών της πληροφορικής και των τηλεπικοινωνιών, ήταν εξολοκλήρου εικονικές.
Την ίδια στιγμή, η διαδήλωση των Ευρωπαίων εργαζομένων της Alsthom στις Βρυξέλλες υπενθύμισε ότι η πραγματική οικονομία, αυτή των μεγάλων επιχειρήσεων, εξακολουθεί να καταργεί εκατομμύρια θέσεις εργασίας επιδεινώνοντας την ανεργία, ενώ οι κυβερνήσεις ευνοούν αυτές τις επιχειρήσεις καταργώντας τις ενισχύσεις και τα επιδόματα ανεργίας, ώστε να εξαναγκάσουν τους ανέργους να αναλάβουν οποιαδήποτε εργασία, με οποιοδήποτε τίμημα και υπό οποιεσδήποτε συνθήκες.
Κύριε Πρόεδρε, χαιρετίζω τα συμπεράσματα της Λισαβόνας.
Στην πραγματικότητα, από την άποψη της απασχόλησης και της κοινωνικής πολιτικής, καθώς και έναντι των πολυάριθμων Συνόδων Κορυφής που προηγήθηκαν, η Λισαβόνα ξεχωρίζει μαζί με το Λουξεμβούργο, όσον αφορά τις δυνατότητες που μας προσφέρει.
Υπογραμμίζω τη λέξη "δυνατότητες" επειδή, όπως είπαν και άλλοι, χρειάζεται τώρα να φροντίσουμε να δοθεί συνέχεια.
Εν μέρει αυτή η συνέχεια είναι θεσμικού χαρακτήρα.
Θα παρακολουθούμε πολύ προσεκτικά π.χ. πώς θα καταρτιστούν οι γενικές οικονομικές κατευθυντήριες γραμμές, καθώς και με πόση επιτυχία θα συμβάλει το Συμβούλιο Κοινωνικών Υποθέσεων και Απασχόλησης στην υπογράμμιση της ανάγκης για απασχόληση και κοινωνική συνοχή, όταν διαμορφώνει τις γενικές οικονομικές κατευθυντήριες γραμμές.
Ακούσαμε επίσης πως την άνοιξη κάθε έτους το Ευρωπαϊκό Συμβούλιο θα εξετάζει μια συνολική έκθεση, που θα εκπονεί η Επιτροπή με θέμα τους διαρθρωτικούς δείκτες που πρόκειται να εγκριθούν.
Διερωτώμαστε ποιος θα εγκρίνει αυτούς τους διαρθωτικούς δείκτες και πόσο πειστική θα είναι η συνολική έκθεση που θα εκπονεί η Επιτροπή.
Ποιος θα είναι ο ρόλος της Επιτροπής και του Ευρωπαϊκού Κοινοβουλίου; Μήπως ουσιαστικά θα είναι σε μεγάλο βαθμό διακυβερνητικός; Σε μια τέτοια περίπτωση νομίζω πως θα απογοητευτούμε.
Δεν μας απασχολεί όμως μόνο η συνέχεια που θα δοθεί από θεσμική άποψη, αλλά και η ουσία.
Τι είδους προτάσεις π.χ. θα υποβάλει σχετικά με την καταπολέμηση του κοινωνικού αποκλεισμού η Επιτροπή μέχρι τον Ιούνιο του τρέχοντος έτους, όπως της ζητήθηκε να πράξει στο πλαίσιο των συμπερασμάτων της Λισαβόνας; Επιπλέον, πόσο γρήγορα θα κινηθεί η ομάδα υψηλού επιπέδου για το μέλλον της κοινωνικής προστασίας προς την κατεύθυνση μιας στρατηγικής όσον αφορά τη σύγκλιση στον τομέα της κοινωνικής προστασίας, σύμφωνα με το αίτημα του Κοινοβουλίου; Μας απασχολεί επομένως να υπάρξει και κατ' ουσίαν συνέχεια.

Εκφράζω την απογοήτευση μου ως προς ένα σημείο, τη στάση δηλαδή του Ευρωπαϊκού Λαϊκού Κόμματος απέναντι σε όλα αυτά.
Προσπαθεί να προσποιηθεί πως χαιρετίζει το αποτέλεσμα επειδή είναι σε μεγάλο βαθμό φιλελεύθερο και επικεντρώνεται στις φιλελεύθερες πτυχές της αγοράς.
Πρέπει να φανεί ειλικρινές και να πεί ότι, όπως και εμείς, ανέκαθεν υποστηρίζει μια κοινωνική οικονομία της αγοράς.
Χαιρετίζουμε την έμφαση που δίδεται στην ομαλή και αποτελεσματική λειτουργία των αγορών.
Αποτελεί όμως πάγια επιθυμία μας αυτή να εξισορροπείται από την αλληλεγγύη και την καταπολέμηση του κοινωνικού αποκλεισμού.
Ελπίζω η Ομάδα να διαθέτει την πολιτική ειλικρίνεια να αποδεχτεί πως συνεχίζει να υποστηρίζει αυτή την άποψη.
Κύριε Προεδρεύοντα του Συμβουλίου, κύριε Πρόεδρε της Επιτροπής, επιτρέψτε μου να επισημάνω μεταξύ των πολύ ενδιαφερόντων συμπερασμάτων της Λισαβόνας μια δήλωση που δεν έχει σχολιαστεί μέχρι αυτή τη στιγμή από τους προηγούμενους ομιλητές, προφανώς επειδή είναι τεχνικού περιεχομένου, αν και αντιλαμβάνομαι ότι έχει τεράστια πολιτική βαρύτητα.
Πρόκειται για την αίτηση που υποβλήθηκε προς την Επιτροπή και αφορά τη χάραξη μιας συντονισμένης στρατηγικής για τον νομοθετικό τομέα για το έτος 2001.
Αυτή τη στιγμή διαθέτουμε - για να απαριθμήσω μερικές μόνο - τις πρωτοβουλίες SLIM, Business Test Panel, Regulatory Policy Guidelines, Better Law-Making Report, για να μην αναφερθώ στις πρωτοβουλίες σχετικά με την κωδικοποίηση ή την ποιότητα της νομοθεσίας.
Είναι σαφές ότι όλες αυτές οι πρωτοβουλίες απαιτούν συντονισμό. Επίσης, πρέπει να προχωρήσουμε περισσότερο με τη θέσπιση των νέων κανονιστικών ρυθμίσεων ή την αναδιάρθρωση της υπάρχουσας νομοθεσίας.
Η βελτίωση της ποιότητας πρέπει να επικεντρώνεται όχι μόνο στην κοινοτική νομοθεσία, αλλά και στη νομοθεσία των κρατών μελών.
Σε κάθε νέα νομοθεσία πρέπει να επιτυγχάνουμε καλύτερη ισορροπία ανάμεσα στην αυτορρύθμιση και στην κρατική ρυθμιστική παρέμβαση, σύμφωνα με αυτό που στα συμπεράσματα της Συνόδου Κορυφής της Λισαβόνας ονομάζεται, σε μερικές πρωτοβουλίες, κοινή ρύθμιση.
Πρέπει να αναθεωρήσουμε την πρωτοβουλία Best Business Impact.
Πρέπει καθ' όλη τη διάρκεια του τρέχοντος οικονομικού έτους να λάβουμε υπόψη μας τα συμφέροντα των καταναλωτών και τα συμφέροντα του περιβάλλοντος, τα οποία αποτελούν πολύπλοκα καθήκοντα.
Επιστρέφοντας στην απλούστευση, η πρωτοβουλία SLIM απαιτεί συνολική αναθεώρηση.
Χρειαζόμαστε ένα σαφές πρόγραμμα, το οποίο χρειάζεται επιπλέον να μεταφερθεί σε εθνικό επίπεδο, όπου παρατηρείται ακόμα μεγάλο "φτιασίδωμα" των οδηγιών κατά τη μεταφορά τους.
Χρειαζόμαστε ρήτρες αποκλεισμού καθώς και βελτίωση της κωδικοποίησης.
Σήμερα η κωδικοποίηση αποτελεί ένα αρκετά δύσχρηστο και ελάχιστα αποτελεσματικό μέσο, και γι' αυτό ίσως να χρειαστεί η μεταρρύθμιση της Συνθήκης.
Πρέπει να εξετάσουμε αυτό το θέμα της μεταρρύθμισης της Συνθήκης.
Και, τέλος, πρέπει να θεσπίζουμε νομοθεσία σε λιγότερο χρόνο, να είμαστε πιο αποτελεσματικοί.
Εάν ζούμε στην εποχή του Internet, πρέπει να αντιληφθούμε ότι ένα έτος ισοδυναμεί στο Internet το πολύ με τρεις μήνες.
Είναι επομένως ανάγκη να επιφέρουμε βελτιώσεις και σε αυτόν τον τομέα.
Κύριε Πρόεδρε, εκφράζω τα συγχαρητήρια μου για μια Σύνοδο Κορυφής εστιασμένη ιδιαίτερα στη σαφήνεια των στόχων, στην ανάλυση όσων απαιτούνται για την εκπλήρωση αυτών των στόχων, καθώς και στο σύστημα επιδίωξης αυτόνομης προόδου.
Σε αυτή τη Σύνοδο Κορυφής δόθηκε ιδιαίτερη έμφαση στον ευρωπαϊκό τομέα έρευνας και καινοτομίας, κατόπιν της εξαιρετικής ανακοίνωσης του Επιτρόπου Busquin.
Πρόκειται για έναν τομέα όπου η Ευρωπαϊκή Ένωση παρουσιάζει σοβαρή καθυστέρηση.
Χρειάζεται να εμβαθύνουμε τις γνώσεις μας στην επιστήμη και στην τεχνολογία.
Έχουμε κατανοήσει την ανάγκη να συμπληρώσουμε τις ελλείψεις μας - κατοχυρώνοντας την προστασία μέσω διπλωμάτων ευρεσιτεχνίας, χαρτογραφώντας τους τομείς υπεροχής, παρέχοντας φορολογικά κίνητρα στον τομέα της έρευνας και της ανάπτυξης, δημιουργώντας ένα ηλεκτρονικό δίκτυο για επιστήμονες και ενισχύοντας την κινητικότητα των ερευνητών μας.
Το έκτο πρόγραμμα πλαίσιο θα αποτελέσει άλλο ένα μέσο.
Ταυτόχρονα με την εμβάθυνση των γνώσεων χρειάζεται και να τις επεκτείνουμε.
Στην αναζήτηση της ευρύτερης αυτής γνώσης χρειάζεται να συμπεριλάβουμε ανθρώπους που έχουν αποκλειστεί από τους τομείς της επιστήμης και της τεχνολογίας - γυναίκες, ηλικιωμένους και ιδιαίτερα όσους βρίσκονται σε μειονεκτική θέση.
Χρειάζεται να χρησιμοποιήσουμε τη γνώση με καλύτερους τρόπους.
Χρειαζόμαστε φυσικά νέα προϊόντα καθώς και νέες διαδικασίες και νέες ιδέες σχετικά με τον τρόπο που θα πρέπει να λειτουργεί η κοινωνία μας.
Χρειαζόμαστε επίσης νέες αειφόρους τεχνολογίες.
Οι Ευρωπαίοι Σοσιαλιστές υποστηρίζουν πλήρως το άλμα προόδου που μπορεί να γίνει βάσει της πειστικής ανάλυσης που πραγματοποιήθηκε στη Σύνοδο Κορυφής της Λισαβόνας.
Κύριε Πρόεδρε, πολλοί σχολιαστές προέβησαν σε δυσμενείς συγκρίσεις μεταξύ της Ευρωπαϊκής Ένωσης και της πρώην Σοβιετικής Ένωσης.
Και οι δύο υπήρξαν βαθιά αντιδημοκρατικές και φάνηκαν να αντιτίθενται στο επιχειρηματικό πνεύμα και στη δημιουργία πλούτου.
Στη Σύνοδο Κορυφής της Λισαβόνας η ΕΕ μοιάζει να ανακάλυψε εκ νέου μια δέσμευση έναντι της ανάληψης επιχειρηματικών πρωτοβουλιών.
Μολονότι διατηρώ κάποιες επιφυλάξεις σχετικά με τις αναφορές του ψηφίσματος της Ομάδας του Ευρωπαϊκού Λαϊκού Κόμματος στην αγορά με κοινωνικό πρόσωπο, ευχαρίστως θα υποστηρίξω το εν λόγω ψήφισμα.
Ας ελπίσουμε να εφαρμοστεί και να είναι κάτι περισσότερο από απλές μεστές εκφράσεις και ανακοινώσεις Τύπου.
Στον αντίποδα, η Πρόεδρος του Κοινοβουλίου μας εκφώνησε στη Λισαβόνα έναν αξιοσημείωτο λόγο που συνιστά δριμεία και προσβλητική επίθεση εναντίον των πολυεθνικών, της φιλελεύθερης οικονομίας, των ελεύθερων αγορών και της πεμπτουσίας του δυτικού καπιταλισμού.
Δεν αμφιβάλλω πως ο λόγος της εκπορεύθηκε από τις καλύτερες ανθρωπιστικές προθέσεις.
Πρέπει όμως να κατανοήσουμε πως, εάν εφαρμοστούν οι προτάσεις της, θα πλήξουν την ανταγωνιστικότητα και την παραγωγικότητα, θα αποθαρρύνουν τις επενδύσεις, θα κάμψουν την οικονομική άνθιση και, πάνω απ' όλα, θα αυξήσουν την ανεργία στην Ευρώπη.
Η επίθεσή της στρέφεται εναντίον των ίδιων των θεμελίων του δυτικού καπιταλισμού, του μηχανισμού που παρήγαγε πλούτο και επιτυχία που δεν είχαν ονειρευτεί οι προηγούμενες γενιές.
Ανέφερε πως οι Ευρωπαίοι έχουν σοκαριστεί πολύ από τον άκρατο καπιταλισμό, ο οποίος με τις μεταφορές επιχειρήσεων, το κοινωνικό ντάμπινγκ, την αδίστακτη εκμετάλλευση · και την αμείλικτη επιδίωξη του κέρδους εις βάρος των εργαζομένων ανδρών και γυναικών έχει άμεσες και τραυματικές επιπτώσεις στη ζωή τους.
Η θέση αυτή υπερβαίνει τον σοσιαλισμό και είναι καθαρά μαρξιστική.
Ίσως ήταν κατάλληλη για το Κρεμλίνο της δεκαετίας του ' 60, αλλά είναι εντελώς άτοπη στην Ευρώπη του 21ου αιώνα.
Είναι χαρακτηριστικό του Ευρωπαϊκού Κοινοβουλίου πως, ενώ ζητάμε να εξαλειφθεί η ανεργία, εντούτοις προωθούμε δράσεις με αντίθετα αποτελέσματα.
Τα σχόλια της Προέδρου ταιριάζουν τέλεια με τη θλιβερή αυτή παράδοση.
Δεν ξέρω εάν μιλούσε εκ μέρους του κόμματος της ή του Κοινοβουλίου ή εάν εξέφρασε προσωπικές της απόψεις, αλλά απορρίπτω εντελώς, αρνούμαι και καταδικάζω τα σχόλιά της και χαίρομαι που μου δόθηκε αυτή η ευκαιρία να διαχωρίσω δημοσίως τη θέση μου από αυτά.
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, τόσο τον Ιανουάριο όσο και τον περασμένο μήνα είχαμε την ευκαιρία να απευθύνουμε τα συγχαρητήριά μας στην πορτογαλική Προεδρία για την πρωτοβουλία της να προχωρήσει στην πραγματοποίηση αυτού του έκτακτου Συμβουλίου, καθώς και για τον ενδελεχή και σοβαρό τρόπο με τον οποίο προέβη στην προετοιμασία του.
Και τώρα, αφού ολοκληρώθηκαν οι εργασίες του, θα επιθυμούσαμε εδώ να προσθέσουμε τα συγχαρητήριά μας για τα συμπεράσματα του εν λόγω Συμβουλίου και επίσης να συγχαρούμε τον Πρόεδρο Romano Prodi για τον τρόπο με τον οποίο η Επιτροπή, προεδρεύοντος του ιδίου, συνεισέφερε με το έγγραφο που έφθασε εγκαίρως εν όψει της διεξαγωγής αυτού του Συμβουλίου.
Συμβαίνει, ωστόσο, κύριε Πρόεδρε Jaime Gama, τέτοιου είδους συμπεράσματα να παρουσιάζουν πάντα ένα ελάττωμα: δεν μπορούν να αλλάξουν την πραγματικότητα από τη μια μέρα στην άλλη.
Και παρακολουθούμε σήμερα πολλές παρεμβάσεις βουλευτών, οι οποίοι θα επιθυμούσαν να έλθει εδώ η πορτογαλική Προεδρία και να μας πει: "πριν από τη Σύνοδο Κορυφής είχαμε δεκαπέντε εκατομμύρια άνεργους, ενώ τώρα έχουμε μόνο δέκα εκατομμύρια·πριν από τη Σύνοδο Κορυφής είχαμε σαράντα εκατομμύρια φτωχούς, και τώρα μας μένουν μόνο τριάντα εκατομμύρια".
Ξέρουμε πόσο δύσκολη είναι η πραγματικότητα και γνωρίζουμε πόσο δύσκολο είναι να κάνουμε αυτή την Ευρωπαϊκή Ένωση να συμφωνήσει πάνω σε έναν στρατηγικό στόχο.
Και επιτρέψτε μου να εκφράσω εδώ μέσα μια έντονη ανησυχία: ενώ η Προεδρία, τα δεκαπέντε κράτη μέλη, ο Πρόεδρος της Επιτροπής, η ίδια η Επιτροπή, η Πρόεδρος του Ευρωπαϊκού Κοινοβουλίου και ένα ουσιαστικό μέρος των μελών αυτού του Κοινοβουλίου δηλώνουν πως συμφωνούν με έναν στρατηγικό στόχο και μια στρατηγική επιδίωξη, παρατηρούμε ότι η κυριότερη Ομάδα αυτού του Ευρωπαϊκού Κοινοβουλίου εμφανίζεται βαθιά διχασμένη ως προς αυτό που προσδοκά και ως προς την πορεία που θέλει να ακολουθήσει στους κόλπους αυτής της Ευρωπαϊκής Ένωσης.
Από την πλευρά μας θέλουμε να τονίσουμε και πάλι ότι ναι μεν επιθυμούμε αυτόν τον στόχο και συγκαταλεγόμαστε μεταξύ αυτών που τον προωθούν, αλλά δηλώνουμε επίσης για άλλη μια φορά ότι το μόνο που μας ενδιαφέρει στο αμερικανικό πρότυπο είναι να συγκρατήσουμε τον στόχο της οικονομικής μεγέθυνσης, μιας και δεν δεχόμαστε να αντιγράψουμε αυτούσιο το αμερικανικό πρότυπο στην Ευρώπη ούτε επιθυμούμε, όσον αφορά τον κοινωνικό τομέα, να γίνονται αναφορές στο αμερικανικό πρότυπο.
Προτρέπουμε την πορτογαλική Προεδρία και την Επιτροπή να εξακολουθήσουν να παλεύουν με την ίδια αποφασιστικότητα, ώστε να σταθούμε ικανοί να διαμορφώσουμε το ίδιο μας το πρότυπο, αξιοποιώντας τις ευκαιρίες που μας παρέχει η παγκοσμιοποίηση, ούτως ώστε ο παραγόμενος πλούτος να μπορεί να χρησιμεύσει για την καταπολέμηση της φτώχειας και να μπορεί να κατανέμεται καλύτερα ώστε η κοινωνική συνοχή, η πλήρης απασχόληση και η αειφόρος ανάπτυξη να είναι όντως τα αποτελέσματα - μέσα σε μια δεκαετία και βήμα βήμα μέχρι τότε - αυτής της συνάντησης που πραγματοποιήθηκε στη Λισαβόνα.
Τα συγχαρητήριά μου, κύριε Πρόεδρε.
Κύριε Πρόεδρε, οφείλω να ομολογήσω ότι παρακολουθώ τη σημερινή συζήτηση με όλο και μεγαλύτερη έκπληξη, κυρίως όταν ακούω αυτά που λέει η Σοσιαλιστική Ομάδα για το ψήφισμά της.
Προφανώς, η εν λόγω Ομάδα θέλει να καταντήσουμε μια ομάδα χειροκροτητών αυτών που αποφασίσθηκαν στην Πορτογαλία.
Και εμείς σας συγχαίρουμε, κύριε Gama.
Θα έλεγα ότι μου θυμίζετε κάπως τον πρόγονό σας Vasco da Gama στο Ακρωτήριο της Καλής Ελπίδας.
Η κατάσταση της απασχόλησης στην Ευρώπη φαίνεται να βελτιώνεται κάπως.
Από αυτή την άποψη αξίζετε συγχαρητηρίων καθώς και για το γεγονός ότι ειπώθηκαν ορισμένα όμορφα λόγια στην Πορτογαλία.
Το ζήτημα είναι ωστόσο τι θα συμβεί στην πραγματικότητα.
Αυτό δεν είναι καθόλου σίγουρο, γιατί η Διάσκεψη της Λισαβόνας ήταν ιδιαίτερα ασαφής στο σημείο αυτό. Ιδίως μάλιστα όσον αφορά τους τρεις σημαντικότερους Πρωθυπουργούς που συμμετείχαν εκεί.
Κατ' αρχάς ο κ. Blair είπε πολλά μεγάλα λόγια, ωστόσο αυτό που σήμερα τον απασχολεί πραγματικά είναι η υπερβολικά υψηλή ισοτιμία της στερλίνας, ισοτιμία η οποία έχει καταστρεπτικές συνέπειες για την αγγλική βιομηχανία.
Η γαλλική κυβέρνηση αναζητά μια κοινωνική πολιτική η οποία δεν θα επιφέρει καμία απολύτως αλλαγή, κάτι που τελικά θα της δημιουργήσει προβλήματα, άλλος προβληματικός λοιπόν.
Τέλος, ο κ. Schrφder, αυτός δεν κάνει απολύτως τίποτα πλέον, και δεν χρειάζεται επομένως να πω τίποτε άλλο γι' αυτόν.
Κύριε Πρόεδρε, ούτως εχόντων των πραγμάτων, δεν μπορεί κανείς να απαιτεί από το Ευρωπαϊκό Λαϊκό Κόμμα να μεταβληθεί σε μια ομάδα χειροκροτητών.
Είμαστε ικανοποιημένοι με όσα δήλωσε η πορτογαλική Προεδρία, όμως θα πρέπει να περιμένουμε μέχρις ότου τα λόγια μετατραπούν σε έργα.
Αναφέραμε διάφορα προβλήματα.
Προβλήματα που ανέφερε τόσο η Ομάδα των Φιλελευθέρων, όσο και η δική μας. Εμείς κάναμε τα σχετικά μας σχόλια.
Η Ομάδα μου ωστόσο, η Ομάδα του Ευρωπαϊκού Λαϊκού Κόμματος, όπως αναφέρεται ρητά στο ψήφισμα, έχει ως κεντρική της αρχή το μοντέλο της κοινωνικής οικονομίας της αγοράς. Περί αυτού πρόκειται.
Μετά από τόσα χρόνια το κατάλαβαν κάπως αυτό και οι Σοσιαλιστές, κάτι που μας χαροποιεί ιδιαίτερα.
Ελπίζουμε μάλιστα να μπορέσουν οι Σοσιαλιστές να εφαρμόσουν κάποτε αποτελεσματικά την αρχή αυτή, κάτι που δεν κατάφεραν δυστυχώς μέχρι τώρα.
Κύριε Πρόεδρε, αγαπητοί συνάδελφοι, η ενημέρωση του Ευρωπαϊκού Κοινοβουλίου για τα αποτελέσματα μιας Συνόδου Κορυφής είναι πάντα ένα συνταρακτικό γεγονός, και αυτό επειδή, αν συνέβαιναν πραγματικά έστω και τα μισά από όσα τακτικά μας εξαγγέλλονται, αν η Ευρώπη είχε ήδη επιτύχει τα εν λόγω αποτελέσματα, που μας παρουσιάζονται τώρα σαν ιδέες που καθορίζουν τη σκέψη του Συμβουλίου - την καταπολέμηση της ανεργίας και την κορυφαία θέση της Ευρωπαϊκής Ένωσης στις παγκόσμιες αγορές - αυτό θα αποτελούσε ήδη μια επιτυχία.
Μα δεν έμαθε λοιπόν ακόμα το Συμβούλιο πόσο λίγο αξίζουν οι πολιτικές του υποσχέσεις, τη στιγμή που κατόπιν δεν πραγματοποιεί τίποτα και μπλοκάρει για χρόνια ασήμαντα ζητήματα; Ούτε κατάλαβε άραγε ότι ο μόνος λόγος που δεν λύνουμε προβλήματα στην Ευρώπη είναι ότι τα μεταθέτουμε στο ευρωπαϊκό επίπεδο; Είναι λοιπόν τόσο εύκολο για το Συμβούλιο να αποφεύγει την ευθύνη του σε επίπεδο κρατών μελών;

Δεν μπορούμε να το δεχθούμε αυτό ως Ευρωπαϊκό Κοινοβούλιο.
Το σωστό πρότυπο για να ανταποκριθούμε με επιτυχία στις προκλήσεις της παγκοσμιοποίησης είναι ο ανταγωνισμός με αντικείμενο την πιο επιτυχημένη οικονομική πολιτική, την πιο επιτυχημένη πολιτική για την απασχόληση, για την έρευνα, την εκπαίδευση, την πιο επιτυχημένη κοινωνική πολιτική, και όχι η ισοπέδωση σε ευρωπαϊκό επίπεδο!
Η Ευρώπη με τις διαφορετικές παραδόσεις και πολιτισμούς της θα μπορούσε ασφαλώς να βρει εδώ την καλύτερη λύση αν αφήσουμε την αρμοδιότητα επίλυσης προβλημάτων στη θέση της, δηλαδή στο επίπεδο των κρατών μελών.
Δεν έχει κανένα νόημα να ορίζουμε ευρωπαϊκούς στόχους οικονομικής ανάπτυξης όταν σε επίπεδο κρατών μελών δεν απομακρύνουμε τα εμπόδια που ορθώνονται στην ανάπτυξη αυτή.
Δεν έχει κανένα νόημα να ενοποιούμε σε ευρωπαϊκό επίπεδο την πολιτική για την εκπαίδευση όταν κατά τη διαμόρφωση της ενοποίησης εξακολουθούμε να έχουμε άπειρα προβλήματα στην αναγνώριση διπλωμάτων.
Αλλά και η επιθυμία να έχουν όλα τα σχολεία σύνδεση με το Internet δεν είναι θέμα που αφορά το ευρωπαϊκό επίπεδο, παρά πρέπει να υλοποιηθεί επιτόπου.
Ως μέλος της Επιτροπής Προϋπολογισμών, προειδοποιώ επίσης ότι δεν πρέπει να το κάνουμε αυτό με ευρωπαϊκούς πόρους από τον ευρωπαϊκό προϋπολογισμό.
Στη Λισαβόνα χάθηκε η μεγάλη ευκαιρία να επιτύχουμε πραγματικά ουσιαστικές βελτιώσεις για τους πολίτες της Ευρώπης.
Αντί γι' αυτό, εκφράστηκαν ευχές και όνειρα που ποτέ δεν θα μπορέσουν να ελεγχθούν και για τα οποία είναι αρμόδιο το Συμβούλιο σε επίπεδο κρατών μελών και όχι σε ευρωπαϊκό επίπεδο.
Στο τέλος, οι άνθρωποι θα εγκαταλείψουν μια Ευρώπη σαν και αυτή.
Δεν πρέπει να επιτρέψουμε να συμβεί κάτι τέτοιο!
Κύριε Πρόεδρε, πιστεύω ότι η Ευρώπη οφείλει να ακολουθήσει μια ευρωπαϊκή στρατηγική.
Θεωρώ ότι η Σύνοδος Κορυφής της Λισαβόνας έδωσε μια νέα ώθηση προς την κατεύθυνση αυτή.
Αυτό είναι σημαντικό, κάτι τέτοιο εξάλλου περιμένουν όλοι από μια Σύνοδο Κορυφής.
Βέβαια, η αξία μιας τέτοιας Συνόδου Κορυφής, στην οποία εκφράσθηκαν τόσες καλές προθέσεις και έγιναν τόσες εξαιρετικές αναλύσεις, θα κριθεί από το τι θα γίνει από εδώ και πέρα.
Το λέω αυτό διότι ορισμένα από τα συμπεράσματα της Συνόδου Κορυφής είχαν ήδη διατυπωθεί και κατά το παρελθόν από την Επιτροπή.
Αναφέρομαι για παράδειγμα στο έγγραφο για το ηλεκτρονικό εμπόριο.
Το έγγραφο αυτό υπήρχε ήδη πριν από τη Σύνοδο αυτή.
Ή πάλι η πρόθεση ανάληψης νομοθετικής δράσης για τα συνταξιοδοτικά ταμεία.
Αυτά τα έχουμε ακούσει πολύ καιρό πριν από τη Σύνοδο Κορυφής.
Θέλω να διατυπώσω τώρα, πέρα από τα θετικά στοιχεία που ανέφερα, ορισμένα κριτικά σχόλια για τη Σύνοδο Κορυφής καθώς και για όλες αυτές τις Συνόδους.
Προσπαθούν να δώσουν μια ώθηση στο έργο της Ένωσης, και οφείλουν να το κάνουν, όταν ωστόσο σβήσουν οι προβολείς της δημοσιότητας η ώθηση αυτή χάνεται διότι δεν δίνεται καμία συνέχεια σε τέτοιες πρωτοβουλίες, γι' αυτό και ουδείς πιστεύει στις νέες πρωτοβουλίες που εξαγγέλλονται.
Ο Τύπος μάλιστα γράφει ότι το σημαντικότερο γεγονός της Συνόδου Κορυφής της Λισαβόνας ήταν η πραγματοποίησή της.
Είναι πολύ σοβαρό το σχόλιο αυτό.
Το περιεχόμενο της Συνόδου δεν ήταν κακό, αλλά απ' ό,τι φαίνεται όλο και λιγότεροι πιστεύουν ότι θα δοθεί κάποια συνέχεια, γεγονός που πρέπει να μας απασχολήσει σοβαρά.
Διαπιστώνω τρεις ελλείψεις. Η πρώτη αφορά τη φορολογική ολοκλήρωση.
Συζητείται εδώ και χρόνια το ζήτημα αυτό.
Αν θέλουμε να επιτύχουμε στον οικονομικό τομέα οφείλουμε να έχουμε φορολογική ολοκλήρωση.
Η δεύτερη αφορά την κοινωνική ασφάλεια.
Θα πρέπει να εκπονηθεί ένα πρόγραμμα σύγκλισης που θα λειτουργήσει ως κατευθυντήρια γραμμή για την κοινωνική ασφάλεια.
Τρίτον, αν θέλουμε να δώσουμε ώθηση στην απασχόληση γυναικών, θα πρέπει να ενισχύσουμε και τον τομέα της πρόνοιας και όχι μόνο τις νέες τεχνολογίες, όσο σημαντικές κι αν είναι αυτές.
Ο τομέας της πρόνοιας θα είναι επίσης εξαιρετικά σημαντικός στο μέλλον.
Τέλος, διαφωνώ με τους Αγγλους Συντηρητικούς. Το υπογραμμίζω αυτό με ιδιαίτερη έμφαση.
Είναι σημαντικό να το πούμε κάποτε ότι υπάρχουν και άλλες φωνές πέρα από τη δική τους εντός του Ευρωπαϊκού Λαϊκού Κόμματος.
Ευχαριστώ πολύ, κύριε Πρόεδρε της Επιτροπής.
Σας ενημερώνω ότι έλαβα οκτώ προτάσεις ψηφίσματος, που υποβλήθηκαν σύμφωνα με το άρθρο 37, παρ. 2, του Κανονισμού.
Η ψηφοφορία θα διεξαχθεί την Τετάρτη, στις 12.00.
Η συζήτηση έληξε.
ά ή /ής (ά, 3/4 ί 2000)
Η ημερήσια διάταξη προβλέπει τη δήλωση του Συμβουλίου σχετικά με τη Διάσκεψη Κορυφής Ευρωπαϊκής Ένωσης - Αφρικής που πραγματοποιήθηκε στο Κάιρο στις 3 και 4 Απριλίου 2000.
Κύριε Πρόεδρε, κυρίες και κύριοι βουλευτές, η πραγματοποίηση αυτής της Διάσκεψης Κορυφής στο Κάιρο αποτέλεσε το αποκορύφωμα διπλωματικών προσπαθειών τεσσάρων ετών, που έδωσαν τη δυνατότητα να προσέλθουν σε κοινή συνάντηση οι χώρες της Ευρωπαϊκής Ένωσης και της Αφρικής στο πλαίσιο της συγκεκριμένης πρωτοβουλίας, της πρώτης που αναλαμβάνεται επ' αυτού του θέματος, και αφού καταφέραμε να ξεπεράσουμε πολλές δυσκολίες, τόσο τυπικές όσο και ουσιαστικές, που προέκυπταν καθ' όλη τη διάρκεια της διαδικασίας.
Η Διάσκεψη Κορυφής του Καΐρου έρχεται να θεσμοθετήσει έναν μηχανισμό συνολικού διαλόγου σε ανώτατο πολιτικό επίπεδο, ενός διαλόγου που θα προσδώσει νέα διάσταση στις ευρωαφρικανικές σχέσεις, οι οποίες μέχρι σήμερα προωθούνταν αποκλειστικά είτε σε διμερές επίπεδο είτε στο πλαίσιο μιας σειράς βημάτων διαλόγου περιφερειακής εμβέλειας, όπως οι μηχανισμοί της Σύμβασης με τις χώρες ΑΚΕ ή η διαδικασία της Βαρκελώνης.
Συνιστά ένα σημείο καμπής στην πορεία των σχέσεων ανάμεσα στις δύο ηπείρους, ενώ επιπλέον θα επιτρέψει στην Ευρωπαϊκή Ένωση να προωθήσει παραπέρα τις στρατηγικές εταιρικές της σχέσεις με την αφρικανική ήπειρο, αναπτύσσοντάς τις σε παρόμοιο επίπεδο με αυτό των εταιρικών σχέσεων που ήδη προωθούνται με την Ασία, τις χώρες του Κόλπου ή τη Λατινική Αμερική.
Ο πρώτος σίγουρος δείκτης της επιτυχίας της Διάσκεψης και της ιστορικής της βαρύτητας υπήρξε το επίπεδο εκπροσώπησης των ευρωπαϊκών και των αφρικανικών χωρών: πενήντα οκτώ χώρες - σαράντα πέντε αφρικανικές και δεκατρείς ευρωπαϊκές - εκπροσωπήθηκαν σε επίπεδο αρχηγών κρατών ή κυβερνήσεων.
Το γεγονός αυτό έδωσε τη δυνατότητα προσέγγισης σε ισότιμη βάση όλων των θεμάτων που παρουσιάζουν κοινό ενδιαφέρον για την Ευρωπαϊκή Ένωση και την Αφρική, εφόσον και τα δύο μέρη είχαν την ευκαιρία να εκφράσουν τις ανησυχίες τους, αλλά και να αναφερθούν στους κοινούς στόχους.
Σε αυτό το πλαίσιο διεξήχθη μια ειλικρινής και ξεκάθαρη συζήτηση επί του συνολικού φάσματος των θεμάτων - οικονομικών, πολιτικών και αναπτυξιακών - που αποτελούν το αντικείμενο των παραπάνω ανησυχιών και εντάσσονται στο πλαίσιο των κοινών στόχων.
Θα παραθέσω στη συνέχεια ορισμένες σημαντικές αποφάσεις που εγκρίθηκαν στη Διάσκεψη Κορυφής.
Στον οικονομικό τομέα καταλήξαμε σε συμφωνία όσον αφορά την ανάγκη χάραξης συγκεκριμένων πολιτικών που θα επιτρέπουν στις αφρικανικές χώρες να αποκομίζουν τα μέγιστα οφέλη από την ελευθέρωση των εμπορικών συναλλαγών σε παγκόσμια κλίμακα, αντιστρέφοντας με τον τρόπο αυτό τη σημερινή τάση συστηματικής και σταδιακής περιθωριοποίησης της Αφρικής από τα κυκλώματα του διεθνούς εμπορίου.
Επιβεβαιώθηκε η δέσμευση που αφορά τη μείωση του παγκόσμιου επιπέδου της φτώχειας στο ήμισυ των σημερινών επιπέδων μέχρι το έτος 2015.
Αναφορικά με το σημαντικό πρόβλημα του εξωτερικού χρέους των αφρικανικών χωρών, παρά το γεγονός ότι μεγάλος αριθμός χωρών ανακοίνωσαν στη Διάσκεψη τις εθνικές πολιτικές που ακολουθούν σχετικά με αυτό το θέμα, συνομολογήθηκε ότι η ομάδα υψηλών αξιωματούχων ΕΕ-Αφρικής, που σε πρώτη φάση θα αναλάβει την υλοποίηση των αποφάσεων της Διάσκεψης Κορυφής, θα εκπονήσει έκθεση σχετικά με την κατάσταση υπερχρέωσης των αφρικανικών χωρών.
Η εν λόγω έκθεση θα μελετηθεί στη συνέχεια από τους Υπουργούς που συνέρχονται στο πλαίσιο του μηχανισμού παρακολούθησης της Διάσκεψης Κορυφής.
Από την άλλη, οι αφρικανικές χώρες ανέλαβαν τη δέσμευση να προάγουν και να προασπίζουν τα ανθρώπινα δικαιώματα, να εξαλείψουν κάθε μορφή διάκρισης σε βάρος των γυναικών, να παράσχουν πλήρη στήριξη στη συγκρότηση του Διεθνούς Ποινικού Δικαστηρίου και να καταπολεμήσουν όλα τα κρούσματα διακριτικής μεταχείρισης και μισαλλοδοξίας.
Όσον αφορά τη χρηστή διακυβέρνηση και την προαγωγή του κράτους δικαίου, αμφότερα τα μέρη ανέλαβαν τη δέσμευση να προωθήσουν συγκεκριμένα μέτρα με στόχο την πρόληψη και την πάταξη της δωροδοκίας, της διαφθοράς και του νεποτισμού.
Σε αυτό το πλαίσιο εκδήλωσαν την προθυμία να λάβουν τα αναγκαία μέτρα ώστε να διασφαλίσουν ότι τα δημόσια χρήματα που αποκτήθηκαν παράνομα και κατατέθηκαν σε τραπεζικούς λογαριασμούς στο εξωτερικό θα αποτελέσουν αντικείμενο εμπεριστατωμένης έρευνας και θα επιστραφούν στους νόμιμους κατόχους τους στις χώρες καταγωγής.
Εκφράστηκαν επίσης ανησυχίες αναφορικά με τις αρνητικές επιπτώσεις που έχουν στην ανάπτυξη οι διαρκώς αυξανόμενες στρατιωτικές δαπάνες.
Συζητήθηκαν και άλλα σημαντικά ζητήματα, όπως η παιδεία, το AIDS και τα θέματα που αφορούν το περιβάλλον, με γνώμονα το γεγονός ότι τα συγκεκριμένα ζητήματα συνιστούν ουσιαστικά στοιχεία της πρόκλησης που ορθώνεται ενόψει της αειφόρου ανάπτυξης της Αφρικής και της εξάλειψης της φτώχειας.
Μία από τις βασικές πλευρές των διαφορών που χωρίζουν την Ευρώπη και την Αφρική συνίσταται στο θέμα της επιστροφής των πολιτιστικών αγαθών που εκλάπησαν ή εξήχθησαν λαθραία.
Και στο θέμα αυτό σημειώθηκαν θετικά βήματα.
Η ομάδα υψηλών αξιωματούχων ΕΕ-Αφρικής ανέλαβε να εκπονήσει μια έκθεση με σκοπό την αξιολόγηση σε υπουργικό επίπεδο της σκοπιμότητας δρομολόγησης κάποιας δράσης σε αυτόν τον τομέα.
Το τελευταίο σκέλος του σχεδίου δράσης αφορά τους μηχανισμούς παρακολούθησης.
Οι εν λόγω μηχανισμοί θα διασφαλίσουν τη συνέχιση του συνολικού διαλόγου μεταξύ Ευρώπης και Αφρικής σε ανώτατο πολιτικό επίπεδο, σε υπουργικό επίπεδο και σε επίπεδο υψηλών αξιωματούχων, ενώ ήδη προβλέπεται η διοργάνωση της δεύτερης Διάσκεψης Κορυφής, που θα πραγματοποιηθεί στην Ευρώπη το 2003, εξασφαλίζοντας έτσι τη συνέχεια της διαδικασίας που εγκαινιάστηκε με την πρώτη ευρωαφρικανική Διάσκεψη Κορυφής, τη Διάσκεψη Κορυφής του Καΐρου.
Κύριε Πρόεδρε, η διεξαγωγή της Διάσκεψης Κορυφής ήταν από μόνη της μια επιτυχία που σημειώθηκε αφού υπερκεράστηκαν σοβαρές δυσκολίες.
Οι δυσκολίες αυτές - πολιτικού ως επί το πλείστον χαρακτήρα - παραμένουν και χρειάζεται να αντιμετωπιστούν από την Αφρική και την Ευρώπη, τόσο χωριστά όσο και από κοινού.
Η Διάσκεψη Κορυφής ήταν η πρώτη συνάντηση στο υψηλότερο πολιτικό επίπεδο μεταξύ της Αφρικής και των χωρών της ΕΕ.
Θα προσθέσει δε μια νέα στρατηγική και παγκόσμια διάσταση στην υφιστάμενη σχέση Αφρικής - Ευρώπης και θα προαγάγει την εν λόγω σχέση στο ίδιο επίπεδο με αυτή που έχουμε ήδη με την Ασία και τη Λατινική Αμερική.
Η ΕΕ έχει ήδη μια βαθιά και ευρεία σχέση με την Αφρική, ιδιαίτερα στον τομέα της ανάπτυξης, όπου η εν λόγω σχέση είναι μοναδική και στηρίζεται από σημαντική χρηματοδότηση.
Οι ετήσιες δαπάνες μας για αναπτυξιακή βοήθεια ανέρχονται σε 2,5 δισεκατομμύρια ευρώ.
Εμείς από την πλευρά μας έχουμε επιτελέσει το καθήκον μας και με το παραπάνω, εάν λάβουμε υπόψη την πρωτοβουλία για παροχή βοήθειας στις φτωχές χώρες με βαρύ εξωτερικό χρέος.
Εδώ η ΕΕ εξακολουθεί να περιμένει από ορισμένες χώρες της G7 να παράσχουν τη συνδρομή τους.
Θέλουμε να αντιμετωπίσουμε τις χώρες της Αφρικής ως ισότιμους εταίρους στον 21ο αιώνα - τον πρώτο αιώνα στον οποίο εισέρχονται ως ανεξάρτητα κράτη.
Η ΕΕ διαθέτει ένα συγκριτικό πλεονέκτημα στην περιφερειακή ολοκλήρωση από το οποίο η Αφρική μπορεί να επωφεληθεί, και θα εξασφαλίσουμε πως όντως θα επωφεληθεί κατά τα προσεχή χρόνια, όταν η οργάνωση της περιφερειακής οικονομικής συνεργασίας θα κυριαρχήσει στη διάταξη των εργασιών για την Αφρική.
Η Διάσκεψη Κορυφής αποτέλεσε ευκαιρία για χρήσιμες συζητήσεις σχετικά με το εξωτερικό χρέος και άλλα διμερή προβλήματα.
Αποτέλεσε επίσης ευκαιρία να υπογραμμιστεί η ανάγκη ενεργού συμμετοχής των λαών της Αφρικής στη διαδικασία του ΠΟΕ και να αναζητηθεί υποστήριξη για την κοινοτική προσέγγιση.
Στο πλαίσιο της Διάσκεψης Κορυφής η ΕΕ μπόρεσε να συζητήσει με τους Αφρικανούς ηγέτες πολιτικά ευαίσθητα θέματα όπως η χρηστή διακυβέρνηση και τα ανθρώπινα δικαιώματα.
Συζητήθηκαν επίσης άλλα δύσκολα θέματα όπως αυτό που αφορά την επιστροφή των πολιτιστικών αγαθών.
Στη δήλωση και στο σχέδιο δράσης που εγκρίθηκε στη Διάσκεψη Κορυφής λαμβάνονται υπόψη τα σημεία ευαισθησίας και των δύο πλευρών.
Στη δήλωση γίνονται σεβαστές και εκφράζονται σαφώς διεθνώς αναγνωρισμένες αρχές, και ιδιαίτερα τα ανθρώπινα δικαιώματα.
Αυτό είναι σημαντικό να σημειωθεί, δεδομένων επίσης των ελάχιστων δηλώσεων που έγιναν κατά τη διάρκεια της Διάσκεψης Κορυφής και απόκλιναν κάπως από την γενική αυτή συναίνεση, σχετικά με τις βασικές αρχές που τόσο εμείς όσο και άλλοι θεωρούμε δεδομένες.
Είναι κρίμα που το φόρουμ της κοινωνίας των πολιτών δεν μπορούσε να πραγματοποιηθεί στο Κάιρο, αλλά εκπρόσωποι του φόρουμ έγιναν δεκτοί στο Κάιρο στο περιθώριο της Διάσκεψης Κορυφής.
Το κείμενο που εγκρίθηκε στη Λισαβόνα από το φόρουμ διανεμήθηκε σε όλους από την αλγερινή και την πορτογαλική προεδρία.
Η συνέχεια που θα δοθεί στη Διάσκεψη Κορυφής θα επιτρέψει στην ΕΕ να συμπληρώσει την υφιστάμενη σχέση της με την Αφρική με μια σχέση υψηλού επιπέδου, που θα καλύπτει ειδικά μια προσέγγιση σε κλίμακα ηπείρου σχετικά με θέματα πολιτικής και ασφάλειας, καθώς και με οικονομικά ζητήματα.
Η Επιτροπή θα αγωνιστεί για την επιτυχία των συναντήσεων της ομάδας υψηλών αξιωματούχων ΕΕ-Αφρικής.
Η συνάντηση υπουργικού επιπέδου που θα λάβει χώρα μεταξύ των Διασκέψεων Κορυφής θα πρέπει να επικεντρωθεί σε θέματα που αφορούν ολόκληρη την ήπειρο, που σημαίνει πως πρέπει να διαμορφωθεί μια προσέγγιση σε κλίμακα ηπείρου για θέματα πολιτικής και ασφάλειας, καθώς και για θέματα που δεν καλύπτονται από τους μηχανισμούς που προβλέπονται στο πλαίσιο των υφιστάμενων συμφωνιών ΑΚΕ-ΕΕ, Μεσογείου και Νοτίου Αφρικής.
Κατά την άποψη μας, όπου είναι δυνατόν θα πρέπει να επιδιωχθεί να δοθεί συνέχεια στη Διάσκεψη Κορυφής μέσω των υφιστάμενων μηχανισμών.
Βάσει του κλίματος που έχει διαμορφωθεί διαθέτουμε ήδη μια αξιόπιστη σχέση εργασίας.
Η νέα Σύμβαση ΕΕ-ΑΚΕ, η οποία συνήφθη με επιτυχία πριν από μερικούς μήνες, και η συμφωνία συνεργασίας ΕΕ - Νοτίου Αφρικής, η οποία εφαρμόζεται τώρα βάσει του προγράμματος, αποτελούν δύο πολύ σημαντικές προσθήκες στη συνεργασία MEDA και στη διαδικασία της Βαρκελώνης.
Αυτό σημαίνει πως, εκτός από την προοπτική αυτής της Διάσκεψης Κορυφής του Καΐρου, διαθέτουμε επίσης μια καλά εδραιωμένη βάση για να συνεχίσουμε, να διευρύνουμε και να βελτιώσουμε την καθημερινή μας εργασία.
Κύριε Πρόεδρε, χαιρετίζω την πραγματοποίηση της Διάσκεψης Κορυφής ΕΕ-Αφρικής στο Κάιρο, αλλά πρέπει να τονίσω την απογοήτευσή μου για το γεγονός πως κανένας βουλευτής από το δημοκρατικά εκλεγμένο αυτό Κοινοβούλιο δεν είχε την ευκαιρία να μιλήσει στην εν λόγω διάσκεψη και γιατί δεν συμμετείχαν σε αυτή ΜΚΟ.
Θα μπορούσαν τουλάχιστον να κάνουν δηλώσεις οι δύο Συμπρόεδροι της Συνέλευσης Ίσης Εκπροσώπησης ΑΚΕ-ΕΕ, εξισορροπώντας έτσι τη συμμετοχή ΕΕ-Αφρικής.
Οι βουλευτές του παρόντος Κοινοβουλίου μέσω της Επιτροπής Ανάπτυξης και Συνεργασίας και της Συνέλευσης Ίσης Εκπροσώπησης ΑΚΕ-ΕΕ έθεσαν τις βάσεις για πολλές από τις πολιτικές στις αναπτυσσόμενες χώρες.
Το 1997 η έκθεση Martens κατέδειξε τα οφέλη της Σύμβασης Λομέ.
Το 1998 η έκθεση Rochard ενίσχυσε τους μελλοντικούς στόχους και το 1999 παρουσίασα τη δική μου έκθεση σχετικά με την περιφερειακή ανάπτυξη και ολοκλήρωση, που αποτελεί πρώτη προτεραιότητα στη διάταξη των εργασιών του σχεδίου δράσης του Καΐρου. Τέλος, στην εξαιρετική έκθεση της κ. Kinnock του 2000 σχετικά με τη μελλοντική συμφωνία εταιρικής σχέσης ΑΚΕ-ΕΕ προσδιορίζεται το σκηνικό για την επόμενη εικοσαετία.
Το οριστικό σχέδιο δράσης του Καΐρου αποτελεί εξαιρετικό έγγραφο, φθάνει να καταφέρουμε τώρα να περάσουμε από τα λόγια και τις καλές προθέσεις σε συγκεκριμένες πράξεις.
Ξέρω πως ο περιορισμός του εξωτερικού χρέους συγκαταλεγόταν μεταξύ των θεμάτων πρώτης προτεραιότητας που έθεσαν οι αφρικανικές χώρες, και πρέπει να γίνει το παν για την ανακούφιση της φτώχειας, αλλά πρέπει να έχουμε κάποια στοιχεία πως τα εξοικονομούμενα κονδύλια διατίθενται για τη βελτίωση της υγειονομικής περίθαλψης, της εκπαίδευσης και του βιοτικού επιπέδου και όχι για όπλα και πολεμικούς εξοπλισμούς.
Προκειμένου αυτές οι ιδέες να καρποφορήσουν πρέπει οι ίδιες οι αφρικανικές χώρες να προσπαθήσουν να επιτύχουν χρηστή διακυβέρνηση.
Είδαμε ήδη κάποια καλά εκλογικά αποτελέσματα.
Ας ελπίσουμε να συμβεί το ίδιο στις προσεχείς εκλογές στη Ζιμπάμπουε, στην Ακτή του Ελεφαντοστού και στο Τόγκο.
Η κορυφαία προτεραιότητα της περιφερειακής συνεργασίας και ολοκλήρωσης θα πρέπει να αποφέρει σημαντικά πολιτικά καθώς και εμπορικά οφέλη.
Καθώς μόνο το 6% του αφρικανικού εμπορίου διεξάγεται στην Αφρική, υπάρχουν τεράστιες δυνατότητες αύξησης του εμπορίου εάν αρθούν τα δασμολογικά και εμπορικά εμπόδια.
Πολλές από αυτές τις χώρες θα χρειαστούν και χρόνο και οικονομική βοήθεια προκειμένου να αντέξουν τον ανταγωνισμό στην παγκόσμια αγορά, αλλά οι χώρες αυτές πρέπει να κατανοήσουν πως δεν υπάρχει άλλη επιλογή στη νέα αυτή εποχή της παγκοσμιοποίησης.
Όλα αυτά είναι ανέφικτα χωρίς την ειρήνη και την οικοδόμησή της. Η πρόληψη, η διαχείριση και η επίλυση των συγκρούσεων πρέπει να αποτελεί πρωταρχική επιδίωξη των αφρικανικών χωρών.
Ο Οργανισμός Αφρικανικής Ενότητας (ΟΑΕ) πρέπει να τύχει διεθνούς υποστήριξης προκειμένου να συνεχίσει το έργο του και οι ειρηνευτικές πρωτοβουλίες πρέπει να αναληφθούν από τις ίδιες τις αφρικανικές χώρες.
Όπου επιτυγχάνεται ειρήνη πρέπει να παρέχεται βοήθεια για αποστρατικοποίηση και επανένταξη, και πρέπει να απαγορευτεί η χρήση παιδιών στρατιωτών ηλικίας κάτω των 18.
Η εθνοκάθαρση αποτελεί τη φρίκη της τελευταίας εικοσιπενταετίας και οι θρησκευτικοί πόλεμοι καταστρέφουν την ίδια τη δομή μιας χώρας.
Η ειρήνη μπορεί να φέρει ευημερία.
Επομένως, οι επιδιώξεις μας πρέπει να επικεντρωθούν στη βελτίωση της εκπαίδευσης που θα οδηγήσει σε καλύτερη υγειονομική περίθαλψη.
Λόγω του AIDS και της ελονοσίας η Αφρική χάνει την ίδια τη γενιά που χρειάζεται για να οικοδομήσει το μέλλον της.
Αυτή η Διάσκεψη Κορυφής ήταν η αρχή, αλλά απομένει να γίνουν πολλά για να μετατραπούν τα λόγια σε πράξη, και εμείς ως βουλευτές του Ευρωπαϊκού Κοινοβουλίου πρέπει να συμμετέχουμε στην οικοδόμηση του νέου αυτού κόσμου.
Κύριε Πρόεδρε, εκτιμώ την ευρεία κάλυψη των θεμάτων από τον κ. Corrie.
Θα ήθελα να επικεντρωθώ στην άποψή μου πως η εξάλειψη της φτώχειας στην Αφρική πρέπει να ξεκινήσει από τα παιδιά και την πραγμάτωση των δικαιωμάτων των παιδιών.
Τη Διάσκεψη Κορυφής του Καΐρου θα ακολουθήσει ένα άλλο φόρουμ στο Ντακάρ σχετικά με τη στοιχειώδη εκπαίδευση.
Η ανάγκη για στοιχειώδη εκπαίδευση αποτελεί την πλέον σοβαρή αιτία της παγκόσμιας φτώχειας.
Χρειάζεται επομένως να εξασφαλίσουμε την ισότιμη πρόσβαση, ειδικά των κοριτσιών, τουλάχιστον στο εκπαιδευτικό πλεονέκτημα.
Μπορούμε να δούμε πως η εκπαίδευση θα αποδώσει, θα τονώσει την οικονομία και θα παράσχει ευκαιρίες για έλεγχο του πληθυσμού και αύξηση της συνειδητοποίησης σε θέματα υγείας.
Το Ντακάρ αποτελεί μια ευκαιρία για την επίτευξη διεθνώς συμφωνημένων στόχων.
Η ΕΕ θα πρέπει να υποστηρίξει με την πολιτική της βούληση την καθολική στοιχειώδη εκπαίδευση μέχρι το 2015.
Οι δεσμεύσεις που ανελήφθησαν πριν από μία δεκαετία δεν υλοποιήθηκαν προφανώς.
Η Αφρική βυθίζεται όλο και περισσότερο στον αναλφαβητισμό και στη φτώχεια της πλειοψηφίας του πληθυσμού της και αποκλείεται ακόμη περισσότερο από τις βασικές οικονομικές και δημοκρατικές εξελίξεις.
Στην Αφρική νοτίως της Σαχάρας τα παιδιά που δεν πηγαίνουν στο σχολείο είναι σήμερα περισσότερα από ό,τι πριν από μία δεκαετία.
Σήμερα στην Αφρική ο αριθμός των παιδιών που δεν πηγαίνουν στο σχολείο ανέρχεται σε 40 εκατομμύρια.
Το ένα τρίτο των αιθουσών διδασκαλίας στην Αφρική δεν έχουν καν πίνακα ούτε τουαλέτες.
Στο 70% των αφρικανικών σχολείων δεν υπάρχει καθαρό νερό.
Οι δάσκαλοι δεν πληρούν τα απαραίτητα προσόντα, συχνά μάλιστα είναι εντελώς αναρμόδιοι, και αγωνίζονται χωρίς μολύβια, βιβλία ασκήσεων και πίνακες, προσπαθώντας συχνά να διδάξουν παιδιά που απλά είναι πάρα πολύ πεινασμένα με αποτέλεσμα να μην μπορούν να ακούσουν προσεκτικά και να συγκεντρωθούν.
Ο Julius Nyrere, ένας από τους διασημότερους δασκάλους στην Αφρική, εκείνη την αισιόδοξη εποχή που ακολουθεί την ανεξαρτησία είπε πως με την εκπαίδευση δεν μπορούμε να γλιτώσουμε από τη φτώχεια παρά να την καταπολεμήσουμε.
Ορισμένοι από εσάς ίσως γνωρίζουν πως ο Julius Nyrere περνούσε τον ελεύθερο χρόνο του μεταφράζοντας Σαίξπηρ στα σουαχίλι.
Όμως, τα υπέροχα όνειρα αυτού του ανθρώπου χάθηκαν.
Έζησε για να δει τον αναλφαβητισμό να πλήττει το ένα τρίτο των Αφρικανών ανδρών και τα δύο τρίτα των Αφρικανών γυναικών.
Καλώ την Επιτροπή και το Συμβούλιο να συνδέσουν την εξάλειψη της φτώχειας με τη στοιχειώδη εκπαίδευση.
Τα οφέλη θα είναι απτά για όλους μας στην αύξηση του προσδόκιμου ζωής των παιδιών, στον περιορισμό της αύξησης του πληθυσμού και στις βελτιώσεις της αγροτικής παραγωγής.
Έχουμε τα σχέδια και καλώ όλους όσους διαθέτουν την πολιτική βούληση να αναλάβουν δράση, να αγωνιστούν για τα παιδιά της Αφρικής.
Κύριε Πρόεδρε, θα ήθελα να ευχαριστήσω τον Προεδρεύοντα του Συμβουλίου και τον Επίτροπο για τις εξηγήσεις για τη Διάσκεψη του Καΐρου και να πω ότι πραγματικά πιστεύω πως είναι να απορεί κανείς πώς δεν έγινε ποτέ στο παρελθόν τέτοιου είδους διάσκεψη.
Ακούγοντας όμως ότι χρειάστηκαν τέσσερα χρόνια για να προετοιμαστεί, ίσως παύει να είναι άξιο απορίας.
Θα βγει κάτι από αυτή τη Διάσκεψη; Φυσικά, εξαρτάται από τους παρατηρητές.
Εάν λάβουμε ως αφετηρία τις καταστροφές, τους λιμούς, τις συρράξεις και τα προβλήματα του AIDS που μαστίζουν την Αφρική, τότε, όπως λέει και ο κύριος Prodi, η απόσταση από τη Λισαβόνα στο Κάιρο είναι αναντίρρητα μεγάλη και ούτε θα βγουν πάρα πολλά από τη Διάσκεψη, αλλά η δική μου γνώμη για την ακρίβεια είναι πως ούτε και θα έπρεπε να προσδοκούμε πολλά πράγματα, διότι δεν ήταν αυτός ο σκοπός της Διάσκεψης.
Σκοπός της Διάσκεψης ήταν να ξεκινήσει ένας διάλογος μεταξύ της ΕΕ και των αφρικανικών χωρών.
Ο διάλογος ξεκίνησε και κατά περιπτώσεις ήταν αρκούντως δυναμικός με τις διαδηλώσεις του και τους καβγάδες, ή τέλος πάντων τους εμφατικούς τρόπους έκφρασης - θα μπορούσε κανείς δικαιολογημένα να πει - και πιστεύω για την ακρίβεια ότι και οι δύο πλευρές, τόσο η αφρικανική όσο και η κοινοτική, μαθαίνουν πολλά από τέτοιου είδους διάλογους.
Θεωρώ δε ότι αποτελεί προϋπόθεση προκειμένου να μη διακινδυνεύσουμε να υπάρξει πικρία εκ μέρους ορισμένων αφρικανικών χωρών για τα βιώματα που αναγκάστηκαν να ζήσουν με ορισμένες χώρες της Ευρώπης.
Πιστεύω ότι στο τέλος του τελικού κειμένου γίνεται μια σημαντική αναφορά στην περαιτέρω συνεργασία μεταξύ της ΕΕ και της Αφρικής.
Κατ' αρχάς αυτό οφείλεται στο γεγονός ότι το κείμενο αποτελεί αυτό καθαυτό σημαντικό σημάδι της στενότερης συνεργασίας μεταξύ ΕΕ και Αφρικής, αλλά και ότι δεν έχουμε ξεχάσει την Αφρική. Δεύτερον, το κείμενο υπογραμμίζει πως υπάρχει στενή συνάρτηση μεταξύ δημοκρατίας, πολιτικής και οικονομίας και ότι η ολοκλήρωση και η ανάπτυξη της Αφρικής πρέπει ως εκ τούτου να ιδωθεί εν συνόλω και όχι μερικώς ή τμηματικά.
Τώρα, αν αυτό θα οδηγήσει σε απτά αποτελέσματα εξαρτάται φυσικά από την πολιτική βούληση που θα επιδείξουμε στο μέλλον.
Κύριε Πρόεδρε, αγαπητοί συνάδελφοι, αυτή η συνάντηση του Καΐρου είχε δημιουργήσει πολλές ελπίδες μεταξύ των αφρικανικών χωρών, και ιδιαιτέρως μεταξύ εκείνων που ήλπιζαν στη διαγραφή του χρέους τους.
Ως προς αυτό, η Ευρώπη απάντησε ότι μια ενέργεια προς την κατεύθυνση της πλήρους διαγραφής του χρέους θα ήταν υπεράνω των δυνατοτήτων της.
Αντιθέτως, βεβαιώνουμε την πολιτική ανάγκη για εκ νέου εξισορρόπηση των σχέσεων μεταξύ Αφρικής και Ευρωπαϊκής Ένωσης.
Έχοντας σε μεγάλο βαθμό λεηλατήσει τους φυσικούς πόρους της Αφρικής, κάτι άλλωστε που εξακολουθούμε να κάνουμε, οφείλουμε να διαγράψουμε το χρέος μας απέναντι στην ιστορία τους, διαγράφοντας το δικό τους χρέος απέναντι στις τράπεζές μας.
Αυτό θα επέτρεπε τη συνέχιση των σχέσεών μας σε πιο υγιείς βάσεις.
Και έπειτα, πρέπει τα μέλη της Ευρώπης να σταματήσουν να ψεύδονται.
Ζητάμε από τις αφρικανικές χώρες να σέβονται τις δημοκρατικές αρχές, παρ' όλο που εμείς διαιωνίζουμε τις αντιδημοκρατικές πρακτικές μας προκειμένου να εξασφαλίσουμε τα οικονομικά μας συμφέροντα σε ορισμένες χώρες, όπως με την εταιρεία Elf ή την Total.
Επιβάλλουμε στα αφρικανικά κράτη να διασφαλίζουν την ύπαρξη μεγάλου αριθμού πολιτικών κομμάτων και να αναγνωρίσουν την ελευθερία του λόγου στις ΜΚΟ, εμείς όμως διαπραγματευόμαστε μόνο με τους αρχηγούς των κρατών, η πλειοψηφία των οποίων δεν αντιπροσωπεύει παρά μόνο τους ίδιους, λησμονώντας να καλέσουμε τις ΜΚΟ στη Διάσκεψη Κορυφής του Καΐρου.
Ζητάμε από τα αφρικανικά κράτη να ενισχύσουν τη θέση των γυναικών στην κοινωνία, θα έπρεπε όμως να ξεκινήσουμε εγκαθιδρύοντας την ισότητα στις δικές μας χώρες.
Πρέπει μήπως να υπενθυμίσουμε ότι σε ορισμένες χώρες της Ευρωπαϊκής Ένωσης το ποσοστό συμμετοχής των γυναικών στα εθνικά κοινοβούλια είναι μικρότερο του 10%;
Αξιώνουμε από τις αφρικανικές χώρες κατάπαυση του πυρός. Ωστόσο, εμείς αναζωπυρώνουμε αυτές τις εχθροπραξίες εξάγοντας όπλα που προορίζονται για τους εμπόλεμους.
Η ουσία όμως δεν είναι εκεί.
Όσο η Ευρωπαϊκή Ένωση δεν παραχωρεί τα μέσα για την εφαρμογή των συμφωνιών σχετικά με την έκδοση υποχρεωτικών αδειών για την παραγωγή φαρμάκων που θα δώσουν τη δυνατότητα καταπολέμησης της πανδημίας του AIDS, η ελπίδα για πρόοδο της αφρικανικής οικονομίας θα παραμένει ευσεβής πόθος.
Πράγματι, πώς θέλετε μια χώρα που χάνει κάθε χρόνο ένα τέταρτο των νέων της εξαιτίας του AIDS να μπορεί να ελπίζει σε μια ανθούσα οικονομία;
Για μια ακόμη φορά, όπως έχουμε ήδη πει, η Ένωση και τα κράτη μέλη πρέπει να επιδείξουν συνέπεια δηλώσεων και πράξεων.
Την ώρα που εμείς διστάζουμε, την ώρα που εμείς υπεκφεύγουμε, την ώρα που εμείς συζητάμε, η Αφρική είναι αυτή που πεθαίνει.
Κύριε Πρόεδρε, θα επιθυμούσα πρώτα απ' όλα να επισημάνω ότι θεωρώ θετικό το ίδιο το γεγονός της πραγματοποίησης αυτής της Διάσκεψης Κορυφής.
Ανέκαθεν ήμαστε της γνώμης ότι έπρεπε να καταβληθεί κάθε προσπάθεια προς τον συγκεκριμένο σκοπό, εφόσον πάντοτε πιστεύαμε πως αυτή θα αποτελούσε μια καλή ευκαιρία για να ξεκινήσει μια γνήσια εταιρική σχέση αμοιβαία επωφελής και για τις δύο ηπείρους.
Αλλά επίσης φρονούμε ότι τα αποτελέσματα της Διάσκεψης απέχουν πολύ από εκείνο που θα ήταν εφικτό και επιθυμητό.
Θα έλεγα μάλιστα ότι κατά τη γνώμη μου οι δυσκολίες που ανέκυψαν στην πορεία οδήγησαν στην αντίληψη πως το ουσιώδες ήταν αυτή καθαυτή η πραγματοποίηση του γεγονότος, ότι αρκούσε μια τυπική και επίσημη συνάντηση και η κλασική "οικογενειακή" φωτογραφία, και όχι τόσο κάποια αποτελέσματα στα οποία η Διάσκεψη μπορούσε και θα έπρεπε να καταλήξει ώστε να δρομολογηθεί πάνω σε καινούριες βάσεις μια στρατηγική για την προώθηση της προαναφερθείσας εταιρικής σχέσης.
Πράγματι, νομίζω ότι τα αποτελέσματα δεν ανταποκρίνονται στις σημερινές ανάγκες ούτε αντικατοπτρίζουν τις υπάρχουσες δυνατότητες.
Και είναι προφανές ότι τα οικονομικά ζητήματα καθορίζουν την πραγματική προσέγγιση ανάμεσα στις δύο ηπείρους: το γεγονός αυτό φάνηκε ξεκάθαρα από τις θέσεις που προέβαλαν ορισμένα κράτη μέλη, θέσεις που ήταν μεν περιορισμένης εμβέλειας, αλλά κινούνταν προς τη σωστή κατεύθυνση.
Αναφέρομαι συγκεκριμένα στην παραγραφή του εξωτερικού χρέους των αναπτυσσόμενων χωρών.
Και αυτό συμβαίνει επειδή η Ευρωπαϊκή Ένωση, που ενώ υποχωρεί συστηματικά, αλλά κακώς, στα θέματα που άπτονται της συνεργασίας, είναι υποχρεωμένη, από την άλλη, να συναρτήσει και να καθορίσει τη θέση της επί θεμάτων συνεργασίας με την Αφρική από δύο ουσιαστικής σημασίας περιστάσεις: αφενός μεν από την προοπτική της μεταβίβασης των παραδοσιακών και προτιμησιακών της σχέσεων αποκλειστικά στο πλαίσιο του ΠΟΕ (η προοπτική αυτή κατέστη εμφανής κατά τις διαπραγματεύσεις για τη συμφωνία μετά τη Λομέ) και αφετέρου από το γεγονός ότι κυριαρχεί η προτεραιότητα που προσδίδεται στις σχέσεις με την Ανατολική Ευρώπη, κάτι που αναδείχθηκε σαφώς από τις περικοπές των κονδυλίων που διατίθενται για δράσεις συνεργασίας στο πλαίσιο του προϋπολογισμού του τρέχοντος οικονομικού έτους.
Είναι προφανές ότι, με βάση τις παραπάνω προοπτικές και μπροστά στα τεράστια προβλήματα και στις σημαντικές ελλείψεις που αντιμετωπίζουν όλες ανεξαιρέτως οι αφρικανικές χώρες στον οικονομικό και περιβαλλοντικό τομέα και στους τομείς της υγείας, των υποδομών, της επίλυσης των συγκρούσεων και της φτώχειας, μεταξύ άλλων, είναι ιδιαίτερα δύσκολο, αν όχι ανέφικτο, να θεμελιωθεί μια γνήσια, αποτελεσματική και διαρκής εταιρική σχέση.
Και προς αυτήν ακριβώς την κατεύθυνση θα πρέπει να προχωρήσουμε από κοινού στο μέλλον.
Και τονίζω ότι "θα πρέπει από κοινού", επειδή, σε αντίθεση με αυτό που συνέβη τώρα, ευελπιστώ ότι στο μέλλον το Ευρωπαϊκό Κοινοβούλιο και οι ΜΚΟ θα λάβουν μέρος στη συγκεκριμένη διαδικασία και διότι ελπίζω αυτή η Διάσκεψη Κορυφής να έχει τουλάχιστον συμβάλει σε μια μεγαλύτερη συνειδητοποίηση των πραγματικών προβλημάτων που τίθενται στον τομέα της συνεργασίας με την Αφρική και να βοηθήσει ώστε να κατανοήσουμε την αναγκαιότητα αλλαγής προσανατολισμού σε αυτόν τον τομέα.
Κύριε Πρόεδρε, αγαπητοί μου συνάδελφοι, κατά τη δεκαετία του ' 60 λέγαμε ότι η Αφρική ξεκίνησε άσχημα.
Σήμερα, το 2000, η Αφρική δεν έχει φτάσει ακόμη.
Γιατί; Γιατί ο προορισμός δεν έχει καθορισθεί.
Προς ποια κατεύθυνση να κινηθεί στ' αλήθεια και να φτάσει πού; Αρχικά ο στόχος της Αφρικής ήταν η ανεξαρτησία της, να αντικατασταθούν οι εθνοτικές φυλές από εθνικά κράτη, και το αποτέλεσμα ήταν η Ρουάντα, οι Χούτους, οι Τούτσι, η Νιγηρία, οι Ίμπος, η Μπιάφρα.
Εν συνεχεία, ο στόχος ήταν ο σοσιαλισμός, οι ξανθοί σύντροφοι.
Η μαύρη Αφρική έπρεπε να γίνει κόκκινη.
Το αποτέλεσμα ήταν ο λιμός στην Αιθιοπία, μια Αλγερία χωρίς γεωργία, για να μην αναφέρουμε τη Γουινέα του Sιkou Tourι.
Έπειτα ο λευκός Mitterrand πρότεινε στην Αφρική την κοινοβουλευτική δημοκρατία και την αντικατάσταση των φυλών από κόμματα.
Αποτέλεσμα ήταν το διαρκές πραξικόπημα, ακόμη και στην Ακτή του Ελεφαντοστού.
Τώρα ο στόχος θα είναι ο φιλελευθερισμός, η αγορά, το ΔΝΤ, ο Παγκόσμιος Οργανισμός Εμπορίου.
Αποτέλεσμα τούτου είναι η εξέγερση των φτωχών στην Τύνιδα, η εξέγερση των φτωχών στην Καζαμπλάνκα ενόψει της αύξησης των τιμών, το ευρωπαϊκό κρέας που καταστρέφει την κτηνοτροφία των Peuls στην Αφρική, η παραγωγή μπανανών στη Λατινική Αμερική που καταστρέφει την παραγωγή μπανανών του Καμερούν και της Ακτής του Ελεφαντοστού, μέχρι και οι λιπαρές ουσίες που προέρχονται από ΓΤΟ και οι οποίες πρόκειται να καταστρέψουν το κακάο της Ακτής του Ελεφαντοστού.
Τελικά, από τη σοσιαλιστική Αφρική έως την υπερφιλελεύθερη Αφρική, από το Ευρωπαϊκό Ταμείο Aνάπτυξης έως την Παγκόσμια Τράπεζα, τις Διασκέψεις Κορυφής στη Bujumbura, στην Αντίς Αμπέμπα, στο Ναϊρόμπι, στην Καζαμπλάνκα και τώρα, στις 3 Απρίλιου, στο Κάιρο, ο απολογισμός είναι πάντα ο ίδιος, με το ίδιο τρίπτυχο: δυστυχία, επιδημίες, σφαγές.
Στις 4 Ιανουαρίου ωστόσο ο ΟΗΕ βρήκε την οριστική λύση, τη λύση θαύμα: τη μετανάστευση ενός μέρους των 800 εκατομμυρίων Αφρικανών.
Μάλιστα ορίστηκε και ο αριθμός: 159 εκατομμύρια Αφρικανοί θα πρέπει να μεταφερθούν στην Ευρώπη από τώρα μέχρι το 2025.
Όπως όμως δεν επιλύουμε το πρόβλημα των προαστίων χτίζοντας τις πόλεις στην εξοχή, έτσι και τα προβλήματα της Αφρικής δεν θα επιλυθούν μεταφέροντας ένα τμήμα της στην Ευρώπη.
Η λογική υπαγορεύει να εφαρμόσουμε σήμερα στην Αφρική ό,τι πέτυχε κάπου άλλού, ό,τι έκανε θαύματα σε εμάς, στις Ηνωμένες Πολιτείες, στην Ευρώπη, τη λύση που δημιούργησε σε εμάς τη βαριά βιομηχανία, τη γεωργία, την κλωστοϋφαντουργία, την αειφόρο ανάπτυξη.
Αυτή η λύση έχει ένα όνομα: προστατευτισμός. Αυτή η λύση έχει ένα μέσο: τους τελωνειακούς φραγμούς.
Αυτή η λύση εκφράστηκε θεωρητικά με τον όρο "dιveloppement autocentrι" (αυτοδύναμη ανάπτυξη).
Αλλωστε, και ο νέος Πρόεδρος της Σενεγάλης εμπνεύστηκε από αυτή τη θεωρία και είπε στη νεολαία: αντί να περιμένετε τα δισεκατομμύρια από την Ευρώπη πρέπει μάλλον να κινητοποιηθείτε εσείς οι ίδιοι.
Στην πράξη, η Αφρική θα περάσει το πρώτο στάδιο ανάπτυξης σύμφωνα με το πρότυπο Rostow προστατεύοντας τη γεωργία, την κτηνοτροφία, τη βιοτεχνία και την αναδυόμενη οικονομία της.
Αντιθέτως, το άνοιγμα στην παγκόσμια αγορά είναι ο νόμος του ισχυρού και συνεπάγεται τη λεηλασία των φυσικών πόρων, της ξυλείας, του πετρελαίου, των ορυκτών, της χλωρίδας και της πανίδας της Αφρικής από τις πολυεθνικές.
Το είδαμε άλλωστε, αγαπητοί μου συνάδελφοι, με τις ιδιωτικοποιήσεις ορισμένων στρατηγικών τομέων της Αφρικής.
Το αποτέλεσμα ήταν αρνητικό για τους Αφρικανούς.
Συνεπώς, η Αφρική δεν χρειάζεται ούτε μια απάνθρωπη παγκόσμια οικονομία ούτε την οικονομία της παγκόσμιας ελεημοσύνης, με τον Αγιο Πατέρα και τον Αγιο Jacques Chirac, ούτε την παραγραφή του δημόσιου χρέους ύψους 300 δισεκατομμυρίων ευρώ.
Η λέξη κλειδί για τη λύση από την πλευρά της Αφρικής είναι η τελωνειακή προστασία, ενώ από την πλευρά της Ευρώπης η ευφυής διακυβερνητική συνεργασία, της οποίας ένα πρώτο πρότυπο ήταν η Σύμβαση Λομέ.
Έτσι, η Μεσόγειος θα μπορούσε να δοκιμάσει μια ευρωαφρικανική πολιτική που θα σέβεται τις ταυτότητες.
Εμείς, στο Εθνικό Μέτωπο, προτείναμε μια συγκεκριμένη μέθοδο εργασίας για την επεξεργασία ορισμένων θεμάτων, τους υδάτινους πόρους, τη διάβρωση των εδαφών, την απερήμωση, τη διαχείριση των αλιευτικών πόρων, την κτηνοτροφία, τη ρύπανση, τον έλεγχο των μεταναστευτικών ροών, ένα σχέδιο Μάρσαλ για τη Μεσόγειο και την Αφρική το οποίο θα χρηματοδοτείται από τελωνειακούς δασμούς που θα επιστρέφονται στα αφρικανικά κράτη υπό τη μορφή πιστώσεων αγοράς που θα ανοιχτούν στις ευρωπαϊκές τράπεζες.
Προτείναμε τη σύσταση ενός διεθνούς οργανισμού, με μια ανώτατη διακυβερνητική γραμματεία της Μεσογείου.
Θα μπορούσε να εδρεύει στο Κάιρο, στην Ταγγέρη, στην Τύνιδα.
Μια διακοινοβουλευτική συνέλευση όπως αυτή των χωρών ΑΚΕ.
Νομίζω ότι η έδρα της επιβάλλεται να είναι στην Αθήνα. Ίσως ακόμη και ένα πανεπιστήμιο στη Βαλένθια, στο Μονπελιέ, στη Νίκαια, στη Βαρκελώνη.
Και εκεί ίσως επιβάλλονται τα λόγια του Raymond Loulle.
Η απτή πραγματοποίηση αυτών των ευρωμεσογειακών σχεδίων που θα σέβεται την ταυτότητα των δύο πλευρών, Νότου και Βορρά, και που θα αφορά καμιά εικοσαριά ευρωμεσογειακά κράτη, θα άνοιγε τον δρόμο σε μια μεγαλύτερη φιλοδοξία.
Στη συνέχεια θα επεκτεινόταν στις σχέσεις της Ευρώπης με την Αφρική νοτίως της Σαχάρας.
Πρόκειται για ένα σπουδαίο σχέδιο, κύριε Πρόεδρε, που καλύπτει την ανθρωπότητα, και η ανθρωπότητα έχει ανάγκη τόσο τους Αφρικανούς όσο και τους Ευρωπαίους.
Είναι ένας επιπλέον λόγος για να μην καταποντιστούν οι Αφρικανοί από το κύμα της απάνθρωπης παγκόσμιας οικονομίας και οι Ευρωπαίοι από το δημογραφικό κύμα.
Η ανθρωπότητα χρειάζεται την Αφρική, όπου, κάπου στην Κένυα, λέγεται ότι για πρώτη φορά ένας άνθρωπος σηκώθηκε και περπάτησε όρθιος, αλλά η ανθρωπότητα χρειάζεται και την Ευρώπη, όπου για πρώτη φορά, κάπου στην Ελλάδα, διαμορφώθηκε ο ορθός λόγος.
Κύριε Πρόεδρε, την προηγούμενη εβδομάδα, όταν ο κ. Solana επισκέφθηκε την Ομάδα μας, απάντησε σε ένα ερώτημα σχετικά με τα αποτελέσματα της Διάσκεψης του Καΐρου λέγοντας ότι οι συζητήσεις διεξήχθησαν σε καλό κλίμα, κάτι σημαντικότερο από οποιοδήποτε άλλο αποτέλεσμα.
Δεν συμφωνώ μαζί του στο σημείο αυτό.
Ο Επίτροπος Nielson είπε επίσης κάτι ανάλογο.
Πιστεύω ότι το κλίμα είναι βέβαια σημαντικό, εάν ωστόσο αποτελεί τη βάση για την επίτευξη καλών συμφωνιών, διαφορετικά ένα καλό κλίμα είναι ανώφελο.
Παρ' όλα αυτά θεωρώ θετικό το γεγονός ότι πραγματοποιήθηκε αυτή η ευρωαφρικανική Διάσκεψη Κορυφής.
Βλέπω επίσης θετικά και την πρωτοβουλία της πορτογαλικής Προεδρίας.
Η μεγάλη αυτή ήπειρος εξακολουθεί να μαστίζεται από την έλλειψη δημοκρατίας, τον πόλεμο, τις παραβιάσεις των ανθρωπίνων δικαιωμάτων, την ξηρασία, τις πλημμύρες, τη χρόνια φτώχεια μεγάλων ομάδων του πληθυσμού.
Βέβαια, υπάρχουν πολλές χώρες που έχουν σημειώσει πρόοδο, έχουν σημαντικά ποσοστά ανάπτυξης και αρχίζουν μάλιστα και να ευημερούν, αλλά υπάρχουν και χώρες όπου η κατάσταση έχει επιδεινωθεί δραματικά.
Κύριε Πρόεδρε, η Ευρώπη κατέβαλε έντονες προσπάθειες στα πλαίσια της συνεργασίας για την ανάπτυξη κατά τα τελευταία 25 έτη.
Είναι απογοητευτικό όταν διαπιστώνουμε ότι οι ενισχύσεις που χορηγήσαμε δεν έφεραν πάντοτε τα προσδοκώμενα αποτελέσματα.
Θεωρούμε ότι χρειάζεται μια αφρικανική πολιτική η οποία να θέτει τη δημοκρατία και τη χρηστή διακυβέρνηση ως απαραίτητες προϋποθέσεις για βοήθεια και συνεργασία.
Συγχρόνως, και η ίδια η Ένωση οφείλει να προσαρμόσει τη γεωργική και εμπορική πολιτική έτσι ώστε να ευνοήσει περισσότερο την Αφρική, αντίθετα από ό,τι δυστυχώς συμβαίνει σήμερα.
Τα αφρικανικά κράτη θα πρέπει με τη σειρά τους να αυξήσουν τη συνεργασία τους σε περιφερειακό επίπεδο, να ανοίξουν τις αγορές τους και να ελευθερώσουν την οικονομία τους.
Συγχρόνως, η Αφρική χρειάζεται μια σωστή δημοσιονομική, κοινωνική, εκπαιδευτική και υγειονομική πολιτική.
Σήμερα διαθέτει υπέρογκα ποσά για την άμυνα και για άλλα άχρηστα έργα.
Κύριε Πρόεδρε, τα κράτη της Αφρικής ζήτησαν παραγραφή των χρεών τους.
Αυτό θα πρέπει να γίνει οπωσδήποτε για τα φτωχότερα κράτη, και μάλιστα όταν έχουν καλή διακυβέρνηση και ισορροπημένο προϋπολογισμό.
Χρειάζεται ωστόσο πρώτα από όλα - όπως τόνισε ο κ. Nielson - να αντιμετωπίσουμε με ωριμότητα την Αφρική.
Ναι μεν να στηρίζουμε τις σωστές προσπάθειες, να τολμούμε ωστόσο συγχρόνως να κατακρίνουμε τα κακώς κείμενα.
Να ενισχύουμε τους καλούς ηγέτες και κυβερνήσεις, όχι όμως και τους δικτάτορες ή τις κακές και διεφθαρμένες κυβερνήσεις.
Εάν η Διάσκεψη του Καΐρου είχε επιδείξει τέτοιο ρεαλισμό, θα είχε επιτύχει κάτι περισσότερο από ένα καλό κλίμα και θα βρισκόμασταν ίσως σε καλό δρόμο.
Κύριε Πρόεδρε, η πρόσφατη Διάσκεψη Κορυφής ΕΕ/Αφρικής περιλαμβάνει στοιχεία που προκαλούν ανησυχία, και μάλιστα δυσαρέσκεια, αλλά και στοιχεία που προκαλούν ικανοποίηση και ελπίδα.
Ανησυχία λόγω του τρόπου διαχείρισης της Διάσκεψης Κορυφής - δεν περιεχόταν καν στο πρόγραμμα του τρέχοντος εξαμήνου - με στιγμές σύγχυσης, αγωνίας και άφθονης φημολογίας, που δεν συμβαδίζουν με τη σοβαρότητα και την αυστηρότητα που έπρεπε να επιβληθούν στην Ευρωπαϊκή Ένωση και τη σπουδαιότητα της ιστορικής αυτής συνάντησης, της πρώτης συνάντησης σε ανώτατο επίπεδο μεταξύ των μεγαλύτερων ηγετών της Ευρώπης και της αφρικανικής ηπείρου.
Ανησυχία και δυσαρέσκεια λόγω του τρόπου με τον οποίο το Ευρωπαϊκό Κοινοβούλιο έμεινε στο περιθώριο της διαδικασίας της Διασκέψης Κορυφής, εν μέρει λόγω της δικής μας αδιαφορίας.
Αυτή η περιθωριοποίηση, καθώς και η περιθωριποίηση των κοινοβουλίων της Αφρικής, φανερώνει την έκδηλη ασυνέπεια εκ μέρους των οργανωτών.
Είναι ασυνέπεια να κηρύσσει κανείς στον κόσμο τη χρηστή διακυβέρνηση, τη δημοκρατία και το κράτος δικαίου και να παραβλέπει στην πράξη τον κοινοβουλευτικό θεσμό που είναι αναγκαίος για την εφαρμογή αυτών των αρχών.
Δυσαρέσκεια όταν αποδείχτηκε ότι συγκεκριμένες συναντήσεις ΜΚΟ - φορέων της κοινωνίας των πολιτών - οι οποίες έπρεπε να διεξαχθούν στο Κάιρο υπό την αιγίδα της ίδιας της Ευρωπαϊκής Επιτροπής δεν μπορέσουν να πραγματοποιηθούν λόγω ανεπαρκούς επικοινωνίας ή λόγω του βέτο, ακόμα δεν έχει διευκρινιστεί, που άσκησε κάποιος από τους διοργανωτές της Διάσκεψης Κορυφής.
Όμως, όπως λέγαμε στην αρχή, σε αυτή τη Διάσκεψη Κορυφής του Καΐρου εκτιμήσαμε επίσης θετικές πλευρές που γεννούν ικανοποίηση και δημιουργούν ελπίδα.
Ικανοποίηση για το γεγονός ότι κατέστη δυνατή η διεξαγωγή της Διάσκεψης - κάτι που από μόνο του έχει μεγάλη αξία - γεγονός για το οποίο πρέπει να συγχαρούμε την πορτογαλική Προεδρία και τον Επίτροπο Nielson, των οποίων οι προσπάθειες ήταν πιο ισχυρές από τις δυσκολίες, τις δολοπλοκίες και την αβίαστη ηττοπάθεια πολλών ατόμων που θεωρούσαν ήδη καλό σημάδι την αναστολή της διεξαγωγής μιας Διάσκεψης Κορυφής που θα κάλυπτε ένα αδικαιολόγητο κενό στις εξωτερικές σχέσεις της Ευρωπαϊκής Ένωσης.
Ικανοποίηση για μερικά από τα απτά αποτελέσματα της Διάσκεψης, σε θέματα όπως η διαγραφή του χρέους, η εξάλειψη των ναρκών κατά προσωπικού και η επιστροφή των πολιτιστικών αγαθών που λεηλατήθηκαν από τις αποικιοκρατικές δυνάμεις.
Τώρα η Ευρώπη πρέπει επιπλέον να δεσμευτεί για την πρόληψη και την επίλυση των ενόπλων συγκρούσεων, για την ανθρωπιστική βοήθεια που προορίζεται για τους λιμοκτονούντες και για τη θεραπεία ασθενειών όπως το AIDS ή η ελονοσία που αποδεκατίζουν τον αφρικανικό πληθυσμό.
Όμως, μια τέτοιου είδους Διάσκεψη Κορυφής θα έπρεπε επίσης να ανοίξει σε σημαντικό βαθμό τον δρόμο για την ελπίδα, κυρίως αν δεν αποτελεί μεμονωμένο γεγονός, αλλά το πρώτο βήμα μιας διαδικασίας, στο πλαίσιο της οποίας πρέπει ήδη να αρχίσουν οι εργασίες, υπό την προοπτική επίσης ότι οι σχέσεις μεταξύ Ευρωπαϊκής Ένωσης και Αφρικής αλλάζουν συνεχώς προφίλ.
Δεν με πείθει το υπάρχον σχέδιο, σύμφωνα με το οποίο οι εταίροι από την Αφρική παρουσιάζουν τις διεκδικήσεις τους για βοήθεια, για την επίλυση των προβλημάτων τους, και οι Ευρωπαίοι εταίροι παραχωρούν εν μέρει αυτή τη βοήθεια ή λίγο περισσότερη.
Θα πρέπει να προχωρήσουμε πολύ περισσότερο, πολύ πιο πέρα από την απλή συνεργασία για την ανάπτυξη, που εξ ορισμού είναι μια συνεργασία άνισου χαρακτήρα.
Θα πρέπει να οργανώσουμε πλατφόρμες διαλόγου και συνεργασίας στις οποίες οι Αφρικανοί και εμείς οι Ευρωπαίοι θα συζητάμε κοινά προβλήματα και θα χαράζουμε από κοινού στρατηγικές για να δράσουμε συντονισμένα σε μια παγκόσμια τάξη στην οποία οι μεν και οι δε πρέπει να είμαστε πρωταγωνιστές, επί ίσοις όροις όσον αφορά την αξιοπρέπεια και την υπευθυνότητα.
Έτσι, η εν λόγω παγκόσμια τάξη θα μπορεί να διακρίνεται από μεγαλύτερη ισότητα, αλληλεγγύη, συνοχή, περισσότερη δημοκρατία και μεγαλύτερη συνέπεια προς τις αξίες τις οποίες διακηρύσσουμε στην Ευρωπαϊκή Ένωση ως στοιχεία της δικής μας ταυτότητας.
Κύριε Πρόεδρε, σύμφωνα με αυτή την προσέγγιση θα ψηφίσουμε τη σωστή απόφαση, με την οποία θα τερματιστεί αυτή η συζήτηση.
Κύριε Πρόεδρε, εκτός από φωτογραφίες και ωραία λόγια, η Διάσκεψη του Καΐρου είχε πενιχρά αποτελέσματα.
Η Αφρική ζήτησε περισσότερη πρόσβαση στις αγορές της Ευρώπης καθώς και παραγραφή των χρεών της και ως αντάλλαγμα έλαβε μονάχα κάποιες γενικόλογες υποσχέσεις από την Ευρώπη.
Η Ευρώπη ζήτησε περισσότερο σεβασμό των ανθρωπίνων δικαιωμάτων, καταπολέμηση της διαφθοράς και τερματισμό των βίαιων συγκρούσεων, και με τη σειρά της έλαβε μόνο κάποιες γενικόλογες υποσχέσεις.
Την επίσημη διακήρυξη του Καΐρου υπογράφουν κυβερνήσεις οι οποίες κάθε άλλο παρά γενναιόδωρες μπορούν να χαρακτηρισθούν όσον αφορά την παραγραφή των χρεών και το άνοιγμα των αγορών.
Υπογράφουν επίσης κυβερνήσεις χωρών στις οποίες παραβιάζονται μαζικά τα ανθρώπινα δικαιώματα, όπου οι γυναίκες καταπιέζονται, όπου οι λιγοστοί διαθέσιμοι πόροι κατευθύνονται σε εθνικές εκκαθαρίσεις και όπου η διαφθορά έχει τεθεί εκτός ελέγχου.
Η εύπορη Ευρώπη οφείλει να ενισχύσει πιο γενναιόδωρα τα δημοκρατικά όργανα στην Αφρική καθώς και τη βασική εκπαίδευση και την ιατροφαρμακευτική περίθαλψη του πληθυσμού.
Οι αφρικανικές χώρες οφείλουν να καταλάβουν ότι χωρίς χρηστή διοίκηση δεν θα αναπτυχθούν ποτέ, ενώ αμφότερες οι πλευρές οφείλουν να συνειδητοποιήσουν ότι μια αυστηρότερη δημογραφική πολιτική είναι απολύτως απαραίτητη.
Στις φωτογραφίες του Καΐρου εμφανίζονται δίπλα δίπλα οι Αφρικανοί και οι Ευρωπαίοι ηγέτες. Στην πραγματικότητα ωστόσο οι δύο ήπειροι απέχουν πολύ, πάρα πολύ ακόμα η μία από την άλλη.
Κύριε Πρόεδρε, η πρώτη Διάσκεψη Κορυφής ΕΕ-Αφρικής ήταν ένα σημαντικό γεγονός με μεγάλες δυνατότητες λήψης σημαντικών μέτρων για τον περιορισμό της περιθωριοποίησης των αφρικανικών χωρών.
Είναι επομένως κρίμα που κάποια πράγματα παρεμπόδισαν την πλήρη υλοποίηση αυτών των δυνατοτήτων.
Πρώτον, ούτε το Ευρωπαϊκό Κοινοβούλιο ούτε η Συνέλευση Ίσης Εκπροσώπησης ΕΕ-ΑΚΕ κλήθηκε να συμμετάσχει στη Διάσκεψη Κορυφής.
Δεύτερον, είναι πολύ λυπηρό το γεγονός ότι η κοινωνία των πολιτών δεν μπορούσε να συμβάλει περισσότερο στη διάσκεψη.
Οι ΜΚΟ από τις χώρες της ΕΕ και της Αφρικής απέδωσαν μεγάλη σημασία στην εν λόγω Διάσκεψη, και χάθηκε επομένως μια ευκαιρία να ξεκινήσει ουσιαστικότερος διάλογος με αυτές.
Ο ρόλος της κοινωνίας των πολιτών στη διαδικασία ανάπτυξης της Αφρικής είναι βασικός.
Τέλος, η Διάσκεψη αυτή θα μπορούσε να έχει καταλήξει σε ένα μεγαλεπήβολο σχέδιο δράσης που να περιέχει συγκεκριμένα μέτρα.
Το σχέδιο που έχουμε ανά χείρας βρίθει ενθουσιωδών λέξεων και καλών προθέσεων, αλλά υστερεί σε αποφασιστικές δεσμεύσεις, ειδικά σε εμπορικά ζητήματα.
Ενώ υπενθυμίζουμε με ικανοποίηση τη σημαντική απόφαση της ΕΕ να χορηγήσει ατελώς πρόσβαση σε όλα κατά βάση τα προϊόντα, θα ήταν ακόμα σημαντικότερο να έχουμε υπερβεί το περίφημο "όλα κατά βάση τα προϊόντα" προκειμένου να συμπεριλάβουμε όσα προϊόντα είναι πραγματικά σημαντικά για τις φτωχότερες χώρες, όπως π.χ. τα γεωργικά.
Τέλος - δυστυχώς - οι τιμές των βασικών προϊόντων έλαμψαν δια της απουσίας τους από τη διάταξη των εργασιών αυτής της Διάσκεψης.
Οι περισσότερες αφρικανικές χώρες εξαρτώνται ως επί το πλείστον από ένα μόνο ή δύο βασικά προϊόντα για το κύριο μέρος των προσόδων τους από συνάλλαγμα.
Έως ότου ληφθούν μέτρα για να αντιστραφεί η πτώση των τιμών των βασικών προϊόντων το πρόβλημα της φτώχειας στην Αφρική δεν θα αντιμετωπιστεί σωστά.
Κύριε Πρόεδρε, η βούληση για σύναψη σχέσεων εταιρικής σχέσης μεταξύ της γηραιάς ηπείρου και της Αφρικής σημαίνει κατ' αρχάς παύση του τρέχοντος συστήματος, το οποίο λειτούργησε προς μεγάλο όφελος των μεγάλων δυνάμεων και ορισμένων διεφθαρμένων ελίτ του Νότου.
Η αφρικανική ήπειρος χειμάζεται από επιδημίες όπως το AIDS, από ορατούς ή μερικές φορές ξεχασμένους πολέμους.
Οι νάρκες κατά προσωπικού εξακολουθούν να σκοτώνουν αθώους, κάθε είδους όπλα εξαπλώνονται και τα βρίσκει κανείς στα χέρια παιδιών στρατιωτών.
Ο αριθμός των ανθρώπων που υποσιτίζονται στη μαύρη Αφρική αυξήθηκε από 90 εκατομμύρια το 1970 σε 180 εκατομμύρια το 1995.
Οι αριθμοί αυτοί μιλούν από μόνοι τους.
Μεταξύ του λιμού ξανά την Αιθιοπία και εκείνον της Μπιάφρα, πριν από τριάντα χρόνια, έχει κανείς την εντύπωση ότι ο χρόνος δεν έχει κυλήσει.
Ο αναλφαβητισμός και η ανεργία πλήττουν τη μεγάλη πλειοψηφία της νεολαίας της αφρικανικής ηπείρου.
Συνεπώς, θα ήταν σήμερα ψευδαίσθηση να σκεφτεί κανείς πως τα τρία τέταρτα του πλανήτη, τα τρία τέταρτα της ανθρωπότητας, θα συνεχίσουν να ζουν σε αυτή τη δυστυχία χωρίς αυτό να προκαλέσει σοβαρές αποσταθεροποιητικές τάσεις σε παγκόσμια κλίμακα.
Πρέπει επίσης να τελειώνουμε με τις πολιτικές παροχής βοήθειας, που είναι - κατά την παροιμία - σαν να δίνουμε στους χωρικούς που ζουν δίπλα στο ποτάμι ψάρια αντί να τους βοηθήσουμε να κατασκευάσουν καλάμια ψαρέματος.
Το αποτέλεσμα είναι ότι τα ψάρια δεν είναι ποτέ αρκετά και διαρκώς αυξάνονται όσοι αγωνίζονται για τα ψαροκόκκαλα.
Επιπλέον, το ΔΝΤ διέταξε υπερφιλελεύθερες πολιτικές, τις λεγόμενες πολιτικές διαρθρωτικής προσαρμογής.
Αυτές οι πολιτικές δεν πέτυχαν ποτέ πουθενά.
Απεναντίας.
Δεν γνωρίζω ούτε μια χώρα που να προόδευσε εφαρμόζοντας τις οδηγίες τους.
Είναι αλήθεια ότι ο αγώνας κατά της διαφθοράς και ο αγώνας υπέρ της δημοκρατίας θα πρέπει να αποτελούν επίσης αιτήματα της Ευρωπαϊκής Ένωσης σε όλες τις διαπραγματεύσεις της, όμως και οι αφρικανικές χώρες από την πλευρά τους μπορούν επίσης να απαιτήσουν από τους φίλους του Le Pen, του Haider και του Martinez να σταματήσουν να βιαιοπραγούν συστηματικά κατά των πληθυσμών τους που είναι εγκατεστημένοι εδώ.
Είμαστε σύμφωνοι ότι δεν μπορούμε να συνεχίσουμε να στηρίζουμε δικτάτορες εξ ονόματος της realpolitik.
Πρέπει να στηρίξουμε ανεπιφύλακτα τους δημοκράτες: αυτό που συνέβη στη Σενεγάλη αποτελεί από αυτή την άποψη μια ισχυρή ένδειξη που αποδεικνύει ότι η Αφρική δεν είναι καταδικασμένη να υπόκειται σε διαμάχες, σε πραξικοπήματα και σε φυλετικούς πολέμους.
Πρέπει να επιβληθεί μια νέα πολιτική η οποία θα βασίζεται στην από κοινού ανάπτυξη, στην πρόληψη των συγκρούσεων, στην απόρριψη των επιταγών των οικονομικών αγορών.
Αυτό προϋποθέτει προφανώς την παραγραφή του χρέους, ύψους 350 δισεκατομμυρίων δολαρίων, που στραγγαλίζει κάθε προσπάθεια ανάπτυξης αυτών των κρατών.
Τέλος, κύριε Πρόεδρε, η Ευρώπη πλούτισε επίσης χάρη στην αποικιοκρατία και τη δουλεία.
Έχει συνεπώς ένα ηθικό χρέος απέναντι στην Αφρική.
Ένα μέρος του πλούτου μας προέκυψε από τα αποτελέσματα της αποικιοκρατικής λεηλασίας, θύμα της οποίας υπήρξε η Αφρική.
Η αναγνώριση ότι η δουλεία αποτέλεσε έγκλημα κατά της ανθρωπότητας θα ήταν μια πολύ σημαντική ενέργεια συμβολικού χαρακτήρα.
Κύριε Πρόεδρε, μετά από μήνες ατέρμονων παζαριών για τα θέματα και τους συμμετέχοντες στη Διάσκεψη του Καΐρου, αυτή πραγματοποιήθηκε τελικά, απλώς για να διακηρύξει αυτό που όλοι μας γνωρίζουμε από καιρό, ότι δηλαδή η πλειονότητα του πληθυσμού της Αφρικής ζει ακόμα σε άθλιες συνθήκες και στενάζει κάτω από δυσβάστακτα χρέη.
Σίγουρα όλες αυτές οι άτυπες επαφές που έλαβαν χώρα στα περιθώρια της Διάσκεψης ήταν χρήσιμες.
Διερωτώμαι όμως πολύ σοβαρά εάν μπορούμε να κάνουμε λόγο για ευρωαφρικανική Διάσκεψη Κορυφής καθ' ήν στιγμή η κοινωνία των πολιτών "εξορίστηκε" στη Λισαβόνα και ούτε το Ευρωπαϊκό Κοινοβούλιο ούτε η Συνέλευση ΑΚΕ-ΕΕ μπόρεσαν να συμμετάσχουν στη Διάσκεψη.
Το Ευρωπαϊκό Συμβούλιο υπέκυψε στην απαίτηση των Αφρικανών δικτατόρων να μην επιτραπεί η συμμετοχή κοινοβουλίων στη Διάσκεψη, παρ' όλο που λέξεις όπως "δημοκρατία" και "λαϊκό συμφέρον" θα είχαν ηχήσει πιο αξιόπιστες εάν ο λαός είχε πραγματικά αντιπροσωπευθεί εκεί.
Από αυτή την άποψη, στο Κάιρο δεν πραγματοποιήθηκε μια ευρωαφρικανική Διάσκεψη Κορυφής, αλλά μια Διάσκεψη μεταξύ κάποιων ελίτ.
Με τη δήλωσή του ότι η Αφρική δε χρειάζεται δημοκρατία αλλά αντλίες νερού, ο συνταγματάρχης Khadaffi εξέφρασε αναμφίβολα αυτό που πιστεύουν πολύ από τους δικτάτορες συναδέλφους του.
Φυσικά και δεν μπορούν να μεταφερθούν αυτούσια τα πολιτικά μας συστήματα στην Αφρική.
Οι Αφρικανοί οφείλουν να αναζητήσουν οι ίδιοι τη δική τους εκδοχή της δημοκρατίας.
Όμως είναι αδύνατο να συζητηθούν θεμελιώδεις αρχές όπως η χρηστή διακυβέρνηση, η διάκριση των εξουσιών, οι ελεύθερες και αδιάβλητες εκλογές και ο σεβασμός των ανθρωπίνων δικαιωμάτων.
Η Ευρωπαϊκή Ένωση αντιδρά συχνά χωρίς αποφασιστικότητα και συντονισμό απέναντι σε όσους παραβιάζουν αυτές τις αρχές.
Για παράδειγμα στη Ζιμπάμπουε, όπου πραγματοποιούνται επιθέσεις κατά των μελών της αντιπολίτευσης κατά την προεκλογική περίοδο, οι λευκοί αγρότες απειλούνται και οι περιουσίες τους καταλαμβάνονται παράνομα, ενώ ο Mugabe υποκινεί τους οπαδούς του σε βίαιες εκδηλώσεις.
Τι άλλα μηνύματα περιμένει άραγε η Ευρωπαϊκή Επιτροπή προκειμένου να διακόψει τη βοήθεια προς τη χώρα αυτή;
Σε συνέντευξη στους Sunday Times του προηγουμένου Σαββάτου ο Kofi Annan κατηγόρησε τους Αφρικανούς ηγέτες για απληστία, μεγαλομανία και αποτυχία να δημιουργήσουν καλύτερες συνθήκες ζωής για τους πολίτες των χωρών τους.
Εάν όντως έχει δίκιο ο Kofi Annan, διερωτώμαι μήπως η πραγματοποίηση τέτοιων μεγαλόσχημων εκδηλώσεων όπως αυτή του Καΐρου θεωρηθεί από τους λαούς ως συνωμοσία μεταξύ ελίτ.
Η διεθνής κοινότητα δεν θα πρέπει να νιώθει τύψεις για ό,τι την κατηγορούν Αφρικανοί ηγέτες, οι οποίοι στερούνται οιασδήποτε δημοκρατικής νομιμότητας.
Καιρός είναι να θέσει με τη σειρά της η Ευρωπαϊκή Ένωση τους Αφρικανούς δικτάτορες προ των ευθυνών τους
Κύριε Πρόεδρε, κυρίες και κύριοι, είναι πάρα πολλοί στην Ευρώπη εκείνοι που θεωρούν την Αφρική μια χαμένη ήπειρο, και γι' αυτό η Διάσκεψη Κορυφής ΕΕ/Αφρικής ήταν περισσότερο από αναγκαία.
Δεν πρέπει να αποτελεί μια εκδήλωση-άλλοθι παρά να σηματοδοτήσει την απαρχή μιας γνήσιας εταιρικής σχέσης.
Αν θελήσουμε να φανούμε ειλικρινείς, πρέπει να παραδεχτούμε και τα δικά μας σφάλματα, διότι αν είμαστε ειλικρινείς, θα παραδεχτούμε ότι ένα είδος αφρικανικής διάσκεψης θα ταίριαζε και στο Ευρωπαϊκό Κοινοβούλιο, γιατί κατά κανόνα η ενασχόληση με το θέμα αυτό περιλαμβάνει στην καλύτερη περίπτωση επίκαιρα γεγονότα, συνήθως δραματικού χαρακτήρα. Έτσι, οι αντιπαραθέσεις ιδεών και η προσπάθεια ανεύρεσης γνήσιων προοπτικών συνήθως παραμελείται, αν εξαιρέσουμε το γεγονός ότι η Αφρική αποτελεί κύριο θέμα στη Συνέλευση Ίσης Εκπροσώπησης ΑΚΕ-ΕΕ.
Ποιος όμως το παίρνει είδηση αυτό στις χώρες μας;
Η Αφρική είναι η ήπειρος που πλήττεται περισσότερο από τις αδικίες του διεθνούς οικονομικού και χρηματοπιστωτικού συστήματος και τις συνέπειες της παγκοσμιοποίησης.
Η υπόσχεση της γερμανικής κυβέρνησης και των κυβερνήσεων άλλων ευρωπαϊκών χωρών για πλήρη διαγραφή των χρεών των φτωχότερων χωρών του κόσμου μπορεί να αποτελέσει μεγάλη βοήθεια, γιατί η υπερχρέωση εμποδίζει την επένδυση σε κάθε είδους υποδομή στις εν λόγω χώρες, αποτελώντας έτσι ένα από τα μεγαλύτερα εμπόδια στην καταπολέμηση της φτώχειας.
Οι κυβερνήσεις που δεν έχουν ακόμη θελήσει να κάνουν το βήμα αυτό θα πρέπει να μιμηθούν εκείνες που το έκαναν ήδη.
Μια μόνιμη επιτυχία είναι δυνατή μόνον αν αναζητηθούν τα στοιχεία που μας ενώνουν με την Αφρική και όχι εκείνα που μας χωρίζουν από αυτή και αν υπάρξει προσπάθεια αμοιβαίας κατανόησης προκειμένου να ενσωματωθεί η Αφρική στη διεθνή κοινότητα.
Είναι ωστόσο προφανές ότι πρέπει να προβληθούν στην Αφρική ορισμένες απαιτήσεις αναφορικά με τον σεβασμό των ανθρωπίνων δικαιωμάτων, με τη δημοκρατική τάξη πραγμάτων και το κράτος δικαίου.
Δεν είναι δυνατόν να επιτρέπεται να υπάρχουν στην αφρικανική ήπειρο δικτατορικά καθεστώτα που προωθούν τον ρατσισμό, την απαλλοτρίωση και τη βίαιη καταπίεση και καταλύουν εύρυθμα νομικά συστήματα, όπως συμβαίνει τώρα στη Ζιμπάμπουε.
Η Σύμβαση Λομέ προσφέρει το κατάλληλο πλαίσιο διαβουλεύσεων, πολιτικού διαλόγου και εν ανάγκη παύσης της συνεργασίας.
Ακόμη πιο απαράδεκτο είναι να γίνεται κατάχρηση της οικονομικής και επισιτιστικής βοήθειας της Ευρωπαϊκής Ένωσης για την προμήθεια όπλων.
Η τηλεόραση δείχνει και πάλι σήμερα αξιοθρήνητες εικόνες του λιμού της Αιθιοπίας, ενώ παράλληλα η εκεί κυβέρνηση επενδύει εκατομμύρια για νέο εξοπλισμό. Λέγεται μάλιστα ότι απέρριψε την πρόταση της Ερυθραίας να διαθέσει τους λιμένες και το οδικό της δίκτυο για τη μεταφορά της βοήθειας προς την Αιθιοπία, μολονότι οι δύο χώρες εξακολουθούν να βρίσκονται σε εμπόλεμη κατάσταση.
Αυτό είναι ανήθικο και ίσως έτσι χάθηκε μια σημαντική ευκαιρία για να γίνει ένα βήμα συμφιλίωσης.
Ένα εξαιρετικά δυσάρεστο επιφαινόμενο ήταν ο αποκλεισμός της διεξαγωγής της συνάντησης των ΜΚΟ στο Κάιρο.
Οι αφρικανικές χώρες θα πρέπει να συνηθίσουν ότι οι ΜΚΟ, ως τμήμα της κοινωνίας των πολιτών, έχουν μεγάλη αξία. Μπορούν να μεσολαβήσουν για την ανάπτυξη μιας αυτόνομης κοινωνίας των πολιτών σε αυτές τις ευάλωτες χώρες κατά την πορεία τους προς τη σταθερότητα και την ειρήνη.
Κύριε Πρόεδρε, η Διάσκεψη Κορυφής του Καΐρου ήταν πραγματικά σημαντική, ένα ιστορικό ορόσημο.
Ήταν σημαντική τόσο λόγω του νοήματός της όσο και λόγω της ανεπάρκειας των επιτευγμάτων.
Έχει ιστορική σημασία γιατί ήταν η πρώτη φορά που η αποικιοκρατική Ευρώπη, η οποία είναι υπεύθυνη για την υπανάπτυξη και την ένδεια της Αφρικής, συνέρχεται με αυτούς που εκπροσωπούν τις συνέπειες των πράξεών της, με τις αφρικανικές χώρες που υποφέρουν σοβαρά από υπανάπτυξη.
Επίσης, ήταν σημαντική επειδή τα συμπεράσματά της δεν θα μπορούσαν να είναι πιο πενιχρά.
Παρατηρήθηκε ότι σχεδιάστηκε ως εγχείριση αισθητικής, με βιασύνη, χωρίς να αναληφθούν οι ευθύνες του παρελθόντος και χωρίς να εκπονηθούν περιεκτικά και σταθερά προγράμματα για το μέλλον των σχέσεων μεταξύ της Ευρωπαϊκής Ένωσης και της Αφρικής.
Είναι πράγματι αντιφατικό να εκφράζουμε τη λύπη μας για τη συνεχιζόμενη αστάθεια και τους πολέμους, όταν διεξάγεται πραγματική μάχη για την εξουσία και τον έλεγχο των πόρων στην Αφρική, η οποία διευρύνει με τη σειρά της τον κύκλο της φτώχειας και σπρώχνει κύματα μεταναστών προς την Ευρώπη.
Είναι επίσης αντιφατικό να λυπόμαστε για το AIDS, όταν αιτία του ήταν η αστάθεια και η αβεβαιότητα που δημιουργήθηκε στις χώρες αυτές από τα προγράμματα διαρθρωτικής προσαρμογής που επιβάλαμε εμείς, το ΔΝΤ και η Παγκόσμια Τράπεζα.
Για τον λόγο αυτό η Ευρώπη έχει συσσωρεύσει εδώ και αιώνες ένα τεράστιο ιστορικό χρέος προς την Αφρική, το οποίο θα έπρεπε να εξοφλήσει, όχι μόνο ζητώντας συγγνώμη, αλλά και μέσω της ανάπτυξης κοινωνικών, οικονομικών, πολιτικών και πολιτιστικών δεσμών που να αποδεικνύουν την ύπαρξη της αναγκαίας αλληλεγγύης.
Κύριε Πρόεδρε, ορισμένοι συνάδελφοι φαίνεται ότι κατηγορούν κυρίως τους Αφρικανούς για τα προβλήματα της Αφρικής.
Αλλοι αντίθετα μας είπαν ότι κυρίως η Ευρώπη και οι πρώην αποικιοκράτες ευθύνονται για αυτά.
Το ίδιο φαίνεται να συνέβη και στο Κάιρο: ορισμένοι το θεώρησαν ως χαμένη ευκαιρία και είναι ιδιαίτερα απογοητευμένοι κατηγορώντας τους πάντες και τα πάντα, ενώ άλλοι το θεωρούν μοναδικό ιστορικό γεγονός.
Το γεγονός ότι για πρώτη φορά στην Ιστορία πραγματοποιήθηκε μια τέτοια συνάντηση μεταξύ ηγετών της Αφρικής και της Ευρώπης είναι βέβαια ιστορικής σημασίας.
Δεδομένου ότι είχαν πραγματοποιηθεί ήδη πολλές ανάλογες επαφές με τη Λατινική Αφρική και την Ασία, φαίνεται ότι κάτι δεν πάει καλά στις σχέσεις της Αφρικής με την Ευρώπη.
Και βέβαια κάτι δεν πάει καλά, αφού συχνά στην Αφρική δεν στέλνουμε τους Υπουργούς μας των Εξωτερικών, αλλά τους Υπουργούς που είναι υπεύθυνοι για έκτακτες καταστροφές.
Δεν υπήρξαν μέχρι τώρα αρκετές κανονικές επαφές με την Αφρική στους διάφορους τομείς του εμπορείου, της γεωργίας, των εξωτερικών υποθέσεων και βέβαια και της συνεργασίας για την ανάπτυξη.
Αυτό οφείλεται αναμφίβολα στη διπρόσωπη στάση που μαρτυρά αδυναμία να απομακρυνθούμε από την παλιά αποικιοκρατική αντίληψή μας για την Αφρική.
Εκεί βρίσκονται οι Αφρικανοί, εδώ βρισκόμαστε εμείς.
Γι' αυτό και θεωρώ εξαιρετικά χρήσιμη την ευκαιρία της Διάσκεψης του Καΐρου, προκειμένου , παρά τα έντονα προβλήματα που υπάρχουν - φυσικά υπάρχουν δικτάτορες στην Αφρική, φυσικά στερούμαστε εμείς μιας σωστής πολιτικής - να πραγματοποιήσουμε μια νέα αρχή.
Συγχαίρω την πορτογαλική Προεδρία, που συντέλεσε στην επιτυχή και ταχεία ολοκλήρωση των εργασιών της Διάσκεψης.
Βέβαια, δεν επιτεύχθηκαν θεαματικά αποτελέσματα, το σημαντικό είναι ωστόσο όλα εκείνα που πέρασαν σε δεύτερο πλάνο.
Το Κοινοβούλιο έλαβε επιστολή από τον κ. Prodi, στην οποία αναφέρει ότι η Επιτροπή του ανέθεσε να υποβάλει προτάσεις προκειμένου εφέτος κιόλας να αποκτήσουν ελεύθερη, δηλαδή χωρίς δασμούς, πρόσβαση στην ευρωπαϊκή αγορά διάφορα αφρικανικά προϊόντα.
Η πρωτοβουλία αυτή είναι σημαντική.
Είπαμε ότι θέλουμε να χορηγήσουμε σημαντικά ποσά και να συμμετάσχουμε σε μια ευρύτατη πρωτοβουλία παραγραφής του χρέους, πρωτοβουλία η οποία ωστόσο θα πρέπει να συνδεθεί με την κοινωνική ανάπτυξη.
Ο κ. Nielson είναι υπέρ μιας ριζικής αναθεώρησης της αναπτυξιακής μας πολιτικής προκειμένου να δοθεί πολύ μεγαλύτερη έμφαση, όπως γίνεται στη Συνθήκη ΑΚΕ-ΕΕ, αλλά και εντός της ίδιας της ΕΕ, στην κοινωνική ανάπτυξη και στην καταπολέμηση της φτώχειας.
Δεν μπορούμε εμείς να αναπτύξουμε τους Αφρικανούς.
Οι Αφρικανοί διαθέτουν οι ίδιοι σχέδια και τη θέληση να αναπτυχθούν μόνοι τους, αν και χρειάζονται βοήθεια στην προσπάθειά τους αυτή.
Ένα τέτοιο νέο πλαίσιο δημιουργεί πραγματικά νέες δυνατότητες.
Έμφαση στα πλαίσια αυτά θα πρέπει να δοθεί και στην πρόληψη των συγκρούσεων.
Οι κανονικές, συνήθεις επαφές δεν είναι κάτι το θεαματικό, δεν χρειάζεται καν να έχουν συγκλονιστικά αποτελέσματα, είναι όμως αναγκαίο να πραγματοποιούνται.
Χαίρομαι που η πορτογαλική Προεδρία μάς δήλωσε ότι προτίθεται να μεριμνήσει προκειμένου να πραγματοποιηθεί μια τέτοια Διάσκεψη Κορυφής εκ νέου μετά από ένα διάστημα.
Τέτοιες συναντήσεις θα πρέπει να γίνονται σε τακτική βάση, να γίνουν κάτι το συνηθισμένο.
Εφόσον συμβεί κάτι τέτοιο, μπορούμε να συνεργαζόμαστε όλο και πιο στενά και ουσιαστικά μεταξύ μας προκειμένου να επιτύχουμε συγκεκριμένα αποτελέσματα.
Και κάτι άλλο ακόμα: ελπίζω ότι και ο προϋπολογισμός μας για το 2001 - ο Επίτροπος γνωρίζει πόσο σημαντικό είναι το ζήτημα για μένα, αφού είμαι εισηγητής προϋπολογισμού για το τμήμα αυτό - θα λάβει υπόψη του ορισμένες από αυτές τις υποσχέσεις.
45 εκατομμύρια παιδιά στην Αφρική δεν έχουν πάει ποτέ στο σχολείο. Εάν εμείς κατορθώσουμε να διπλασιάσουμε τα κονδύλια για την εκπαίδευση για το 2001, όχι τον προϋπολογισμό στο σύνολό του, αλλά μόνο στο σημείο αυτό, τότε θα έχουμε περάσει από τα λόγια στα έργα.
Εκφράζω μάλιστα εδώ το σύνολο της ευρωπαϊκής σοσιαλιστικής ομάδας.
Κύριε Πρόεδρε, οι απλοί άνθρωποι στις περισσότερες αφρικανικές χώρες είναι σήμερα φτωχότεροι από ό,τι όταν οι χώρες τους έγιναν ανεξάρτητες.
Η φτώχεια επομένως είναι μια αρρώστια που μαστίζει αθώους πληθυσμούς και επιβάλλεται από φαύλους δικτάτορες, καθώς και άπληστους και διεφθαρμένους πολιτικούς.
Οι φυσικές καταστροφές, και η αλλαγή του κλίματος, έχουν επιδεινώσει το πρόβλημα.
Οι Touareg στην έρημο της Βόρειας Νιγηρίας και οι Makonde στη Τανζανία και τη Μοζαμβίκη παίρνουν τις οικογένειες τους και μαζεύουν τα λιγοστά υπάρχοντά τους σε ένα μικρό καλάθι όταν θέλουν να μετακινηθούν.
Είναι φτωχοί, ανασφαλείς και εκτεθειμένοι στα στοιχεία της φύσης.
Δεν έχουν νερό, εγκαταστάσεις υγιεινής, ηλεκτρισμό, ιατρική περίθαλψη, εκπαίδευση ούτε ασφαλές καταφύγιο.
Ανθρωποι σε τόσο απελπιστική κατάσταση δεν μπορούν να σκεφτούν για τη δημοκρατία και τα ανθρώπινα δικαιώματα, όπως κάνουμε εμείς από τα σπίτια μας και τα καταπράσινα προάστια της Δύσης.
Δεν έχουν κανένα συμφέρον στο χωριό τους ούτε στην τοπική και εθνική οικονομία.
Αυτοί οι ξεριζωμένοι και απελπισμένοι άνθρωποι γίνονται εύκολη λεία στα χέρια φαύλων πολιτικών, και αυτός είναι ο λόγος που επικρατεί τόσο μεγάλη διαμάχη και κοινωνικός αναβρασμός στις εν λόγω χώρες.
Εμείς στο παρόν Σώμα προσφέρουμε σε αυτούς τους ανθρώπους ανοικτή και ελεύθερη πρόσβαση στις αγορές μας της ΕΕ.
Τους καλούμε να ενταχθούν στην παγκόσμια οικονομία ούτως ώστε να μπορούν να προσέλθουν και να συμμετάσχουν στις διαπραγματεύσεις του ΠΟΕ στο Seattle.
Τι σημαίνει αυτό για τους φτωχούς αυτούς ανθρώπους οι περισσότεροι από τους οποίους δεν έχουν πού την κεφαλήν κλίναι, οι οποίοι δεν διαθέτουν γνώσεις ούτε μέσα αποτελεσματικής καλλιέργειας, συγκομιδής, επεξεργασίας και συσκευασίας ακόμα και των λίγων προϊόντων που παράγουν; Δεν μπορούν καν να τα εμπορευτούν στις χώρες τους, πόσο μάλλον στο εξωτερικό.
Προτείνω λοιπόν να τους διδάξουμε να είναι αυτοδύναμοι και ανεξάρτητοι, διδάσκοντας τους πώς να καλλιεργούν και να συλλέγουν τα προϊόντα που παράγουν αυτές οι χώρες.
Ας τους μεταφέρουμε τη σχετική τεχνογνωσία για να μπορούμε στη συνέχεια να τους πούμε πως οι αγορές μας είναι ανοιχτές γι' αυτούς.
Κύριε Πρόεδρε, κυρίες και κύριοι βουλευτές, θα ήθελα να σας εκφράσω τις ευχαριστίες μου για τις παρεμβάσεις σας, οι οποίες μας δίνουν κουράγιο και μας παρέχουν το κίνητρο για να συνεχίσουμε αυτή την πολιτική της Ευρωπαϊκής Ένωσης σχετικά με την Αφρική.
Θα ήθελα να διευκρινίσω ορισμένα σημεία.
Πρώτον, το ζήτημα της σύνδεσης ανάμεσα σε κοινοβουλευτικά όργανα, της Συνέλευσης Ίσης Εκπροσώπησης ΑΚΕ/ΕΕ και του Ευρωπαϊκού Κοινοβουλίου.
Όπως γνωρίζετε, ενόψει της συγκεκριμένης Διάσκεψης Κορυφής πραγματοποιήθηκαν διαπραγματεύσεις με τη συμμετοχή και άλλου ενδιαφερόμενου μέρους.
Η πραγματοποίησή της ούτε επεβλήθη ούτε θα μπορούσε άλλωστε να επιβληθεί.
Δεν επρόκειτο για μια Διάσκεψη Κορυφής που ενδιέφερε μόνο την Ευρωπαϊκή Ένωση, αλλά υπήρχε και ένας συνομιλητής, ο οποίος έπρεπε να γίνει σεβαστός γιατί, αν δεν υπήρχε σεβασμός απέναντί του, τότε δεν θα υπήρχε ούτε διάλογος ούτε Διάσκεψη Κορυφής.
Λοιπόν, ας πούμε ότι προέκυψαν και κάποιες δυσκολίες ως προς τη συμπερίληψη αναφορών στην ομάδα των χωρών ΑΚΕ στα τελικά συμπεράσματα.
Γιατί όμως; Πρώτον, γιατί είχαμε κατά νου ότι αυτή ήταν η πρώτη μεγάλη συνολική προσέγγιση Αφρικής και Ευρώπης και ότι δεν είναι όλες οι αφρικανικές χώρες χώρες ΑΚΕ.
Δεύτερον, η ομάδα των ΑΚΕ δεν αποτελείται μόνο από αφρικανικές χώρες, αλλά και από χώρες της Καραϊβικής και της Ασίας.
Συνεπώς, όπως αντιλαμβάνεστε, η σκέψη για συμπερίληψη της ομάδας χωρών ΑΚΕ στη συγκεκριμένη Διάσκεψη Κορυφής, κυρίως σε επίπεδο Συνέλευσης Ίσης Εκπροσώπησης, εφόσον επιπλέον δεν έγινε λόγος για συμμετοχή τους σε οποιοδήποτε άλλο επίπεδο, δεν ήταν πολύ εύκολο να προωθηθεί.
Κατά δεύτερον, και σχετικά με το Ευρωπαϊκό Κοινοβούλιο, θα ήθελα να διευκρινίσω ότι αντιλαμβανόμαστε την ανάγκη του Ευρωπαϊκού Κοινοβουλίου και τη σημασία που έχει γι' αυτό η συμμετοχή του σε αυτές τις πρωτοβουλίες, και γι' αυτόν τον λόγο εμείς, ως Προεδρία, διεξάγουμε εκτενείς συζητήσεις με το Ευρωπαϊκό Κοινοβούλιο, τόσο στην Επιτροπή Εξωτερικών Υποθέσεων όσο και εδώ στην Ολομέλεια, όπως γίνεται σήμερα.
Λυπάμαι μόνο που το ακροατήριο είναι μικρό, αν και αποτελούμενο από εξαιρετικά αρμόδια άτομα.
Συζητήσαμε εκτενώς σχετικά με τη διεξαγωγή της εν λόγω Διάσκεψης Κορυφής, η οποία όμως για να πραγματοποιηθεί στηρίχθηκε σε δύο φορείς: στην Ευρωπαϊκή Ένωση και στον Οργανισμό Αφρικανικής Ενότητας.
Συμβαίνει εντούτοις ο εν λόγω οργανισμός να μη διαθέτει, από την πλευρά του, κοινοβούλιο.
Για τον λόγο αυτό υπήρχε πρόβλημα ως προς τη συμπερίληψή στο πλαίσιο μιας Διάσκεψης Κορυφής, που - επαναλαμβάνω - είναι μια διάσκεψη μεταξύ ισότιμων και όχι μεταξύ ανισότιμων μερών, ενός θεσμικού οργάνου αντίστοιχο του οποίου δεν διέθετε η άλλη πλευρά.
Κατά την προετοιμασία της επόμενης Διάσκεψης Κορυφής, για το 2003, μπορούμε σίγουρα να εξετάσουμε τρόπους για την ενίσχυση της συμμετοχής του Ευρωπαϊκού Κοινοβουλίου σε ένα πλαίσιο το οποίο θα πρέπει να λαμβάνει υπόψη και το άλλο ενδιαφερόμενο μέρος, δεδομένου ότι αυτό υπάρχει.
Και έχει κανείς μαύρα μεσάνυχτα σχετικά με το ζήτημα των σχέσεων με την Αφρική αν δεν κατανοήσει ότι η Αφρική μόλις αρχίζει να υπάρχει, να έχει γνώμη και άποψη για τα διάφορα θέματα.
Ας μη θέλουμε να επιβάλουμε την άποψη ότι οι ιδέες μας, απλά επειδή είναι δικές μας, θεωρούνται αυτομάτως δεδομένες και περιλαμβάνονται στο πλαίσιο των οιωνδήποτε διαπραγματεύσεων.
Ένα άλλο σημαντικό σημείο αφορά το εξωτερικό χρέος.
Προσωπικά δεν θα είχα τον σκεπτικισμό που εκφράστηκε σε κάποιες από τις παρεμβάσεις που ακούστηκαν εδώ σήμερα, μέχρι που θεωρώ ότι η αντίδραση των Αφρικανών στη Διάσκεψης Κορυφής και μετά από αυτή στον τρόπο με τον οποίο αντιμετωπίστηκε το θέμα του εξωτερικού χρέους ήταν μια αντίδραση εμπιστοσύνης.
Δεν μπορούμε να ξεχνάμε ότι υπάρχει μια ποιοτική διαφορά.
Σας υπενθυμίζω τη δέσμευση των κρατών μελών της Ευρωπαϊκής Ένωσης, έναντι των χωρών με βαρύ εξωτερικό χρέος, να μειώσουν ή να παραγράψουν αυτό το χρέος, χωρίς να ξεχνάμε τη συνεισφορά της Ευρωπαϊκής Ένωσης ύψους πολλών δις ευρώ σε αυτό το πρόγραμμα.
Θα ήθελα επίσης να επιστήσω την προσοχή σας στο γεγονός ότι το 2000 η Ευρωπαϊκή Ένωση θα δεσμευτεί σαφώς για την υλοποίηση προγράμματος πρόσβασης στην οικονομία της έως το 2005, χωρίς τελωνειακούς δασμούς για τα προϊόντα των λιγότερο αναπτυγμένων χωρών, κάτι που αποτελεί σημαντική συμβολή στην κινητοποίηση των οικονομιών αυτών των χωρών σε ένα πλαίσιο ασύμμετρης ελευθέρωσης του εμπορίου.
Δεν υπάρχουν προηγούμενα, κάτι τέτοιο δεν έχει γίνει από καμία ένωση κρατών.
Είναι κάτι άκρως καινοτόμο και καλωσορίζεται θερμά από τις χώρες αυτές.
Και οι αφρικανικές χώρες έκαναν ευρέως αποδεκτή την εκ νέου δήλωση αυτών των αρχών στη Διάσκεψη Κορυφής.
Η Διάσκεψη Κορυφής δεν είναι διεθνής χρηματοπιστωτικό ίδρυμα, και το πρόβλημα της μείωσης ή της παραγραφής του εξωτερικού χρέους δεν μπορεί να επιλυθεί σε αυτή.
Η Διάσκεψη Κορυφής συνεισέφερε στην επιβεβαίωση αξιών και βουλήσεων, και ήταν επίσης ύψιστης σημασίας ότι πολλά από τα κράτη μέλη της Ευρωπαϊκής Ένωσης επωφελήθηκαν της περίστασης για να ανακοινώσουν δημοσίως τις μειώσεις ή παραγραφές του εξωτερικού χρέους των φτωχότερων χωρών με βαρύ εξωτερικό χρέος, οδηγώντας στον παραδειγματισμό και τη συνεργία που προέκυψε.
Τονίζεται το σημαντικότερο γεγονός της Διάσκεψης Κορυφής, το οποίο τόνισε με μεγάλη έμφαση και η αφρικανική πλευρά: για πρώτη φορά η Ευρωπαϊκή Ένωση επέτρεψε τη διαχείριση του εξωτερικού χρέους των αφρικανικών χωρών για όλη την αφρικανική ήπειρο μέσω μηχανισμών παρακολούθησης μιας Διάσκεψης Κορυφής, γιατί η ομάδα υψηλών αξιωματούχων ΕΕ-Αφρικής έχει επιφορτιστεί με την κατάρτιση έκθεσης σχετικά με το εξωτερικό χρέος των αφρικανικών χωρών, η οποία στη συνέχεια θα συζητηθεί σε επίπεδο Υπουργών, κάτι που σηματοδοτεί απόλυτη αλλαγή πλεύσης σε αυτό το θέμα.
Είναι η πρώτη φορά που η Ευρωπαϊκή Ένωση αποδέχεται και επιτρέπει, εκτός του πλαισίου των διεθνών χρηματοπιστωτικών ιδρυμάτων, τη συζήτηση σε επίπεδο θεσμικών οργάνων με το σύνολο των αφρικανικών χωρών σχετικά με το πρόβλημα του εξωτερικού χρέους των τελευταίων.
Κατά την άποψη των αφρικανικών χωρών αυτό αποτελεί έναν από τους σημαντικότερους σταθμούς στην ιστορία αυτής της Διάσκεψης Κορυφής.
Πρέπει να σας πω πως η πορτογαλική Προεδρία της Ευρωπαϊκής Ένωσης είχε ως στόχο να κάνει κάτι σχετικά με την Αφρική, όχι μόνο επειδή το είχαμε ήδη κάνει με άλλες ηπείρους και περιοχές, όπως τη Λατινική Αμερική και την Ασία, αλλά επειδή άλλες χώρες ή ομάδες χωρών, οι Ηνωμένες Πολιτείες, η Ιαπωνία, ακόμη και η Κίνα, ξεκίνησαν να δραστηριοποιούνται πριν από εμάς.
Ήταν ώρα να θέσουμε τέρμα σε αυτή την καθυστέρηση.
Γι' αυτόν τον λόγο, και σε συνεργασία με τον Επίτροπο Poul Nielsen, για πρώτη φορά στην ιστορία το Συμβούλιο για την Ανάπτυξη που διεξήχθη στη Λισαβόνα τον Ιανουάριο ήταν αφιερωμένο στο θέμα των σχέσεων Ευρωπαϊκής Ένωσης - Αφρικής.
Αυτό δεν είχε ξαναγίνει.
Πρόκειται για ένα εξαίρετο έργο, κάτι που εξάλλου φάνηκε από τα αποτελέσματα της Διάσκεψης Κορυφής.
Έχουμε επίσης ολοκληρώσει τις διαπραγματεύσεις των συμφωνιών ΑΚΕ για τη 2η Σύμβαση Λομέ και ολοκληρώσαμε τη συμφωνία για το ελεύθερο εμπόριο με τη Νότιο Αφρική.
Εργαζόμαστε εξάλλου πυρετωδώς για τη διαδικασία της Βαρκελώνης, σχετικά με τις αφρικανικές χώρες στα πλαίσια των συμφωνιών σύνδεσης με στόχο τη δημιουργία μιας ελεύθερης ζώνης εμπορίου μέχρι το 2010.
Εργαζόμαστε για την αναθεώρηση της μεσογειακής στρατηγικής και για την εντατική κατάρτιση του Χάρτη Ασφαλείας και Σταθερότητας στη Μεσόγειο, καθώς και για την αναθεώρηση του κανονισμού MEDA II.
Είχαμε το Μεσογειακό Φόρουμ στο Φουνσάλ και θα έχουμε μια ανεπίσημη υπουργική συνάντηση στη Λισαβόνα σχετικά με τη διαδικασία της Βαρκελώνης, ακριβώς για να διαπιστώσουμε τι πάει καλά και τι όχι, τι πρέπει να διορθωθεί και προκειμένου να προετοιμάσουμε τη Διάσκεψης Κορυφής που θα διεξαχθεί το δεύτερο εξάμηνο.
Όσον αφορά τη Διάσκεψης Κορυφής στο Κάιρο, δεν υπήρχε στο αρχικό μας πρόγραμμα γιατί όταν αναλάβαμε την Προεδρία δεν είχε ακόμη παγιωθεί, αλλά πάντα λέγαμε ότι, αν επιλυόταν το πρόβλημα, θα ήμαστε διατεθειμένοι να τη διεξαγάγουμε.
Αργότερα προτείναμε μια Διάσκεψη Κορυφής, επιλύσαμε τα διπλωματικά προβλήματα και διεξαγάγαμε μια Διάσκεψης Κορυφής το αποτέλεσμα της οποίας χαιρέτισαν οι αφρικανικές χώρες.
Φυσικά όλα τα προβλήματα σχετικά με την αφρικανική ήπειρο δεν επιλύθηκαν από τη μία στιγμή στην άλλη, χρειάστηκε να κάνουμε ένα βήμα για να συμπεριλάβουμε την Αφρική στην ημερήσια διάταξη της Ευρωπαϊκής Ένωσης.
Χρειάστηκε να διεξαγάγουμε μια Διάσκεψη Κορυφής με αυτό το βάρος, αυτές τις διαστάσεις, και να επισημάνουμε αυτές τις οδούς.
Εμείς το κάναμε αυτό το βήμα.
Τώρα απομένει να συνεχίσουμε, αλλά είμαι σίγουρος και βέβαιος ότι με τη σαφέστερη ένταξη του θέματος των αφρικανικών χωρών στις ευρωπαϊκές πολιτικές είμαστε σε θέση να συνεχίσουμε πάνω σε σταθερές βάσεις και με επιτυχία, γιατί το απαιτεί η αφρικανική ήπειρος, γιατί οι συγκρούσεις, η ένδεια και οι ασθένειες απαιτούν μεγάλη υπευθυνότητα εκ μέρους της Ευρωπαϊκής Ένωσης.
Και είναι απαραίτητο να διαθέτει η Ευρωπαϊκή Ένωση μια αφρικανική ατζέντα.
Όλοι, το Κοινοβούλιο, η Επιτροπή και το Συμβούλιο εργαζόμαστε προς αυτή την κατεύθυνση.
Θα ήθελα να αναφερθώ σε κάποιες συγκεκριμένες παρατηρήσεις που ακούστηκαν κατά τη διάρκεια της συζήτησης.
Η κ. Kinnock αναφέρθηκε στην επικείμενη συνάντηση του Ντακάρ σχετικά με τη στοιχειώδη εκπαίδευση.
Στο πλαίσιο των προπαρασκευαστικών εργασιών μας για την εν λόγω συνάντηση εξέτασα το μεγαλύτερο μέρος της δράσης μας αναφορικά με τη στοιχειώδη εκπαίδευση στην Αφρική και βρίσκομαι στην ευχάριστη θέση να μπορώ να εκφράσω κάτι θετικό για όσα είδα στην Επιτροπή.
Κάνουμε πολύ περισσότερα από ό,τι περίμενα, και θα ήταν χαρά μου να ενημερώσω το Κοινοβούλιο σχετικά με το σύνολο των δραστηριοτήτων στις οποίες συμμετέχουμε στον τομέα της στοιχειώδους εκπαίδευσης στην Αφρική.
Αυτό δεν σημαίνει ότι δεν θα μπορούσαμε να κάνουμε περισσότερα, αλλά είναι πολύ καλύτερο από τη γενική κατάσταση.
Αναφέρομαι κατά δεύτερον στον κ. Rod, ο οποίος είπε ότι όσο περισσότερο διαρκεί η συζήτησή μας τόσο περισσότεροι άνθρωποι θα πεθάνουν από AIDS στην Αφρική: έχω στη διάθεσή μου μόνο πέντε λεπτά.
Συζήτησα το πρόβλημα του AIDS στην Αφρική με τον Πρόεδρο Mugabe.
Τον άκουσα με μεγάλο ενδιαφέρον να παραδέχεται ανοιχτά πως ακολουθούν σήμερα μια πολιτική ανοιχτής και ειλικρινούς πληροφόρησης σχετικά με το AIDS και τον σχετικό ιό HIV, σχεδόν παράλληλα με ό,τι κάνει η Ουγκάντα με κάποια επιτυχία.
Αυτό δεν σημαίνει πως το πρόβλημα έχει επιλυθεί, αλλά θεωρώ πραγματική πρόοδο το γεγονός ότι ένας από τους πολιτικούς ιθύνοντες της Αφρικής, ο οποίος στο πλαίσιο αυτής της συζήτησης θεωρείτο για κάποιον καιρό μέρος μάλλον του προβλήματος παρά της λύσης, παραδέχεται σήμερα ανοιχτά πως γνωρίζει την ανάγκη να αλλάξει την πολιτική του.
Δεν διατείνομαι πως περιγράφω τη συνολική κατάσταση στη Ζιμπάμπουε, αλλά πρόκειται για σημαντική επισήμανση.
Ο κ. Miranda μας υπενθύμισε τις έμμεσες συνέπειες που έχει στον προϋπολογισμό για την Αφρική η επικέντρωση στα προβλήματα των Βαλκανίων στην περιοχή της Ανατολικής Ευρώπης.
Μιλώντας απόλυτα, η επικέντρωσή μας στο Κοσσυφοπέδιο και σε άλλες δραστηριότητες δεν συνεπάγεται περιορισμό της σημερινής δράσης μας στην Αφρική.
Μιλώντας σχετικά, αυτό συμβαίνει, αλλά καταφέραμε να προστατεύσουμε την Αφρική από άμεσες μειώσεις του αριθμού των δραστηριοτήτων μας.
Εκτιμώ την υποστήριξη του Κοινοβουλίου γι' αυτόν τον σκοπό.
Η κ. Maij-Weggen επεσήμανε πως η αναπτυξιακή βοήθεια έχει αυξηθεί συν τον χρόνο.
Μακάρι να ήταν αλήθεια.
Εξετάζοντας τη συνολική επίσημη αναπτυξιακή βοήθεια διαπιστώνουμε πως έχει ουσιαστικά μειωθεί.
Σήμερα έχουμε φτάσει στο 0,23%, και πολλές κυβερνήσεις θα πρέπει και θα μπορούσαν να κάνουν περισσότερα.
Σε αυτό το πλαίσιο είναι προνόμιο να εκπροσωπεί κανείς την Ευρωπαϊκή Ένωση διεθνώς σε αυτόν τον τομέα, επειδή δεν συμμετείχαμε στην καθοδική αυτή τάση.
Σε συνολικά αριθμητικά στοιχεία, προβλέπεται αύξηση της δράσης μας τα επόμενα χρόνια.
Ο προϋπολογισμός και οι δραστηριότητες του Ευρωπαϊκού Κοινοβουλίου αποτελούν ένα είδος διορθωτικού μέτρου της παγκόσμιας τάσης, κάτι για το οποίο θα πρέπει να είμαστε υπερήφανοι και να το αξιοποιήσουμε με τον καλύτερο δυνατό τρόπο και στις πολιτικές σχέσεις.
Ο κ. van den Bos και άλλοι μίλησαν για περιορισμό του εξωτερικού χρέους, και αυτά τα προβλήματα χρειάζονται βεβαίως μεγάλη προσοχή.
Σας υπενθυμίζω εντούτοις πως το μεγαλύτερο μέρος του 1 δισεκατομμυρίου ευρώ, που αντιστοιχεί στη συνεισφορά της ΕΕ στην πρωτοβουλία HIPC II (πρωτοβουλία για τις φτωχές χώρες με βαρύ εξωτερικό χρέος), θα διατεθεί στην Αφρική.
Τα 680 εκατομμύρια ευρώ, η συνεισφορά μας δηλαδή ως χορηγού και όχι ως πιστωτή, θα διατεθούν στο σύνολό τους στην Αφρικανική Τράπεζα Ανάπτυξης με προορισμό το ειδικό ταμείο στο πλαίσιο της πρωτοβουλίας HIPC II προκειμένου να ενισχυθεί οικονομικά η Αφρική και να μπορέσει η Αφρικανική Τράπεζα Ανάπτυξης να συνεχίσει να βοηθά τις φτωχές αφρικανικές χώρες.
Κάνουμε πάρα πολλά και το πρόβλημα τώρα είναι μέχρι ποίου σημείου οι χώρες της G7 - που άρχισαν την πρωτοβουλία HIPC II στην Κολωνία πέρυσι - θα ανταποκριθούν όχι μόνον ως χορηγοί, αλλά στα στενότερα όρια του ρόλου τους ως πιστωτές.
Χαιρετίζουμε τη διαγραφή του διμερούς χρέους, που αποτελεί σχετικά εύκολη πολιτική απόφαση, αλλά η δυσκολία αφορά το πολυμερές χρέος.
Ως προς αυτό ακριβώς η ΕΕ ως χορηγός - και όχι συμμετέχοντας άμεσα ως πιστωτής - μπορεί να βοηθήσει αποτελεσματικά.
Αυτό είναι κάτι που δεν θα πρέπει να ξεχαστεί στις συνεχιζόμενες συζητήσεις.
Μπορεί να μην επαρκεί, αλλά είναι αναμφισβήτητα περισσότερο από ό,τι έχει κάνει μέχρι σήμερα κάθε άλλη ομάδα χορηγών.
Ο κ. Zimmerling αναφέρθηκε στο πρόβλημα της Νιγηρίας και την επιστροφή χρημάτων.
Στο Κάιρο κάναμε ορισμένες αλλαγές της τελευταίας στιγμής στο κείμενο ενισχύοντας τις εκπεφρασμένες απόψεις, και ελπίζω πως η Ευρώπη θα μπορέσει να βοηθήσει στον εντοπισμό μέρος αυτών των χρημάτων και στην επιστροφή τους όπου ανήκουν.
Το θέμα αυτό εντάσσεται στο πλαίσιο της διεθνούς οικονομικής διαχείρισης.
Τα χρήματα δεν θα πρέπει να εξαφανίζονται, όπως συνέβη στην προκειμένη περίπτωση.
Ήταν πραγματικά σημαντικό που οι αρχηγοί κρατών και κυβερνήσεων πέρασαν μαζί δύο ημέρες.
Τα πήγαν πολύ καλά.
Αυτή η διαπίστωση είναι πολύ ευχάριστη και εξαιρετικά σημαντική όχι μόνο για το κλίμα μεταξύ Ευρώπης και Αφρικής, αλλά και για το είδος της εταιρικής σχέσης που θέλουμε να δημιουργήσουμε, το οποίο χρειάζεται επίσης τις προσωπικές αυτές σχέσεις.
Οι εν λόγω σχέσεις εξελίχθηκαν αναμφισβήτητα πολύ καλά αυτό το διήμερο.
Τέλος, θα ήθελα να επωφεληθώ της ευκαιρίας για να εκφράσω τις ευχαριστίες μου για την πολύ καλή συνεργασία που υπήρξε με την πορτογαλική Προεδρία κατά τη διάρκεια της σημαντικής αυτής προσπάθειας.
Η συνεργασία με την Προεδρία υπήρξε πολύ επιτυχής και ευχάριστη εμπειρία.
Η συζήτηση έληξε.
Έλαβα επτά προτάσεις ψηφίσματος που υπεβλήθησαν βάσει του άρθρου 37, παρ. 2, του Κανονισμού.
Η ψηφοφορία θα διεξαχθεί αύριο, στις 11.30.
Δέσμη "εξωτερικές σχέσεις
Η ημερήσια διάταξη προβλέπει την ανακοίνωση της Επιτροπής σχετικά με τη δέσμη "εξωτερικές σχέσεις" .
Κύριε Πρόεδρε, σήμερα συζητήσαμε στην Επιτροπή ορισμένα θέματα, μεταξύ των οποίων οι γενικές κατευθυντήριες γραμμές οικονομικής πολιτικής που αποτέλεσαν το αντικείμενο μιας δήλωσης στην οποία προέβη ο συνάδελφός μου Επίτροπος Solbes κάπου αλλού στο Κοινοβούλιο σήμερα το απόγευμα.
Θα ήθελα όμως να εστιαστώ σε δύο θέματα που αφορούν τις εξωτερικές σχέσεις, και ειδικά σε ένα από αυτά τα θέματα.
Θα αναφερθώ πρώτα απ' όλα, αν και εν συντομία, στην ανακοίνωσή μας σχετικά με την παρακολούθηση και την παροχή βοήθειας για τη διεξαγωγή εκλογών, την οποία θα δημοσιεύσουμε σύντομα και επί της οποίας αδημονώ να συζητήσουμε με το Κοινοβούλιο κατά τις επόμενες εβδομάδες και μήνες.
Οφείλω να ομολογήσω ευθύς εξ αρχής - και εφόσον ο Δρ. Paisley δεν παρίσταται στο Σώμα μπορώ κατά πάσα πιθανότητα να προβώ σε μια ομολογία - πως το έγγραφο δεν αποτελεί μια ριζικά νέα προσέγγιση παρά μια απόπειρα να ρυθμιστεί μια δραστηριότητα που έχει εξελιχθεί τα τελευταία χρόνια σε έναν τομέα με πραγματικά μεγάλη ανάπτυξη.
Έχουμε διαθέσει 150 εκατομμύρια ευρώ για τη σημαντική αυτή δραστηριότητα.
Πρόκειται πλέον σαφώς για μια δραστηριότητα πρώτου πυλώνα μετά από την έγκριση των κανονισμών, που παρέχει μια νομική βάση για τα ανθρώπινα δικαιώματα και τη δραστηριότητα εκδημοκρατισμού.
Οι βουλευτές του Κοινοβουλίου θα διαπιστώσουν πως η ανακοίνωση καλεί τόσο το Κοινοβούλιο όσο και το Συμβούλιο να συνεργαστούν μαζί μας για μια πιο συντονισμένη προσέγγιση.
Καλεί όλους να διδαχθούν από το παρελθόν.
Πρόκειται για έγγραφο με μεγάλη πρακτική αξία.
Εισηγείται πως χρειαζόμαστε μεγαλύτερη συνοχή σε ό,τι κάνουμε, και ανυπομονώ να ακούσω τις απόψεις των βουλευτών του Κοινοβουλίου σχετικά με το εν λόγω έγγραφο, το οποίο ελπίζω να θεωρήσουν σημαντική και χρήσιμη συνεισφορά σε μια συζήτηση που θα αποκτά όλο και μεγαλύτερη σημασία κατά τα επόμενα χρόνια.
Θέλω να περάσω σε ένα θέμα για το οποίο θα ήθελα να μιλήσω διεξοδικότερα στο Κοινοβούλιο.
Πρόκειται για ένα θέμα για το οποίο ενδιαφέρομαι προσωπικά πάρα πολύ - αν και το δείγμα μπορεί να μην είναι και τόσο αντιπροσωπευτικό.
Πρόκειται για τo ταμείο αμέσου αντίδρασης, κάτι που συζητάμε εδώ και κάμποσο καιρό και για το οποίο καταλήξαμε σε ορισμένα συμπεράσματα.
Ο συνάδελφος μου Επίτροπος Nielson αναφέρθηκε προ ολίγου στη Διάσκεψη Κορυφής ΕΕ-Αφρικής, που διεξήχθη στο Κάιρο μόλις πριν από μία εβδομάδα και κάτι.
Είναι αλήθεια πως ο Πρόεδρος της Επιτροπής, οι συνάδελφοί μου Pascal Lamy και Poul Nielson και εγώ προσωπικά βρεθήκαμε όλοι αντιμέτωποι κατά τη διάρκεια της εν λόγω Διάσκεψης Κορυφής με μια σειρά παραπόνων σχετικά με τη βραδύτητα της παροχής της βοήθειας εκ μέρους της Ευρωπαϊκής Ένωσης.
Όσοι διατύπωσαν αυτά τα παράπονα είχαν πολύ συχνά δίκιο - όχι πάντα βέβαια, αλλά πολύ συχνά.
Το πρόβλημα δεν είναι καινούριο, όπως θα γνωρίζουν οι βουλευτές του Κοινοβουλίου - και ειδικά οι βουλευτές που έχουν επισκεφθεί άλλες χώρες ως μέλη αντιπροσωπειών.
Από τότε που ανέλαβα τα καθήκοντά μου ως Επίτροπος, το περασμένο φθινόπωρο, έχω απογοητευτεί από τη βραδύτητα και τη δυσκινησία των διαδικασιών μας.
Θέλω να επαναλάβω για μια ακόμη φορά πως το πρόβλημα δεν οφείλεται στο προσωπικό μας, που εργάζεται εξαιρετικά σκληρά καθώς είναι ολιγάριθμο, παρά είναι ένα πρόβλημα με το οποίο παλεύει το προσωπικό μας εδώ και αρκετά χρόνια.
Τα προβλήματα της βραδύτητας στη λήψη αποφάσεων και στην εφαρμογή τους είναι τόσο διαρθρωτικά όσο και πολιτιστικά.
Οι διαδικασίες μας είναι ξεπερασμένες, "δυσκίνητες" , όπως προείπα.
Ωστόσο, η παραδοσιακή νομοθετική προσέγγιση της κοινοτικής εργασίας δεν ταιριάζει μερικές φορές στην ταχέως μεταβαλλόμενη πραγματικότητα των εξωτερικών σχέσεων.
Αυτό ισχύει ιδιαίτερα για την πρόληψη των συγκρούσεων, καθώς και για τις προσπάθειες διαχείρισης κρίσεων.
Σήμερα μας κατηγορούν πως είμαστε βραδείς, πως αιφνιδιαζόμαστε πάρα πολύ συχνά από τα γεγονότα, και νομίζω - για να χρησιμοποιήσω μια κοινοτοπία - πως "η ιστορία δεν πρόκειται να μας περιμένει για πολύ ακόμα" ούτε οι διεθνείς εταίροι μας ούτε καν το Συμβούλιο, και έχουν δίκιο.
Πρέπει να εξασφαλίσουμε πως είμαστε έτοιμοι και ικανοί να δράσουμε όταν απαιτείται η δράση και όχι έξι εβδομάδες ή έξι μήνες αργότερα.
Πρέπει να βελτιωθούμε και νομίζω πως έχουμε τη δυνατότητα.
Έχουμε πλέον ξεκινήσει μια φιλόδοξη μεταρρύθμιση των προγραμμάτων μας εξωτερικής βοήθειας με στόχο να βελτιωθεί σημαντικά η αποτελεσματικότητά τους και ο ρυθμός υλοποίησής τους.
Θα παρουσιάσουμε τις προτάσεις μας τις προσεχείς εβδομάδες.
Μπορούμε να κάνουμε μερικά πράγματα σχετικά γρήγορα, ενώ για άλλα θα απαιτηθεί περισσότερος χρόνος, εάν π.χ. απαιτούνται περίπλοκες νομικές αλλαγές.
Το ταμείο αμέσου αντίδρασης είναι κάτι που κατά την κρίση μας μπορούμε να πραγματοποιήσουμε αρκετά γρήγορα, εάν έχουμε την υποστήριξη του Κοινοβουλίου και την υποστήριξη του Συμβουλίου.
Ελπίζω αυτή η υποστήριξη να παρασχεθεί σύντομα επειδή δεν έχουμε καιρό για χάσιμο.
Το Ευρωπαϊκό Συμβούλιο του Ελσίνκι μάς κάλεσε, στο πλαίσιο της ανάπτυξης των δομών της Ένωσης για τη διαχείριση κρίσεων εντός του ΣΑΚΧ, να συστήσουμε έναν μηχανισμό ταχείας αντίδρασης.
Η αδράνεια δεν αποτελεί παρά μέρος του σημερινού μας προβλήματος.
Πρέπει επίσης να μπορούμε να συνδυάζουμε αποτελεσματικότερα και πιο ευέλικτα διάφορα μέσα, ούτως ώστε να προκύπτει ένας συνδυασμός ειδικά προσαρμοσμένος στη συγκεκριμένη κατάσταση.
Το ταμείο αμέσου αντίδρασης ανταποκρίνεται σε αυτές τις ανάγκες.
Σκοπός του είναι να μας επιτρέπει να χρησιμοποιούμε άμεσα τους υφιστάμενους κοινοτικούς πόρους και εμπειρογνωμοσύνη προκειμένου να αντιμετωπίζουμε ειδικές καταστάσεις κρίσεων, συμπληρώνοντας το αξιόλογο έργο που έχει ήδη αναλάβει το ECHΟ στον τομέα της ανθρωπιστικής βοήθειας.
Προτείνω έναν μηχανισμό με τα ακόλουθα γενικά χαρακτηριστικά.
Πρώτον, υπάρχουν οι επείγουσες εντός περιορισμένων χρονικών ορίων επιχειρήσεις σε καταστάσεις κρίσεων ή αναδυόμενων κρίσεων.
Η δράση δεν θα πρέπει κατά κανόνα να διαρκεί περισσότερο από εννέα μήνες.
Δεύτερον, όπου απαιτείται πιο μακροπρόθεσμη παρέμβαση, οι δράσεις στο πλαίσιο του ταμείου αμέσου αντίδρασης θα επισπεύδουν τις επιχειρήσεις στο πλαίσιο των υφιστάμενων μέσων, που μπορούν να αναλάβουν δράση, χρησιμοποιώντας τις συνήθεις διαδικασίες.
Τρίτον, όπως και με το ECHO, οι διαδικασίες πρέπει να είναι απλοποιημένες.
Η Επιτροπή θα πρέπει να μπορεί να ενεργεί ως επί το πλείστον με δική της ευθύνη και, εάν πρέπει να ζητήσει τη γνώμη των κρατών μελών, αυτό να γίνεται επί της απλούστερης δυνατής συμβουλευτικής βάσης.
Τέταρτον, υπεύθυνη για τη διαχείριση του ταμείου αμέσου αντίδρασης θα είναι μια μικρή ομάδα, η μονάδα συντονισμού κρίσεων της Γενικής Διεύθυνσης Εξωτερικών Σχέσεων.
Δεν επιθυμώ τη συσσώρευση μεγάλων δομών, όπου οι άνθρωποι δημιουργούν εργασίες εν αναμονή μιας κρίσης.
Η προστιθέμενη αξία του ταμείου αμέσου αντίδρασης συνίσταται στην ταχεία και ευέλικτη κοινοτική παρέμβαση σε καταστάσεις κρίσεων.
Θα μας βοηθήσει να υπερβούμε τα διαδικαστικά εμπόδια που επιβράδυναν τη δράση μας στο παρελθόν και θα μας επιτρέψει να συνδυάζουμε διάφορα μέσα στο πλαίσιο μίας και μόνης δράσης και για έναν και μοναδικό στόχο.
Ακουσα να εκφράζονται φόβοι πως αναλαμβάνουμε νέα καθήκοντα τη στιγμή που θα πρέπει να επικεντρώσουμε τις προσπάθειές μας σε συγκεκριμένα.
Κατανοώ αυτόν τον φόβο, αλλά το ταμείο αμέσου αντίδρασης δεν δημιουργεί νέα καθήκοντα παρά προσπαθεί να επιτύχει περισσότερα οφέλη με βάση ό,τι ήδη διαθέτουμε.
Βασίζεται στα υφιστάμενα κοινοτικά μέσα, τα οποία χρησιμοποιούνται συντονισμένα σε ένα νέο πλαίσιο.
Μπορεί να καλύπτει δράσεις σε διάφορους τομείς, όπως η εργασία για τα ανθρώπινα δικαιώματα, η παρακολούθηση εκλογών, η διαμεσολάβηση, η θεσμική οικοδόμηση και η υποστήριξη των ΜΜΕ, η διαχείριση τελωνειακών και διασυνοριακών υποθέσεων, η δράση στον τομέα των ναρκών, η υποστήριξη αστυνομικών επιχειρήσεων, η παροχή βοήθειας σε μη στρατιωτικές περιπτώσεις έκτακτης ανάγκης, η επανεγκατάσταση και η αποκατάσταση.
Υπάρχει μια αναπόφευκτη, και βέβαια απαραίτητη, περιοχή επικάλυψης με τα υφιστάμενα μέσα.
Επαναλαμβάνω πως το ταμείο αμέσου αντίδρασης δεν δημιουργεί νέο μέσο.
Παρέχει έναν μηχανισμό αποτελεσματικότερης αξιοποίησης των υφιστάμενων μέσων και η επικάλυψη περιορίζεται από τη διαδικαστική φύση του ταμείου αμέσου αντίδρασης και από τον χρονικό περιορισμό στις παρεμβάσεις του.
Το εν λόγω ταμείο είναι ένα είδος δέσμης μέτρων ταχείας εκκίνησης.
Θα μας επιτρέπει να αντιδρούμε εγκαίρως και, εάν παραστεί ανάγκη, να αναλαμβάνουμε πρωτοβουλία σε καταστάσεις εκτάκτου ανάγκης.
Κατ' αυτόν τον τρόπο θα είμαστε σε καλύτερη θέση να αξιοποιούμε με τον βέλτιστο τρόπο την πλούσια κοινοτική εμπειρία και πόρους προς όφελος ολόκληρης της Ένωσης.
Όμως, η δράση στο πλαίσιο του ταμείου αμέσου αντίδρασης δεν νοείται να διαρκεί περισσότερο από το απολύτως απαραίτητο.
Εάν χρειαστεί να εξακολουθήσει πέρα από το άμεσο χρονικό πλαίσιο της κρίσης, θα πρέπει να την αναλάβει, μόλις κάτι τέτοιο καταστεί δυνατόν, το τακτικό γεωγραφικό ή θεματικό κοινοτικό όργανο που ενδείκνυται περισσότερο για την πιο μακρόχρονη διαχείριση της εν λόγω δράσης.
Γι' αυτόν τον λόγο η Επιτροπή προτείνει τη διάθεση ενός μάλλον μικρού προϋπολογισμού για το ταμείο αμέσου αντίδρασης: περίπου 30 εκατομμύρια ευρώ για το τρέχον έτος και 40 εκατομμύρια ευρώ για τα επόμενα.
Χρειάζεται να διαθέτουμε επαρκή χρηματοδότηση για την ταχεία έναρξη της δράσης σε περίπτωση κρίσης, αλλά δεν θέλουμε να δεσμεύσουμε πολλούς πόρους, που θα μπορούσαν και θα πρέπει να χρησιμοποιηθούν καλύτερα σε τακτικά προγράμματα.
Ομοίως, δεν θέλουμε να δημιουργήσουμε έναν μεγάλο νέο γραφειοκρατικό μηχανισμό που θα καραδοκεί έως ότου ανακύψει η επόμενη κρίση.
Αναφέρθηκα σε αυτό το σημείο στα προηγούμενα σχόλιά μου.
Ανακεφαλαιώνοντας, είμαι πεπεισμένος πως το ταμείο αμέσου αντίδρασης θα μας βοηθήσει και ουσιαστικά - θα ήθελα να το είχαμε στη διάθεσή μας όταν ξεκινήσαμε το πρόγραμμα "Ενέργεια για τη δημοκρατία" , το περασμένο φθινόπωρο - και θεσμικά, μέσω της παροχής συγκεκριμένης συνεισφοράς της Επιτροπής στο υπό κατάρτιση ΣΑΚΧ.
Δεν πρόκειται για ιδανική λύση.
Η αγαπημένη μου οικονομολόγος και αναγνωρισμένη αυθεντία, Jane Jacobs, επισημαίνει πως στην πράξη τα πάντα απογοητεύουν.
Σπάνια υπάρχουν ιδανικές λύσεις, αλλά πιστεύω όντως πως πρόκειται για πολύ εφικτή λύση και κανείς δεν θα χαιρόταν περισσότερο από εμένα εάν, κατά την αναθεώρηση του προγράμματος σε τρία χρόνια, ανακαλύψουμε πως δεν χρειαζόμαστε πια το εν λόγω ταμείο επειδή διαθέτουμε ολοκληρωμένους παρόμοιους μηχανισμούς ταχείας αντίδρασης στα τακτικά προγράμματα παροχής εξωτερικής βοήθειας.
Κύριε Πρόεδρε, θα ήθελα κατ' αρχάς να ευχαριστήσω τον Επίτροπο κ. Patten για τις λεπτομερείς εξηγήσεις που μας έδωσε.
Ένα ερώτημα έχω να θέσω για το πρώτο ζήτημα που ανέφερε.
Διαπίστωσα προς μεγάλη μου ικανοποίηση ότι η Επιτροπή θέλει να οργανώσει καλύτερα τις αποστολές παρατηρητών από την Ευρωπαϊκή Ένωση σε εκλογές που διεξάγονται σε τρίτες χώρες.
Ερωτώ: οι αποστολές αυτές θα οργανώνονται όπως κάνουν οι Ηνωμένες Πολιτείες; Παρατήρησα ότι σε τέτοιες περιπτώσεις αναλαμβάνει πάντοτε ηγετικό ρόλο το Ίδρυμα Carter, με τρόπο πάντοτε πολύ επαγγελματικό και κυρίως διαφανή.
Η Ευρωπαϊκή Ένωση, η οποία στέλνει πολυπληθείς ομάδες παρατηρητών, δεν δίνει μια τέτοια εντύπωση.
Μπορείτε μήπως να μας πληροφορήσετε εάν προτίθεστε να εξετάσετε το ζήτημα, διότι θεωρώ την οργάνωση των Αμερικανών ένα καλό παράδειγμα προς μίμηση.
Η αξιότιμη βουλευτής διατύπωσε, όπως πάντα, μια εξαιρετικά ευφυή παρατήρηση.
Υπάρχει ένα πρόβλημα με την εικόνα μας, ένα πρόβλημα που αντιμετωπίζουμε στην επικοινωνία.
Θέλουμε να εξασφαλίσουμε τη μεγαλύτερη προβολή της δράσης της Ένωσης: δεν είναι απλά θέμα συνθημάτων ή περιβραχιονίων, αλλά της συνολικής παρουσίασης όσων κάνουμε.
Νομίζω πως οι βουλευτές του Ευρωπαϊκού Κοινοβουλίου θα έχουν απογοητευτεί μερικές φορές ανακαλύπτοντας πως βάσει της χρηματοδότησης της Ευρωπαϊκής Ένωσης άνθρωποι από άλλες χώρες, ακόμα και από τη Βόρειο Αμερική και ορισμένες άλλες χώρες, λαμβάνουν όλες τις πιστώσεις, ενώ καμία δεν παρέχεται στον Ευρωπαίο φορολογούμενο που πληρώνει για όλα αυτά.
Δεν υπάρχουν ευρωπαϊκά κονδύλια παρά κονδύλια των φορολογούμενων της Ευρωπαϊκής Ένωσης, και είναι σημαντικό να το θυμόμαστε.
Η εικόνα που προβάλλεται είναι σημαντική και ασχοληθήκαμε με το θέμα αυτό στο παρόν έγγραφο.
Εάν η αξιότιμη βουλευτής πιστεύει πως δεν έχουμε πράξει αρκετά, ελπίζω να μας ενημερώσει.
Το παρόν έγγραφο στοχεύει εν μέρει να προσπαθήσει να συγκεντρώσει περισσότερες ιδέες από βουλευτές του Ευρωπαϊκού Κοινοβουλίου, οι οποίοι είναι φυσικά πολύ εξοικειωμένοι με τη σημαντική δραστηριότητα που εξετάζουμε.
Κύριε Πρόεδρε, κύριε Επίτροπε, αναφέρομαι στην ερώτηση της κ. Maij-Weggen.
Συμμετείχα αρκετές φορές σε παρακολούθηση εκλογών και επισημάναμε πολλές φορές - όχι μόνο εγώ ο ίδιος - ότι σε σχέση με την αρχή "να κάνεις το καλό, αλλά να το λες κιόλας" συχνά η παρουσία μας δεν ήταν αρκετά ορατή.
Τάσσομαι υπέρ της συνέχισης της συνεργασίας μας με τον ΟΑΣΕ και με το Συμβούλιο της Ευρώπης, όμως είναι πολύ κακό να αναλαμβάνουμε - όπως συνέβη ορισμένες φορές - ως Ευρωπαϊκή Ένωση το συνολικό κόστος, ενώ σχεδόν κανείς δεν αντιλαμβάνεται ότι η Ευρωπαϊκή Ένωση συμμετέχει στην παρακολούθηση των εκλογών.
Θεωρώ ότι ασφαλώς είναι λογικό να δώσουμε εδώ σημασία στην προβολή της παρουσίας μας.
Δεύτερον, θέλω να σας ρωτήσω, κύριε Επίτροπε, πότε σκοπεύετε να θέσετε σε λειτουργία, τουλάχιστον στοιχειωδώς, το εν λόγω ταμείο αμέσου αντίδρασης, γιατί αυτό είναι βέβαια σημαντικό και για την εργασία του Κοινοβουλίου.
Ποιο χρονοδιάγραμμα να λάβουμε υπόψη; Τρίτον, κύριε Επίτροπε, δεν μπορούν βέβαια να αποτραπούν όλες οι κρίσιμες καταστάσεις, στις οποίες πρέπει να αντιδράσουμε, ορισμένες όμως μπορούν.
Είσαστε ικανοποιημένος με την κατάσταση και με την εξέλιξη της πρόληψης των κρίσεων και πώς σκοπεύετε να συνδυάσετε την πρόληψη των κρίσεων με το ταμείο αμέσου αντίδρασης;
Πρώτον, ως προς το θέμα της προβολής, στην αρχή της κάπως μακροσκελούς αυτής ανακοίνωσης υπάρχει μια παράγραφος που κατά την κρίση μου συνοψίζει αρκετά καλά το πρόβλημα.
Δηλώνει πως η προβολή της ΕΕ δεν είναι τόσο συνεχής όσο θα θέλαμε, και αυτό οφείλεται σε ορισμένους λόγους.
Ο πρώτος είναι η απουσία μιας σαφούς κοινοτικής πολιτικής και των απαραίτητων μέσων εφαρμογής της.
Η έγκριση μιας κοινής δράσης ΚΕΠΠΑ δεν αποτελεί εγγύηση αυξημένης προβολής, όπως διαπίστωσαν πέρυσι οι άνθρωποι στη Νιγηρία.
Ένας δεύτερος λόγος είναι η συμμετοχή της Ευρωπαϊκής Ένωσης στη σκιά άλλων διεθνών παραγόντων.
Αυτό αποτέλεσε συχνά πρόβλημα στα Βαλκάνια, ένα πρόβλημα που θα γνωρίζει ο αξιότιμος βουλευτής.
Σε άλλες περιπτώσεις, όπως στην Παλαιστίνη, η έλλειψη προβολής οφειλόταν σε ανεπαρκείς προσπάθειες, όσον αφορά τα ΜΜΕ.
Έπειτα, τελειώνουμε ίσως κάπως υπερβολικά προκλητικά: "Αντίθετα με τις Ηνωμένες Πολιτείες, η Ευρωπαϊκή Ένωση δεν αναθέτει αυτά τα καθήκοντα σε πρώην πολιτικούς υψηλού επιπέδου." .
Υπάρχουν πολιτικοί που ακόμα και σήμερα βρίσκονται στον παλμό των γεγονότων.
Ίσως θα πρέπει να διδαχθούμε από αυτό, μολονότι συμφωνώ πως υπάρχουν ορισμένοι σημαντικοί πρώην πολιτικοί υψηλού επιπέδου που δεν θα ήθελε κανείς να δει κατ' ανάγκη να επιβλέπουν εκλογές.
Εδώ η καλύτερη στρατηγική είναι η περίσκεψη.
Δεύτερον, όσον αφορά το ταμείο αμέσου αντίδρασης, επιθυμώ να δημιουργηθεί και να λειτουργήσει το συντομότερο δυνατόν, και μπορώ να παραθέσω αρκετά περιστατικά που δικαιολογούν την ανυπομονησία μου.
Δεν αμφιβάλλω καθόλου πως το πρόγραμμα μας "Ενέργεια για τη δημοκρατία" , στο οποίο αναφέρθηκα στα σχόλιά μου, έχει τρομερή επιτυχία.
Αυτό επεσήμανε ο δήμαρχος μίας από τις πόλεις δικαιούχους σε επιστολή του την περασμένη εβδομάδα προς τους συναδέλφους του της σερβικής αντιπολίτευσης.
Σήμερα, μετά το τέλος της έκτακτης ανάγκης του χειμώνα, εξετάζουμε τι μπορούμε να κάνουμε κατά τη διάρκεια του καλοκαιριού για να το αξιοποιήσουμε.
Δεν αμφιβάλλω μάλιστα καθόλου πως, όλα τα μαρτύρια που χρειάστηκε να υποστούν οι υπάλληλοί μας για να επιτύχουν την έναρξη του προγράμματος, θα είχαν αντιμετωπιστεί πολύ πιο εύκολα εάν διαθέταμε ένα τέτοιου είδους ταμείο.
Όποιος πιστεύει πως δεν το χρειαζόμαστε ας προσπαθήσει απλά να συζητήσει με τους υπαλλήλους μας που διαχειρίζονταν τον πυλώνα 4 στο πλαίσιο της UNMIK στο Κοσσυφοπέδιο.
Και εδώ υπάρχουν πάρα πολλές, σχεδόν απίστευτες, ιστορίες που υπογραμμίζουν τη σημασία ενός τέτοιου είδους ταμείου - ενός ταμείου που δεν συνιστά αποφυγή ούτε τρόπο παράκαμψης των δημοσιονομικών διαδικασιών παρά μας επιτρέπει μια αποτελεσματικότερη και πιο ευέλικτη δράση στο πλαίσιο του υφιστάμενου προϋπολογισμού μας.
Φυσικά, ενεργώντας κανείς ταχύτερα συμβάλλει στην πρόληψη των κρίσεων.
Σύμφωνα με ένα από τα παλαιότερα γνωστά αποφθέγματα, είναι ασύγκριτα ακριβότερη η καταστολή ενός πολέμου από τη διατήρηση της ειρήνης.
Πολύ συχνά αυτό που απαιτείται για τη διατήρηση της ειρήνης ή την πρόληψη μιας κρίσης δεν είναι απλά μια γενναιόδωρη δράση παρά μια ταχεία και γενναιόδωρη δράση.
Καθώς ο αξιότιμος βουλευτής διαθέτει πολύ μεγαλύτερη πείρα από τη δική μου, γνωρίζει πως προσπαθούμε δυναμικά να αναπτύξουμε μια θεωρητικά ορθή επιχειρηματολογία για τη διπλωματία πρόληψης, προσπαθώντας να συνδυάσουμε το σύνολο των διαφόρων μη στρατιωτικών βασικών στόχων που νομίζουμε πως απαιτούνται.
Θα κάνουμε πολλά πράγματα.
Ανυπομονώ να ξαναγυρίσω στο Κοινοβούλιο με ακόμα περισσότερες ιδέες κατά τους προσεχείς μήνες.
Κύριε Πρόεδρε, κύριε Επίτροπε, μιλήσατε για την αργή διεκπεραίωση των πληρωμών, η οποία σε διάφορες δράσεις βλάπτει και το γόητρο της Ευρωπαϊκής Ένωσης.
Αυτόν τον καιρό βρισκόμαστε σε διαδικασία συνδιαλλαγής για την οδηγία late payment, συνεπώς αυτό δεν συνιστά μόνο πρόβλημα των εξωτερικών σχέσεων, αλλά και πρόβλημα εντός της Ευρώπης.
Θεωρώ ότι θα ήταν σκόπιμο να υποστηρίξετε ως Επίτροπος να ισχύσει η οδηγία late payment και για τα ευρωπαϊκά θεσμικά όργανα, επειδή η πληρωμή θα μπορεί, εφόσον θα υφίσταται νομική βάση, να καταβάλλεται εντός δεδομένης προθεσμίας, δηλαδή μεταξύ 21 και 30 ημερών και, ελπίζουμε, ακόμη συντομότερα.
Η ιδέα που διαγράφεται είναι να εφαρμοστεί η οδηγία late payment και στους συγκεκριμένους τομείς.
Πρόκειται για μια ενδιαφέρουσα και σημαντική επισήμανση, στην οποία θα δώσω συνέχεια, καθώς συνιστά μια εξαιρετικά πολύτιμη συμβολή.
Με απασχολεί επίσης ένα ακόμα πιο ευρύ θέμα, και συγκεκριμένα ο χρόνος που μεσολαβεί μεταξύ της ανάληψης υποχρεώσεων και της υπογραφής των συμβάσεων.
Το ζήτημα είναι σοβαρό, και ελπίζω να μπορούμε να προσφέρουμε σχετικά μερικές χρήσιμες σκέψεις κατά τη διάρκεια των επόμενων εβδομάδων και μηνών.
Κύριε Πρόεδρε, θα ήθελα να συγχαρώ τον Επίτροπο για την πρόοδο που σημείωσε σχετικά με την μονάδα ταχείας αντίδρασης.
Θα ήθελα να θέσω στον Επίτροπο μερικές ερωτήσεις.
Πρώτον, αν και αναγνωρίζω πως θέλει να κρατήσει τον προϋπολογισμό σε χαμηλά επίπεδα και να χρησιμοποιήσει υφιστάμενα μέσα, είναι ικανοποιημένος που ο προϋπολογισμός της κατηγορίας 4 επαρκεί ώστε η ειδική μονάδα ταχείας αντίδρασης να μπορεί να εκπληρώσει τους στόχους της κατά τη διάρκεια ενός οικονομικού έτους; Δεύτερον, όσον αφορά το συντονισμό, ποια θα είναι η σχέση μεταξύ αυτής της μονάδας και των ειδικών απεσταλμένων της Ευρωπαϊκής Ένωσης; Ένα από τα προβλήματα που αντιμετωπίσαμε στο Κοσσυφοπέδιο δεν ήταν απλά ο συντονισμός στο πλαίσιο της Επιτροπής, αλλά και ο συντονισμός μεταξύ των κρατών μελών, όσον αφορά τη δράση των μεμονωμένων κυβερνήσεων.
Τι είδους σχέση θα καταφέρετε να διατηρείτε με τα κράτη μέλη προκειμένου να εξασφαλίζετε τον συντονισμό των ανεξάρτητων δραστηριοτήτων τους;
Όπως γνωρίζει ο αξιότιμος βουλευτής, επειδή ένα έγγραφο που συνέταξα μαζί με τον Ύπατο Εκπρόσωπο έφθασε μυστηριωδώς στις εφημερίδες, το θέμα του καλύτερου συντονισμού των δραστηριοτήτων των κρατών μελών απασχολεί ιδιαίτερα τόσο τον Javier Solana όσο και εμένα προσωπικά.
Κατ' αρχάς, θα ήταν ωραίο να γνωρίζουμε πάντα τι κάνουν τα κράτη μέλη.
Ο Ύπατος Εκπρόσωπος και οι συνάδελφοί του στη γραμματεία κάνουν επί του παρόντος ό,τι καλύτερο μπορούν στην προσπάθειά τους να επιτύχουν αυτόν τον στόχο.
Προσπαθούν π.χ. να εξηγήσουν πλήρως στις Ηνωμένες Πολιτείες τις ενέργειες της Ευρώπης στα Βαλκάνια.
Αντιμετωπίσαμε προβλήματα που θα είχαμε αποφύγει, επειδή δεν γνωρίζαμε πάντα με αρκετές λεπτομέρειες τι ακριβώς σχεδιάζουν τα κράτη μέλη και η Ευρωπαϊκή Επιτροπή.
Χρειαζόμαστε επομένως στενότερη συνεργασία και μεγαλύτερο συντονισμό.
Πρόκειται για ένα ζήτημα με το οποίο ο Ύπατος Εκπρόσωπος και εγώ προσπαθούμε να ασχοληθούμε θετικότερα.
Ελπίζω η διάσκεψη για το σύμφωνο σταθερότητας, πριν από μερικές εβδομάδες, να μας βοηθήσει στην πορεία μας, αλλά θα συνεχίσουμε φυσικά να ασχολούμαστε με το εν λόγω θέμα.
Όσον αφορά τη σχέση μεταξύ του ταμείου αμέσου αντίδρασης και των ειδικών απεσταλμένων, που είναι φυσικά υπεύθυνοι έναντι του Συμβουλίου - μολονότι εμείς είμαστε υπεύθυνοι για τον προϋπολογισμό - επιθυμία μας είναι να συνεργαστούμε στενά μαζί τους.
Οι δραστηριότητες ορισμένων ιδιαίτερα συνδέονται με όσα μάλλον θέλουμε να υποστηρίξουμε και εμείς οι ίδιοι με το ταμείο αμέσου αντίδρασης, όπως η εργασία που επιτελεί ένας από τους ειδικούς απεσταλμένους μας στην αφρικανική περιοχή των Μεγάλων Λιμνών.
Θα βρισκόμαστε σε επαφή μαζί τους.
Νομίζω πως τα κονδύλια για τα οποία μιλάμε δεν πρόκειται να μας δημιουργήσουν δημοσιονομικά προβλήματα.
Μπορούμε να διαχειριστούμε 30 ή 40 εκατομμύρια ευρώ.
Είμαι βέβαιος πως θα μου δοθούν άλλες ευκαιρίες να επανέλθω στο Κοινοβούλιο και να εξηγήσω μερικές από τις πιέσεις που δεχόμαστε για πολύ μεγαλύτερες δαπάνες στην κατηγορία 4. Κάτι που δεν παύω να σκέφτομαι διαρκώς είναι το χάσμα μεταξύ όσων αναφέρονται στα ανακοινωθέντα μας και όσων συμφωνούνται όταν συναντώνται οι Υπουργοί Οικονομικών για να συζητήσουν αυτά τα πράγματα.
Προσβλέπω σε αυτό που καλείται πλήρης και ειλικρινής ανταλλαγή απόψεων με το Κοινοβούλιο επί αυτών των θεμάτων.
Θα ήθελα κατ' αρχάς να ευχαριστήσω τον Επίτροπο για μια εξαιρετική παρουσίαση του ταμείου αμέσου αντίδρασης, για το οποίο υπάρχει μεγάλη ανάγκη.
Θα ήθελα να τον ρωτήσω πώς οραματίζεται την αρωγή σε περιπτώσεις καταστροφών όπως αυτή που χρειάστηκε τελευταία η Μοζαμβίκη - πώς αυτό το μέσο ταχείας αντίδρασης θα συνδεθεί και θα συνεργαστεί με τον στρατό και το ναυτικό των κρατών μελών.
Θα εξετάσει επίσης το ενδεχόμενο να επεκτείνει την έκκληση για βοήθεια - εάν παραστεί ανάγκη - σε χώρες πέραν της Ευρωπαϊκής Ένωσης; Στη Μοζαμβίκη π.χ. θεώρησα πολύ παράδοξο το γεγονός ότι το ναυτικό της Ινδίας βρισκόταν στην άλλη πλευρά του Ινδικού Ωκεανού και θα μπορούσε να φθάσει πολύ σύντομα στη Μοζαμβίκη, αλλά κανείς δεν τους κάλεσε να συμμετάσχουν στην αποστολή αρωγής για να ανακουφιστεί από την καταστροφή η Μοζαμβίκη, ενώ οι άνθρωποι κρέμονταν από τα δέντρα.
Υπάρχουν διάφορα είδη κρίσεων και διάφορα είδη καταστροφών.
Οι τρομερές πλημμύρες στη Μοζαμβίκη ήταν κλασική περίπτωση, όπου χρειάστηκε να παρέμβει το ECHO παρέχοντας ανθρωπιστική βοήθεια.
Η επιδεινούμενη επισιτιστική κρίση στο Κέρας της Αφρικής αποτελεί κλασική περίπτωση όπου χρειάζεται η παροχή παραδοσιακής επισιτιστικής βοήθειας, ακόμα και με επείγουσα αποστολή φορτίων με πλοία και με επείγουσες μεταφορές με φορτηγά, κ.λπ..
Είναι πολύ δύσκολο να διαχωριστούν αυτές οι κρίσεις.
Πολύ συχνά χρειάζεται να χρησιμοποιηθούν διάφορα μέσα.
Ανακαλύψαμε π.χ. πολύ ενωρίς στην κρίση της Μοζαμβίκης την ανάγκη για ελικόπτερα και τη σημασία της χρησιμοποίησης ορισμένων στρατιωτικών δυνατοτήτων προς υποστήριξη μη στρατιωτικών επιχειρήσεων.
Αυτό που πρέπει να εξασφαλίσουμε είναι να μην υπάρχουν "σινικά τείχη"; μεταξύ των ποικίλων αυτών επιχειρήσεων.
Χρειάζεται να υπάρχουν "σινικά τείχη"; μόνο από δημοσιονομική άποψη.
Χρειάζεται να καταστήσουμε απολύτως σαφές πως δεν χρησιμοποιούμε το ταμείο αμέσου αντίδρασης για να κόβουμε δρόμο στο πλαίσιο των δημοσιονομικών μας πρακτικών, όταν αυτό δεν δικαιολογείται από κάποια επείγουσα ανάγκη άμεσης παρέμβασης.
Όμως, ο αξιότιμος βουλευτής έχει απόλυτο δίκιο πως η Μοζαμβίκη απέδειξε μέχρι ποίου σημείου αναμειγνύονται οι διάφορες μορφές παρέμβασης και πως είναι πολύ δύσκολο να κατηγοριοποιήσουμε επακριβώς τις διάφορες μορφές υποστήριξης.
Κύριε Επίτροπε, σας ευχαριστώ πολύ για τη δήλωσή σας.
Χαιρετίζω θερμά αυτό το ταμείο αμέσου αντίδρασης, το οποίο απαντά σε ανησυχίες που απασχολούν από παλιά πολλούς από εμάς.
Σας αξίζουν συγχαρητήρια για την εργασία σας.
Θα ήθελα να εμβαθύνω περισσότερο στην επισήμανση του συναδέλφου μου Nirj Deva.
Δεν μιλάμε απλά για επείγουσα ανάγκη, δεν μιλάμε απλά για αποτελεσματική δράση.
Το θέμα της συνοχής είναι πολύ σημαντικό.
Φέρετε τη συνολική ευθύνη για τις εξωτερικές σχέσεις όσον αφορά την Επιτροπή.
Αναφέρομαι και πάλι στον ρόλο του ECHO.
Δεν προβλέπετε πως σας δίδεται εδώ μια ευκαιρία να εντάξετε το ECHO στο συνολικό πλαίσιο κατάρτισης της πολιτικής σας, ούτως ώστε να προσεγγίζουμε με συνεκτικότερο τρόπο τις περιπτώσεις εκτάκτου ανάγκης που ανακύπτουν, να μην αντιμετωπίζουμε αυτό το πρόβλημα των διαφορετικών μέσων, να αντιμετωπίζουμε την κατάσταση με ενιαίο τρόπο και να μπορούμε να ενεργούμε άμεσα και αποτελεσματικά;
Αναγνωρίζω το επιχείρημα της συνοχής.
Θα αποτελούσε πολιτική πρόκληση η εκφώνηση ενός λόγου υπέρ της συνοχής.
Ο αξιότιμος βουλευτής έχει απόλυτο δίκιο.
Πρέπει όμως να θυμάται κανείς δύο σημαντικά γεγονότα σχετικά με το ECHO.
Το ECHO δικαίως διαφυλάσσει ζηλότυπα τη φήμη του για παροχή ανθρωπιστικής βοήθειας μακριά από πολιτικά παρασκήνια και χωρίς πολιτική ανάμειξη.
Μπορεί π.χ. να διαφοροποιήσει κανείς σαφέστατα την ανθρωπιστική βοήθεια που παρασχέθηκε μέσω του ECHO στη Σερβία από τη βοήθεια που παρείχαμε μέσω του προγράμματος "Ενέργεια για τη δημοκρατία" .
Και στις δύο περιπτώσεις η βοήθεια συμβάλλει στη βελτίωση της ζωής των ανθρώπων που υποφέρουν εξαιτίας του Milosevic, αλλά είναι προφανές πως σε καθεμία ο μοχλός είναι διαφορετικός, όπως διαφέρουν ελαφρώς και οι στόχοι.
Δεύτερον, συμβαίνει πολύ συχνά να διαφέρουν αυτά που οι διαχειριστές στον τομέα του μάρκετινγκ αποκαλούν "παραδοτέα";.
Στην περίπτωση του ECHO αναφερόμαστε πολύ συχνά σε τρόφιμα, φάρμακα και κουβέρτες, ενώ στην περίπτωση του ταμείου αμέσου αντίδρασης γίνεται συχνά λόγος για συμβούλους, μεσολαβητές, παρατηρητές, τελωνειακούς και αστυνομικούς υπαλλήλους, κ.λπ..
Υπάρχουν διαφορές, αλλά συμφωνώ απολύτως πως χρειάζεται μεγαλύτερη συνοχή.
Αποτελεί σημαντικό πλεονέκτημα το γεγονός ότι στην παρούσα Επιτροπή οι αρμόδιοι επί των εξωτερικών σχέσεων Επίτροποι εργάζονται συλλογικά.
Είμαστε έτοιμοι να αρχίσουμε να λαμβάνουμε από κοινού όλες τις αποφάσεις επί θεμάτων προγραμματισμού.
Ευελπιστώ πως, χωρίς να καταργήσουμε ορισμένες σημαντικές διακρίσεις, μπορούμε να εξασφαλίσουμε πως τα διάφορα κοινοτικά μέσα που αφορούν τη διάθεση πολύ σημαντικών κονδυλίων βοήθειας κινούνται μαζί προς την ίδια κατεύθυνση, κάτι που δεν συνέβαινε πάντα στο παρελθόν.
Κύριε Πρόεδρε, είμαι βέβαιος πως ο Επίτροπος θα συμφωνήσει πως η σύνταξη της έκθεσης είναι το εύκολο μέρος.
Το δύσκολο είναι η έμπρακτη εφαρμογή.
Όταν συγκροτηθεί όντως αυτή η δύναμη ταχείας αντίδρασης θα λειτουργεί άραγε σε ορισμένες περιπτώσεις σε περιφερειακή καθώς και σε εθνική βάση; Υπάρχουν καταστάσεις, όπως π.χ. στο Κέρας της Αφρικής, στις οποίες εμπλέκονται περισσότερα του ενός κράτη.
Τα προβλήματα στην περιοχή των Μεγάλων Λιμνών αφορούν αρκετές χώρες.
Θα ήταν χρήσιμο να συνδέσετε αυτά τα προβλήματα σε περιφερειακή βάση και να αναλάβετε δράση με αφετηρία αυτό το σημείο.
Συμφωνεί με αυτό ο Επίτροπος;
Συμφωνώ με τον αξιότιμο βουλευτή στο σημείο αυτό.
Πιστεύω πως και σε πολλούς άλλους τομείς θα πρέπει να εξετάσουμε με πολύ πιο εποικοδομητικό τρόπο λύσεις σε περιφερειακό επίπεδο, και κυρίως όσον αφορά τις εμπορικές μας σχέσεις με άλλες χώρες.
Το ταμείο αμέσου αντίδρασης πρέπει να χρησιμοποιείται όχι μόνο σε διμερή βάση, αλλά και για να βοηθά ομάδες χωρών συχνά στην αντιμετώπιση κοινών πολιτικών προβλημάτων, καθώς και περιβαλλοντικών και άλλων προβλημάτων.
Θέλω απλά να συγχαρώ τον Επίτροπο για τις απαντήσεις του.
Είμαι λίγο αναστατωμένος και ανήσυχος από την αναφορά του στην άμεση αντίδραση και την άρνηση πολιτικής ανάμειξης στο ECHO.
Με πάσα ειλικρίνεια, το ECHO χρειάζεται κάτι περισσότερο από πολιτική ανάμειξη: χρειάζεται να εξετάσει κάποιος τι συμβαίνει εκεί.
Όταν ο κ. Deva ρώτησε τον Επίτροπο Nielson σχετικά με τη Μοζαμβίκη και την καθυστέρηση της άφιξης στη χώρα ελικοπτέρων, ο Επίτροπος αντιπαρήλθε το ερώτημα χωρίς δεύτερη συζήτηση, γεγονός απαράδεκτο.
Στην Αιθιοπία γνωρίζαμε την τελευταία τριετία πως επίκειτο λιμός.
Τα μαγαζιά εκεί κάτω έχουν αδειάσει.
Πού ήταν το ECHO; Γιατί, κύριε Επίτροπε, το ECHO δεν το προέβλεψε και δεν προέβλεψε πως χρειάζονταν τρόφιμα εκεί τη στιγμή που απειλούνταν τόσοι πολλοί άνθρωποι; Η Επιτροπή Ανάπτυξης και Συνεργασίας και εγώ προσωπικά προειδοποιήσαμε επανειλημμένως το ECHO και την Επιτροπή πως κάτι θα πρέπει να γίνει γι' αυτό.
Δεν έγινε όμως απολύτως τίποτα.
Ο αξιότιμος βουλευτής διατύπωσε ορισμένες σοβαρές παρατηρήσεις και τον καλώ, εάν είναι εύκαιρος αύριο το πρωί, να παρακολουθήσει τη συζήτηση για την Αιθιοπία, στην οποία θα συμμετέχω ο ίδιος επειδή ο συνάδελφός μου πρέπει να βρίσκεται κάπου αλλού.
Θα παρουσιάσω τα στοιχεία για τις τρέχουσες εκταμιεύσεις επισιτιστικής βοήθειας στην Αιθιοπία και στην Ερυθραία.
Θέλω μόνο να προσθέσω δύο σημεία.
Πρώτον, δεν συμμερίζομαι τις απόψεις του αξιότιμου βουλευτή για το ECHO, το οποίο επιτελεί πολύ καλό έργο υπό δύσκολες συνθήκες.
Θέλω να κάνω αυτή την επισήμανση όσον αφορά το Κέρας της Αφρικής.
Ήμουν Υπουργός Ανάπτυξης από το 1986 ως το 1989 και αφιέρωσα πολύ χρόνο στην προσπάθεια αντιμετώπισης των τότε επισιτιστικών κρίσεων στην Αιθιοπία και την Ερυθραία.
Είμαι βαθιά συγκινημένος που καταφέραμε συν τω χρόνω, παρά τα κατά καιρούς προβλήματα, να ενισχύσουμε την ικανότητά μας να παρέχουμε τρόφιμα και άλλου είδους βοήθεια σε ανθρώπους υπό τις πλέον δύσκολες συνθήκες.
Καταφέραμε να ενισχύσουμε την ικανότητά μας να παρέχουμε ανθρωπιστική βοήθεια.
Αυτό που δεν κάναμε είναι να ενισχύσουμε την ικανότητά μας να καταστήσουμε την παροχή ανθρωπιστικής βοήθειας περιττή πάνω απ' όλα.
Το Κέρας της Αφρικής πλήττεται από επισιτιστική κρίση.
Δύο μεγάλοι στρατοί πολεμούν στα χαρακώματα και αγοράζουν ακριβό στρατιωτικό εξοπλισμό από άλλες χώρες με χρήματα που προορίζονταν για γεωργικές εφαρμογές, καθώς και για τη βελτίωση των έργων υδροδότησης και τη μείωση της θνησιμότητας των βρεφών και των νεαρών μητέρων.
Ελπίζω λοιπόν να τραβήξω την προσοχή σας στην αυριανή συζήτηση αναφερόμενος σε μερικά από αυτά τα θέματα.
Συμπονώ την Αιθιοπία και την Ερυθραία για τα προβλήματα που αντιμετωπίζουν.
Πρέπει ωστόσο να επισημάνω πως ασχολήθηκα με τα προβλήματα αυτά πριν από 13 με 14 χρόνια, αλλά, δυστυχώς, η πρόοδος που σημειώθηκε είναι πολύ μικρότερη από αυτή που θα ήθελε κανείς.
Κύριε Πρόεδρε, παρεμβαίνω επί διαδικαστικού.
Μπορείτε να μας ενημερώσετε επακριβώς πώς θα διαμορφωθεί τώρα το πρόγραμμα της ώρας των ερωτήσεων; Θα υποβληθούν ερωτήσεις προς την Επιτροπή - που υποτίθεται πως θα διαρκούσαν από 18.30 έως 19.00;
Σας ενημερώνω πως η ώρα των ερωτήσεων θα διαρκέσει μία ώρα.
Επομένως, θα εργαστούμε από τις επτά μέχρι τις οκτώ.
Το πρώτο μέρος των ερωτήσεων, προς την Επιτροπή, θα διαρκέσει 30 λεπτά.
Κάθε Επίτροπος θα έχει στη διάθεσή του 10 λεπτά αντί για 20, όπως συμβαίνει συνήθως.
΄Ωρα τωv Ερωτήσεωv (Επιτρoπή)
Η ημερήσια διάταξη προβλέπει την ώρα των ερωτήσεων προς την Επιτροπή (B5-0216/2000).
Κατόπιν αιτήματος της Επιτροπής θα ξεκινήσουμε με την τρίτη ερώτηση, για να μπορέσει να απαντήσει ο κ. Patten.
Πρώτο μέρος
Ερώτηση αριθ. 34 του κ.
(H-0306/00):
Θέμα: Συμμετοχή της Επιτροπής στη Στρατιωτική Επιτροπή του Συμβουλίου Συμφωνεί η Επιτροπή ότι η συμμετοχή της σε συνεδριάσεις του Συμβουλίου και όλων των οργάνων του αποτελεί κατοχυρωμένο τμήμα του κοινοτικού κεκτημένου και ουσιαστικό στοιχείο της θεσμικής ισορροπίας της Ευρωπαϊκής Ένωσης;
Μπορεί η Επιτροπή να σχολιάσει διαδόσεις σύμφωνα με τις οποίες δεν συμμετέχει στις εργασίες της νέας Στρατιωτικής Επιτροπής; Μπορεί η Επιτροπή να εξηγήσει τους λόγους της μη συμμετοχής της; Θα επιμείνει η Επιτροπή στην άσκηση του δικαιώματος συμμετοχής της;

Η Επιτροπή συμμερίζεται την άποψη πως η συμμετοχή της στις συνεδριάσεις του Συμβουλίου όλων των οργάνων του αποτελεί τμήμα του κοινοτικού κεκτημένου και ουσιαστικό στοιχείο του θεσμικού πλαισίου της Ευρωπαϊκής Ένωσης.
Η συμμετοχή της Επιτροπής προβλέπεται ρητώς από τον κανονισμό του Συμβουλίου, όπου ορίζεται ότι η Επιτροπή συμμετέχει σε όλες τις συνεδριάσεις του Συμβουλίου και στις συνεδριάσεις όλων των προπαρασκευαστικών οργάνων του.
Μόνο υπό εξαιρετικές συνθήκες και κατά περίπτωση μπορεί να αποκλειστεί η Επιτροπή από αυτές τις συνεδριάσεις.
Στο Ελσίνκι επιβεβαιώθηκε πως η κατάρτιση του Σχεδίου Ανάπτυξης του Κοινοτικού Χώρου θα πρέπει να πραγματοποιηθεί εντός του υφιστάμενου θεσμικού πλαισίου, κάτι που εκφράζει την πλήρη σύνδεση της Επιτροπής με την κοινή εξωτερική πολιτική και πολιτική ασφάλειας και το γεγονός πως φέρει από κοινού με το Συμβούλιο την ευθύνη να εξασφαλιστεί η συνοχή στις εξωτερικές σχέσεις της Ένωσης.
Ο αποκλεισμός της Επιτροπής από τις εργασίες σε αυτόν τον τομέα θα ισοδυναμούσε με αποδοχή της εμφάνισης ενός τέταρτου πυλώνα στο πλαίσιο της Συνθήκης, αντίθετα με τα πορίσματα του Ελσίνκι.
Μολονότι όμως η Επιτροπή έχει δικαίωμα να συμμετέχει σε όλες τις δομές εργασίας του Συμβουλίου, δεν υποχρεούται να το πράττει.
Σε ορισμένες περιπτώσεις η Επιτροπή αποφασίζει να μη συμμετάσχει σε συγκεκριμένη συνεδρίαση, συνήθως επειδή θεωρεί πως τα θέματα που πρόκειται να συζητηθούν δεν την αφορούν άμεσα ή δεν επηρεάζουν άμεσα τις κοινοτικές υποθέσεις.
Συμφωνήσαμε χωρίς δυσκολία να συμμετέχουμε σε όλες τις μετα-Ελσίνκι δομές, όπως η προσωρινή Επιτροπή Πολιτικής και Ασφάλειας, με μία εξαίρεση.
Οι συζητήσεις μας σχετικά με το προσωρινό στρατιωτικό όργανο συνεχίζονται.
Ειλικρινά, δεν θα έχουμε να προσφέρουμε τίποτα στο προσωρινό στρατιωτικό όργανο όταν ασχολείται με αμιγώς στρατιωτικά θέματα.
Θα συζητά όμως κατά καιρούς και θέματα πολιτικής και στρατιωτικής συνεργασίας, οπότε σε ανάλογες περιπτώσεις νομίζω πως είναι και φυσικό αλλά και προς το συμφέρον όλων να συμμετέχει η Επιτροπή στις συνεδριάσεις, προκειμένου να συμβάλει στη συνολική συνοχή και αποτελεσματικότητα των πολιτικών και των δράσεων της Ευρωπαϊκής Ένωσης.
Κύριε Πρόεδρε, θα ήθελα να ευχαριστήσω τον Επίτροπο γι' αυτή την εξαιρετική και περιεκτική απάντηση, που με καθησυχάζει σε μεγάλο βαθμό.
Θα τον παρακαλούσα να επιβεβαιώσει πως η επιλογή της Επιτροπής να μη συμμετέχει σε ορισμένες συνεδριάσεις θα γίνεται, όπως είπε, κατά περίπτωση και όχι βάσει της εκάστοτε δομής, ανάλογα με το συζητούμενο θέμα.
Η λήψη μιας απόφασης βάσει της εκάστοτε δομής θα δημιουργούσε όντως ένα ατυχές προηγούμενο, υπονομεύοντας το κοινοτικό κεκτημένο, σύμφωνα με το οποίο η Επιτροπή συμμετέχει σε όλες τις συνεδριάσεις του Συμβουλίου και στις προπαρασκευαστικές συνεδριάσεις.
Κάτι τέτοιο θα αντίβαινε στη Συνθήκη, η οποία ορίζει ότι η Επιτροπή συνδέεται πλήρως και όχι εν μέρει με την ΚΕΠΠΑ και ότι παραμένει επιλογή της Επιτροπής εάν θα συμμετέχει ή όχι.
Αντιλαμβάνομαι πως ο αξιότιμος βουλευτής είναι πιο έμπειρος από μένα στα θεσμικά αυτά θέματα, γι' αυτό και δεν είναι περίεργο πως πέτυχε διάνα.
Το θέμα είναι κατά πόσον η επιλογή γίνεται κατά περίπτωση ή βάσει της εκάστοτε δομής, και ξεκαθαρίσαμε ήρεμα και ευγενικά, αλλά και με αποφασιστικότητα, τις απόψεις μας επί του θέματος.
Ελπίζω ολόψυχα πως το θέμα θα επιλυθεί ικανοποιητικά τις προσεχείς εβδομάδες.
Κύριε Πρόεδρε, εάν το Συμβούλιο δεν συμφωνεί με την Επιτροπή, αυτό σημαίνει πως η Επιτροπή θα πρέπει να πάει το Συμβούλιο στο Ευρωπαϊκό Δικαστήριο προκειμένου να συμμετάσχει στη Στρατιωτική Επιτροπή; Δεύτερον, μήπως η Επιτροπή έχει συναγάγει κάποια συμπεράσματα ως προς τις επιπτώσεις που θα έχει στην ασφάλεια η συμμετοχή της στην εν λόγω επιτροπή;
Ως προς το δεύτερο σημείο, επιτρέψτε μου να απομακρυνθώ κάπως και να επισημάνω πως η ιστορία των τελευταίων πενήντα ετών δεν δείχνει να προκαλούνται σχετικά προβλήματα εξαιτίας θεσμικών οργάνων όπως η Επιτροπή.
Δεν νομίζω φυσικά πως τίθεται ζήτημα.
Υφίσταται ένα γενικό θέμα ασφάλειας, και γνωρίζω πως ασχολείται με αυτό ο Ύπατος Εκπρόσωπος, και πολύ σωστά.
Ως προς το πρώτο σημείο, ελπίζω ολόψυχα να επιλύσουμε αυτά τα θέματα με φιλικό διακανονισμό και είμαι βέβαιος πως, εάν και οι δύο αξιότιμοι κύριοι εκθέσουν εξίσου δυναμικά στους φίλους τους στην κυβέρνηση του Ηνωμένου Βασιλείου τα επιχειρήματα που εξέθεσαν σε εμένα, αυτό θα βοηθήσει πάρα πολύ στην ταχεία επίλυση αυτών των θεμάτων.
Ελπίζω να μη χρειαστεί να προσφύγουμε στα μέτρα που ανέφερε ο αξιότιμος βουλευτής και ελπίζω να επιλύσουμε το θέμα με πολιτισμένο και λογικό τρόπο.
Επαναλαμβάνω πως δεν έχουμε "μεγάλη ιδέα για τον εαυτό μας";.
Προσπαθούμε να εφαρμόζουμε τις διατάξεις της Συνθήκης και να το πράττουμε μόνον όταν βοηθά τη συνολική εφαρμογή της κοινής εξωτερικής πολιτικής και πολιτικής ασφάλειας.
Ευχαριστώ πολύ, κύριε Patten.
Νομίζω ότι έχουν ήδη υποβληθεί όλες οι ερωτήσεις στις οποίες θα απαντούσατε σήμερα.
Επομένως, σας καληνυχτίζουμε.
Ερώτηση αριθ. 32 του κ.
(H-0293/00):
Θέμα: Δυνατότητα των ατόμων που υποβάλλονται σε αιμοκάθαρση να ταξιδεύουν εντός της ΕΕ Ένα θεμελιώδες δικαίωμα στην ΕΕ είναι η ελεύθερη κυκλοφορία των πολιτών των κρατών μελών.
Μια ομάδα πολιτών που δεν μπορεί να επωφεληθεί από αυτό το δικαίωμα είναι τα άτομα που πρέπει να υποβάλλονται τακτικά σε αιμοκάθαρση λόγω νεφρικής ανεπάρκειας.
Για να μπορούν να ταξιδεύουν, τα άτομα αυτά πρέπει να επισκέπτονται άλλες μονάδες αιμοκάθαρσης από αυτές που συνήθως τα παρακολουθούν.
Το πρόβλημα αυτό είναι ιδιαίτερα μεγάλο κατά την περίοδο των ευρωπαϊκών διακοπών που σχεδόν όλες οι μονάδες αιμοκάθαρσης μειώνουν τις δραστηριότητές τους και συχνά αρνούνται να δεχτούν "επισκέπτες"; που διέρχονται ή βρίσκονται σε επίσκεψη.
Συνεπώς, η δυνατότητα μετακίνησης των οικογενειών με κάποιο μέλος που υποβάλλεται σε αιμοκάθαρση είναι σημαντικά περιορισμένη.
Προτίθεται η Επιτροπή να αναλάβει πρωτοβουλία, πριν από την έναρξη της προσεχούς περιόδου καλοκαιρινών διακοπών, για να βελτιώσει τη δυνατότητα κυκλοφορίας στην ΕΕ των ατόμων που υποβάλλονται σε αιμοκάθαρση χωρίς να χρειάζεται να εγκαταλείπουν την αναγκαία αγωγή στην οποία υποβάλλονται;
Κύριε Πρόεδρε, κυρίες και κύριοι, θέλω αρχικά να παραπέμψω τον κ. βουλευτή Per Arne Arvidsson στις νομικές διατάξεις της Κοινότητας για τον συντονισμό των συστημάτων κοινωνικής ασφάλισης των επιμέρους κρατών.
Σύμφωνα με τις διατάξεις αυτές, τα άτομα που βρίσκονται προσωρινά σε άλλο κράτος μέλος από εκείνο στο οποίο είναι ασφαλισμένα έχουν δικαίωμα παροχών στον τομέα της ιατρικής περίθαλψης, αν το απαιτεί επειγόντως η κατάσταση της υγείας τους.
Τα εν λόγω άτομα πρέπει να ζητήσουν από τον ασφαλιστικό φορέα τους το έντυπο Ε 111 και να το υποβάλουν στον αντίστοιχο φορέα του κράτους μέλους όπου διαμένουν προσωρινά ως αποδεικτικό της ασφάλισής τους.
Για να διευκολύνουν την κατάσταση των ατόμων που υποβάλλονται σε αιμοκάθαρση κατά την προσωρινή παραμονή τους σε άλλο κράτος μέλος και για να διευκρινισθεί κάθε ενδεχόμενη ασάφεια του όρου "άμεση παροχή υπηρεσίας" , τα κράτη μέλη συμφώνησαν ορισμένες ειδικές ρυθμίσεις που καθορίζονται στην απόφαση αριθ. 163 με ημερομηνία 31 Μαΐου 1996 της διοικητικής επιτροπής των ΕΚ για την κοινωνική ασφάλεια των μετακινούμενων εργαζομένων.
Βάσει των ρυθμίσεων αυτών, η αιμοκάθαρση θεωρείται άμεση υπηρεσία εφ' όσον η παραμονή του ασθενούς στη χώρα δεν γίνεται για ιατρικούς σκοπούς.
Επειδή όμως μπορεί να υπάρχουν διαφορές στα κράτη μέλη ως προς την υφιστάμενη δυνατότητα αιμοκάθαρσης, φυσικά συνιστάται στους εν λόγω ασθενείς να συνεννοηθούν εκ των προτέρων με το εκάστοτε νοσοκομείο που παρέχει την υπηρεσία αυτήν, προκειμένου να βεβαιωθούν ότι κατά την προσωρινή παραμονή τους στο συγκεκριμένο κράτος μέλος υπάρχει γι' αυτούς δυνατότητα αιμοκάθαρσης.
Ως προς την ερώτηση αν η Επιτροπή σκοπεύει να αναλάβει κάποιες πρωτοβουλίες για να αυξήσει τη διαθεσιμότητα της αιμοκάθαρσης στην περίοδο των διακοπών θέλω να σας πω ότι δεν υπάρχει στο κοινοτικό δίκαιο ενοποίηση των συστημάτων κοινωνικής ασφάλισης και η διαμόρφωση των συστημάτων κοινωνικής ασφάλισης, καθώς και η απόφαση για τις προσφερόμενες υπηρεσίες, τους δικαιούχους και την έκταση της παροχής τους αποτελούν αρμοδιότητα των επιμέρους κρατών μελών.
Κατά συνέπειαν η Επιτροπή δεν είναι αρμόδια για να παρέμβει εδώ και να ασκήσει επιρροή στις ρυθμίσεις των κρατών μελών για τον τρόπο λειτουργίας των νοσοκομείων και των κλινικών τους.
Πολλά νοσοκομεία δεν αντιμετωπίζουν τη χρόνια αιμοκάθαρση ως ένα επείγον μέτρο, και ως εκ τούτου αρνούνται τη δυνατότητα χρήσης των μονάδων αιμοκάθαρσης που διαθέτουν από άτομα εξαρτώμενα από την αιμοκάθαρση, όταν αυτά ταξιδεύουν σε αυτές τις περιοχές.
Τα παιδιά, οι γονείς ή οι νέοι των οικογενειών στις οποίες υπάρχει κάποιος που χρειάζεται αιμοκάθαρση έχουν συχνά μεγάλη επιθυμία να ταξιδέψουν.
Εργάζονται, έχουν διακοπές, αλλά δεν μπορούν να ταξιδέψουν, όπως συνηθίζεται, στο εξωτερικό για τις διακοπές τους.
Το ταξίδι στο εξωτερικό είναι γι' αυτούς τους ανθρώπους ένα διεθνές θέμα, και όταν οι εθνικές υπηρεσίες δεν κάνουν τίποτε, τότε εναποθέτουν τις ελπίδες τους στα όργανα της ΕΕ.
Ακόμη κι αν σε καθαρά νομικό επίπεδο δεν είναι δυνατή η παρέμβαση, ίσως υπάρχουν άλλες δυνατότητες επισήμανσης της ανάγκης αύξησης της δραστηριότητας της αιμοκάθαρσης στα κράτη μέλη κατά την περίοδο των διακοπών.
Θα μπορούσαν π.χ. να προβληθούν τα νοσοκομεία που καταβάλλουν προσπάθειες σε αυτόν τον τομέα ή ίσως να προκηρυχθούν ευγενή ευρωπαϊκά βραβεία γι' αυτούς που λαμβάνουν αυτά τα μέτρα.
Κύριε βουλευτή, ίσως η πρώτη μου διευκρίνιση να είχε υπερβολικά νομικό χαρακτήρα. Επιτρέψτε μου να επαναλάβω με απλά λόγια: Η αρμόδια επιτροπή διευκρινίζει ότι, στο μέτρο που αυτό αφορά το κοινοτικό δίκαιο, η αιμοκάθαρση κατά την προσωρινή παραμονή σε ένα κράτος μέλος θεωρείται άμεσα παρεχόμενη υπηρεσία.
Συνεπώς, δεν παίζει ρόλο αν πρόκειται για χρόνιο ή οξύ περιστατικό.
Το κρίσιμο ερώτημα είναι αν πρόκειται για άμεσα παρεχόμενη υπηρεσία, και η απάντηση είναι θετική.
Από την άλλη, όπως ήδη ανέλυσα, η Επιτροπή μπορεί να διαθέσει ή να συστήσει τη διάθεση ορισμένων μόνο πληροφοριών.
Οι υπηρεσίες της Επιτροπής φρόντισαν εξάλλου να είναι διαθέσιμες τέτοιες πληροφορίες.
Όμως, σε συγκεκριμένες μεμονωμένες περιπτώσεις και σχετικά με συγκεκριμένα θέρετρα συνιστάται οπωσδήποτε - και μάλλον θα συμφωνήσετε μαζί μου - η εκ των προτέρων ενημέρωση για το αν υπάρχει μονάδα αιμοκάθαρσης στο αντίστοιχο νοσοκομείο ή ίδρυμα.
Ερώτηση αριθ. 33 της κ.
(H-0298/00):
Θέμα: Μέτρα για την προστασία της σοκολάτας Στο πλαίσιο της πολιτικής για την ποιότητα των γεωργικών προϊόντων και των τροφίμων, η Ένωση δημιούργησε συστήματα προστασίας των παραδοσιακών ιδιοτυπιών στο πλαίσιο των οποίων αναγνωρίζεται και η σοκολάτα. Ο κανονισμός (ΕΟΚ) αριθ.
2088/92 του Συμβουλίου προβλέπει την κατάρτιση και τη διαχείριση εκ μέρους της Επιτροπής μητρώου βεβαιώσεων ιδιοτυπίας, βάσει του οποίου οι παραγωγοί σοκολάτας χωρίς πρόσθετα φυτικά λιπαρά άλλα από το βούτυρο κακάο μπορούν να ζητούν βεβαίωση ιδιοτυπίας (ειδικού παραδοσιακού εγγυημένου προϊόντος) της σοκολάτας αυτής, προκειμένου να αναγνωριστεί ως προϊόν διατροφής που περιέχει παραδοσιακές πρώτες ύλες.
Έχει ήδη λάβει η Επιτροπή από τα κράτη μέλη αιτήσεις παραγωγών για την καταχώριση σοκολάτας με αυτά τα συστατικά στο μητρώο βεβαιώσεων ιδιοτυπίας; Είναι διατεθειμένη η Επιτροπή να θέσει σε εφαρμογή τα αναγκαία μέσα για να συγκεκριμενοποιήσει τις διατάξεις που περιέχονται στον κανονισμό και να καταχωρίσει τη σοκολάτα που δεν περιέχει πρόσθετα φυτικά λιπαρά μεταξύ των τροφίμων που μπορούν να φέρουν το σήμα ειδικού παραδοσιακού εγγυημένου προϊόντος;

Κύριε Πρόεδρε, κυρίες και κύριοι, δεν έχουν υποβληθεί στην Επιτροπή αιτήσεις παραγωγών για έκδοση βεβαίωσης ιδιοτυπίας για σοκολάτα που δεν περιέχει άλλες φυτικές λιπαρές ουσίες εκτός από βούτυρο του κακάο.
Αν όμως κάποιος υποβάλει παρόμοια αίτηση, επακολουθεί εξέταση σύμφωνα με τη διαδικασία που προβλέπεται από τον κανονισμό 2082/92 για τη βεβαίωση ιδιοτυπίας γεωργικών προϊόντων και τροφίμων.
Οι χαρακτηρισμοί προϊόντων που περιλαμβάνονται στις βεβαιώσεις ιδιοτυπίας μπορούν να φέρουν την προσθήκη - παραθέτω - "ειδικό παραδοσιακό εγγυημένο προϊόν" (ΕΠΕΠ) καθώς και ένα κοινοτικό σήμα που προορίζεται μόνο γι' αυτά.
Από ό,τι κατάλαβα, η Επιτροπή δεν λαμβάνει υπόψη της αυτή τη δυνατότητα.
Θα ήθελα να επιμείνω γιατί πιστεύω ότι μεταξύ των καταναλωτών υπάρχει μια ανησυχία, ότι δηλαδή η σύσταση της εσωτερικής αγοράς θα σημάνει μια μείωση της αξιολόγησης της ποιότητας των προϊόντων.
Πιστεύω πως πρέπει να αντιμετωπίσουμε αυτή την ανησυχία, και ως εκ τούτου, και στα πλαίσια της Λευκής Βίβλου σχετικά με την ασφάλεια των τροφίμων, πιστεύω πως η Επιτροπή - στην περίπτωση φυσικά που ένα κράτος μέλος διαβιβάσει μια σχετική αίτηση από την πλευρά των παραγωγών - θα πρέπει να φροντίσει να προστατεύσει τη σοκολάτα που παράγεται σύμφωνα με τις παραδοσιακές μεθόδους, χωρίς προσθήκες επιπλέον φυτικών λιπαρών, ως ένα ποιοτικό προϊόν της Ευρώπης μας, και να μη δώσει την έγκρισή της σε αυτή την προτίμηση για το πιο χαμηλό επίπεδο, που επιτρέπεται από την αγορά, αλλά ίσως να μην επιτρέπεται από την ποιότητα των παραγομένων προϊόντων και της ζωής των καταναλωτών μας.
Κύριε Πρόεδρε, αξιότιμη κυρία. βουλευτή, όπως είπα, μέχρι τώρα καμία επιχείρηση παραγωγής σοκολάτας δεν έχει ενδιαφερθεί για έκδοση παρόμοιας βεβαίωσης.
Δεν μας έχει υποβληθεί καμία αίτηση.
Για να σας το εξηγήσω όμως κάπως λεπτομερέστερα, όπως ζητήσατε, πρέπει να σας επισημάνω ότι ο κανονισμός που ανέφερα προβλέπει βασικά δύο περιπτώσεις νομικής προστασίας ονομασιών προϊόντων.
Στην πρώτη περίπτωση μία ονομασία μπορεί να προστατευθεί μόνον αν συνοδεύεται από τον κοινοτικό χαρακτηρισμό ΕΠΕΠ και το ανάλογο κοινοτικό σήμα. Σε αυτή την περίπτωση είναι δυνατόν να συναντήσει κανείς στην αγορά και άλλα προϊόντα με την ίδια ονομασία με το καταχωρημένο προϊόν, τα οποία όμως έχουν παραχθεί με διαφορετική διαδικασία και κατά συνέπεια δεν έχουν το δικαίωμα να φέρουν τον κοινοτικό χαρακτηρισμό και το κοινοτικό προστατευτικό σήμα.
Αυτό είναι το μειονέκτημα αυτής της περίπτωσης.
Στη δεύτερη περίπτωση μπορεί να προστατεύεται η ίδια η ονομασία, αν αντιστοιχεί σε έναν και μόνο τρόπο παραγωγής, και συγκεκριμένα σε εκείνον που έχει καταχωρηθεί. Στη συγκεκριμένη περίπτωση δεν είναι πλέον δυνατόν να βρει κανείς στην αγορά προϊόν με την ίδια ονομασία που έχει παραχθεί υπό διαφορετικές συνθήκες.
Η καταχώρηση της ονομασίας "σοκολάτα" με την έκδοση βεβαίωσης ιδιοτυπίας είναι δυνατή μόνο στην πρώτη περίπτωση.
Στη δεύτερη περίπτωση μια καταχώρηση θα ήταν αντίθετη με τη μελλοντική οδηγία για τη σοκολάτα, επειδή, ως γνωστόν, η σοκολάτα ορίζεται εκ νέου και μπορεί να περιέχει σε ορισμένο ποσοστό και άλλα φυτικά λίπη εκτός από το βούτυρο του κακάο.
Ο Επίτροπος απάντησε ουσιαστικά στην ερώτησή μου στο δεύτερο μέρος της απάντησής του.
Ως παθιασμένη λάτρης της σοκολάτας εδώ και εγώ δεν ξέρω πόσα χρόνια, είμαι βέβαιη πως ο Επίτροπος θα συμφωνήσει πως, εάν επί εξήντα χρόνια οι άνθρωποι καταναλώνουν ένα προϊόν που ονομάζεται "σοκολάτα";, δικαιούνται να συνεχίσουν να καταναλώνουν το προϊόν με αυτό το όνομα.
Εκφράζω τη μεγάλη μου χαρά που τελικά εγκρίναμε αυτή την οδηγία στην προηγούμενη σύνοδο.
Σημειώνουμε τη δήλωσή σας υπέρ της σοκολάτας καλής ποιότητας, κυρία Banotti.
Ερώτηση αριθ. 35 της κ.
(H-0307/00):
Θέμα: Δικαιώματα του παιδιού Λαμβανομένων υπόψη των πληροφοριών για σεξουαλική κακοποίηση παιδιών, παιδική πορνεία και τον υψηλό αριθμό μικρών παιδιών που ζουν στους δρόμους στις υποψήφιες για ένταξη χώρες της Ανατολικής Ευρώπης, ποια μέτρα λαμβάνει η Επιτροπή προκειμένου να διασφαλίσει ότι, στο πλαίσιο των διεξαγομένων διαπραγματεύσεων ένταξης, τα δικαιώματα του παιδιού και η προστασία του παιδιού αποτελούν θέματα προτεραιότητας και η ευημερία των παιδιών λαμβάνεται υπόψη κατά την προετοιμασία αυτών των χωρών για μελλοντική προσχώρηση στην Ευρωπαϊκή Ένωση;
Κύριε Πρόεδρε, κυρία βουλευτή, αρχικά θέλω να σας πω ότι συμμερίζομαι την ανησυχία από την οποία εκπορεύεται η ερώτησή σας.
Το γεγονός ότι σε αρκετά κράτη της Κεντρικής και Ανατολικής Ευρώπης βλέπουμε να υποφέρουν ιδίως τα παιδιά από τις συνέπειες της κοινωνικής αλλαγής - ή καλύτερα να πω τις συνέπειες που τα κράτη αυτά δεν μπορούν να ελέγξουν - είναι ιδιαίτερα οδυνηρό.
Πριν ωστόσο απαντήσω στην ερώτησή σας με τα συνηθισμένα νομικά επιχειρήματα, θα ήθελα να εκφράσω εκ των προτέρων μια πολιτική θέση.
Δεν πρόκειται για πρόβλημα ειδικά των υποψήφιων για ένταξη στην ΕΕ χωρών.
Το πρόβλημα, όπως ασφαλώς ξέρετε και η ίδια, υφίσταται δυστυχώς σε πολλές χώρες του πλανήτη, πιστεύω μάλιστα ότι αφορά σχεδόν την πλειοψηφία τους.
Πρόκειται σαφώς για αναπτυξιακό πρόβλημα, πρόβλημα φτώχειας, κοινωνικής εξαθλίωσης και - όπως πιστεύω - επίσης πρόβλημα αδιαφορίας ή έλλειψης αποφασιστικότητας των δικών μας κοινωνιών να κάνουν πραγματικά κάτι για την αντιμετώπιση αυτής της τρομακτικής μορφής εκμετάλλευσης παιδιών.
Θα σας πω τι μπορούμε να κάνουμε στο πλαίσιο των διαπραγματεύσεων για την ένταξη.
Δυστυχώς, δηλώνω εξαρχής ότι δεν μπορούμε να κάνουμε πολλά. Βέβαια, οι υποψήφιες για ένταξη χώρες έχουν φυσικά αναλάβει δέσμευση να μεταφέρουν το κοινοτικό κεκτημένο.
Σε αυτό περιλαμβάνονται και οι νομικά δεσμευτικές ρυθμίσεις για την προστασία των παιδιών.
Η πιο σημαντική από αυτές είναι η κοινή δράση που αποφασίστηκε στις 24 Φεβρουαρίου 1997 για την καταπολέμηση του εμπορίου ανθρώπων και της σεξουαλικής εκμετάλλευσης παιδιών.
Πέραν τούτου, η Επιτροπή σκοπεύει να υποβάλει εντός του 2000, δηλαδή μέσα στον χρόνο, πρόταση στο Συμβούλιο να χαρακτηρισθούν αξιόποινες πράξεις το εμπόριο ανθρώπων και η σεξουαλική εκμετάλλευση παιδιών και να ληφθεί εδώ ιδιαίτερα υπόψη η παιδική πορνογραφία στο Internet.
Αν γίνει δεκτή η συγκεκριμένη πρόταση, θα αποτελέσει τμήμα του κοινοτικού κεκτημένου που θα πρέπει να εφαρμόσουν και οι υποψήφιες για ένταξη χώρες.
Στο πλαίσιο των προενταξιακών συμφωνιών για την καταπολέμηση του οργανωμένου εγκλήματος που έχουν συναφθεί μεταξύ των κρατών μελών της Ευρωπαϊκής αΕνωσης και των υπό ένταξη χωρών της Κεντρικής και Ανατολικής Ευρώπης και της Κύπρου - αυτό έγινε στις 28 Μαϊου 1998 - τα συμβαλλόμενα μέρη συνεργάζονται σε ευρύ πλαίσιο για την καταπολέμηση κάθε είδους οργανωμένου εγκλήματος και άλλων μορφών σοβαρών εγκλημάτων.
Προγράμματα όπως τα PHARE και MEDA και τα ανάλογα ειδικά προγράμματα στον τομέα της δικαιοσύνης και των εσωτερικών υποθέσεων, όπως τα GROTIUS, STOP, ODYSSEUS και FALCONE, παρέχουν επίσης τη δυνατότητα υποστήριξης των υποψήφιων προς ένταξη χωρών στο εν λόγω ζήτημα, και αυτό συμβαίνει πραγματικά.
Τα ακόλουθα προγράμματα είναι σημαντικά για την προστασία των παιδιών. Πρώτον, το πρόγραμμα DAPHNE που εγκρίθηκε στις 24 Ιανουαρίου 2000.
Αφορά το διάστημα 2000-2003, περιλαμβάνει προληπτικές δράσεις για την καταπολέμηση της βίας εναντίον των παιδιών, των νέων και των γυναικών και καθιστά δυνατή τη διάθεση πόρων για κρατικές και μη οργανώσεις που δραστηριοποιούνται στους συγκεκριμένους τομείς.
Στα προγράμματα αυτά μπορούν να συμμετάσχουν και οι υποψήφιες για ένταξη χώρες.
Παράλληλα, υπάρχει το πρόγραμμα STOP για το διάστημα 1996-2000.
Πρόκειται για ένα πρόγραμμα υποστήριξης και ανταλλαγής προσώπων που είναι αρμόδια για δράσεις κατά του εμπορίου ανθρώπων και της σεξουαλικής εκμετάλλευσης παιδιών.
Το συγκεκριμένο πρόγραμμα έχει ως στόχο την ανάπτυξη συντονισμένων πρωτοβουλιών για την καταπολέμηση του εμπορίου ανθρώπων και της σεξουαλικής εκμετάλλευσης παιδιών.
Η Επιτροπή θα επεξεργαστεί κατά το τρέχον έτος μια πρόταση για ανανέωση του προγράμματος STOP, που θα είναι έτσι στη διάθεση και των υποψήφιων προς ένταξη χωρών.
Ο Επίτροπος μάς έδειξε τα ανθρωπιστικά του αισθήματα στις εναρκτήριες παρατηρήσεις του.
Θα ήθελα να τον ρωτήσω εάν γνωρίζει πως, παρά την εφαρμογή πολλών από τα κοινοτικά προγράμματα, σε πρόσφατη τηλεοπτική εκπομπή του προγράμματος Newsnight του BBC παρουσιάστηκαν σαφή στοιχεία για την ύπαρξη προγράμματος συστηματικής αναπαραγωγής ειδικά στη Ρουμανία, όπου ανατρέφονται παιδιά για εξαγωγή και πώληση.
Ήταν ένα τρομερό πρόγραμμα, μολονότι συμφωνώ πως ο κοινωνικός αποκλεισμός αποτελεί σοβαρό παράγοντα για την εμφάνιση των φρικτών αυτών φαινομένων.
Υπήρχαν παιδιά που ανατρέφονταν ειδικά για να σταλούν σε ίδρυμα, από όπου πωλήθηκαν στη συνέχεια σε ανθρώπους που πήγαν στη χώρα για να αγοράσουν μωρά.
Υπάρχει επίσης το πρόβλημα της πορνογραφίας στο Internet.
Η Πολωνία είναι μία από τις χώρες από όπου μεταδίδεται κατά κύριο λόγο μεγάλο μέρος του πορνογραφικού υλικού.
Δεν είναι αρκετό να διαθέτουμε αυτά τα μικρά προγράμματα με τη μικρή χρηματοδότηση.
Τι κάνουμε πραγματικά στο πλαίσιο των προενταξιακών συζητήσεων με αυτές τις χώρες προκειμένου να καταστήσουμε απολύτως ξεκάθαρη την άποψή μας πως η κατάσταση αυτή είναι απαράδεκτη;
Κυρία βουλευτή, θα σας εκθέσω για άλλη μια φορά τα συναισθήματά μου για το συγκεκριμένο ζήτημα και όχι μόνο τη νομική πλευρά του.
Το όλο πρόβλημα δεν θα ήταν δυνατόν να δημιουργηθεί και δεν θα υφίστατο αν δεν υπήρχε στις πλούσιες κοινωνίες μας, μεταξύ των άλλων και στα κράτη μέλη της Ευρωπαϊκής Ένωσης, ζήτηση για τις τρομερές αυτές υπηρεσίες.
Το όλο πρόβλημα δημιουργείται μόνο και μόνο επειδή υπάρχουν άνθρωποι στις κοινωνίες μας που πληρώνουν γι' αυτά.
Στη Ρουμανία δεν υπάρχουν τέτοιοι άνθρωποι, που να πληρώνουν γι' αυτά.
Υπάρχουν όμως στη χώρα που μένουμε, σε όλες τις γείτονες χώρες, σε όλες τις χώρες της Ευρωπαϊκής Ένωσης.
Θα ήμουν ευγνώμων στην αξιότιμη βουλευτή αν επεσήμαινε, πριν αναφερθεί στην ερώτησή της σε μια από τις φτωχότερες χώρες της Ευρώπης, ότι η πραγματική ευθύνη γι' αυτά τα τρομερά εγκλήματα ανήκει σε εκείνους που πληρώνουν γι' αυτά και δημιουργούν τη ζήτηση.
Τώρα περνάω στο θέμα της Ρουμανίας.
Όπως γνωρίζετε, το ζήτημα των παιδιών στη Ρουμανία είναι ένα από τα ζητήματα με τα οποία ασχολείται εντατικότατα η Επιτροπή, καθώς και εγώ προσωπικά.
Δεν υπάρχει ούτε ένα θέμα στον τομέα των προενταξιακών διαπραγματεύσεων, εκτός ίσως από την ασφάλεια των σταθμών παραγωγής ατομικής ενέργειας, με το οποίο να έχω ασχοληθεί περισσότερο από την κατάσταση των παιδιών στη Ρουμανία, καθώς και το πρόβλημα που θίξατε.
Δεν μπορώ να επιβεβαιώσω ότι το τηλεοπτικό ρεπορτάζ του BBC είναι ορθό.
Το γεγονός ότι μια εκπομπή είναι του BBC δεν σημαίνει αυτόματα ότι είναι ακριβής.
Δεν θέλω όμως να πω με αυτό ότι είναι εσφαλμένη.
Απλώς δεν είμαστε σε θέση να την επιβεβαιώσουμε.
Γι' αυτό μού είναι δύσκολο να σας απαντήσω με ένα ναι ή ένα όχι αν στη συγκεκριμένη χώρα μεγαλώνουν παιδιά με σκοπό τη σεξουαλική εκμετάλλευση.
Το μόνο που μπορώ να σας πω είναι ότι η Επιτροπή, όπως προέκυψε άλλωστε και την περασμένη εβδομάδα στις Βρυξέλλες κατά την ακρόαση του Κοινοβουλίου για το ζήτημα των παιδιών στη Ρουμανία, κάνει πραγματικά ό,τι μπορεί προκειμένου να βελτιώσει την κατάσταση των παιδιών στη συγκεκριμένη χώρα.
Σας λέω, κυρία βουλευτή, ότι στην προσπάθειά μας αυτή υπερβαίνουμε κατά πολύ τα όρια των καθηκόντων μας και ουσιαστικά υπερβαίνουμε επίσης τα όρια του πολιτικά επιτρεπτού στο πλαίσιο προενταξιακών διαπραγματεύσεων.
Θεωρώ όμως σωστές τις ενέργειές μας, γιατί κατά την άποψή μου είναι και αυτό ένα ζήτημα ανθρωπίνων δικαιωμάτων που πρέπει να εξετάζεται με βάση τα πολιτικά κριτήρια που ισχύουν για την ένταξη.
Πρέπει όμως να πω σαφέστατα γι' άλλη μια φορά ότι δεν δέχομαι πως θα μπορούσε να παρουσιαστεί - δεν πιστεύω ότι αυτός ήταν ο σκοπός σας, κυρία βουλευτή - σαν ιδιαίτερο πρόβλημα των υπό ένταξη ή των υποψηφίων για ένταξη χωρών.
Πρόκειται για ένα πρόβλημα με το οποίο όλοι οι Ευρωπαίοι έχουν λόγο να ασχοληθούν.
Εφόσον ασχολούμαστε με το θέμα τι κάνουμε στη Ρουμανία ή σε άλλες χώρες για να καταπολεμήσουμε την προσφορά, παρακαλώ το Κοινοβούλιο να ασχοληθεί και με το θέμα τι κάνουμε για να καταπολεμήσουμε τη ζήτηση.
Κύριε Πρόεδρε, η Επιτροπή γνωρίζει πάρα πολύ καλά την ανάγκη για την ανάληψη συντονισμένων δράσεων σε ευρωπαϊκό επίπεδο, οι οποίες να είναι επίσης πολυκλαδικού χαρακτήρα, τόσο για την πρόληψη όσο και για την καταπολέμηση του εμπορίου λευκής σαρκός με θύματα γυναίκες, όπως φάνηκε διεξοδικά από τις δύο ανακοινώσεις που απηύθυνε στο Ευρωπαϊκό Κοινοβούλιο σχετικά με αυτό το θέμα, την πρώτη τον Νοέμβριο του 1997 και τη δεύτερη τον Δεκέμβριο του 1998.
Η Επιτροπή έχει υποστηρίξει και θα συνεχίζει να υποστηρίζει διάφορες μη κυβερνητικές οργανώσεις που δραστηριοποιούνται σε αυτόν τον τομέα σε διάφορες υποψήφιες χώρες, και πρόσφατα χρηματοδότησε δύο εκστρατείες πρόληψης τις οποίες θεωρούμε πολύ κατάλληλες, μία στην Πολωνία και την άλλη στην Ουγγαρία, και παράλληλα τέτοιου είδους εκστρατείες χρηματοδοτήθηκαν από την κυβέρνηση των ΗΠΑ στα πλαίσια της υπερατλαντικής συμφωνίας, όσον αφορά την πρόληψη του εμπορίου λευκής σαρκός με σκοπό την εκμετάλλευση γυναικών στην Ουκρανία και τη Βουλγαρία.
Στον τομέα της συνεργασίας των αστυνομικών αρχών, η Επιτροπή υπενθυμίζει ότι η Europol έλαβε το 1996 από το Συμβούλιο εντολή για την καταπολέμηση του εμπορίου λευκής σαρκός, με ουσιαστικό στόχο να εξασφαλιστεί η εξάλειψη των δικτύων εμπορίου λευκής σαρκός που δρουν στην Ευρώπη.
Όσον αφορά τα ζητήματα ποινικού χαρακτήρα, η Επιτροπή επαναλαμβάνει εδώ ότι στόχος της είναι να υποβάλει ως το τέλος του τρέχοντος εξαμήνου στο Συμβούλιο και στο Ευρωπαϊκό Κοινοβούλιο μια σειρά προτάσεων νομοθετικού χαρακτήρα, που έχουν ως στόχο να προχωρήσουν πέρα από την κοινή δράση του Φεβρουαρίου του 1997 και να εφαρμόσουν τα προβλεπόμενα στην παράγραφο αριθ.
48 των συμπερασμάτων του Ευρωπαϊκού Συμβουλίου του Τάμπερε, αποσκοπώντας στη λήψη μιας απόφασης πλαίσιο που να αποβλέπει στον καθορισμό, την ποινικοποίηση και την κοινή επιβολή κυρώσεων για το εμπόριο λευκής σαρκός.
Τέλος, η Επιτροπή τονίζει επίσης ότι μέσω των προγραμμάτων STOP και DAPHNE έχει ήδη χρηματοδοτήσει πολυάριθμα σχέδια συνεργασίας και κατάρτισης στον τομέα της καταπολέμησης του εμπορίου λευκής σαρκός, και συγκεκριμένα ενάντια στο εμπόριο λευκής σαρκός με σκοπό τη σεξουαλική εκμετάλλευση των γυναικών, συνδέοντας σε αυτά τα προγράμματα όλους τους σχετικούς πρωταγωνιστές, είτε πρόκειται για αστυνομικές και δικαστικές αρχές, μη κυβερνητικές οργανώσεις ή κοινωνικές υπηρεσίες.
Η Επιτροπή προτίθεται να υποβάλει στο Ευρωπαϊκό Κοινοβούλιο κατά το έτος 2000 νέα νομική βάση για το πρόγραμμα STOP για την περίοδο 2001-2005.
Και σε αυτή τη νέα νομική βάση του προγράμματος STOP θα είναι επίσης δυνατή η χρηματοδότηση των σχεδίων για την καταπολέμηση του εμπορίου λευκής σαρκός, που θα υποβληθούν από μη κυβερνητικές οργανώσεις καθώς και από δημόσιες αρχές των ιδίων των υποψήφιων χωρών.
Τέλος, όσον αφορά την κατάσταση στην Αλβανία, η Επιτροπή παραδέχεται ότι τα δίκτυα εμπορίου λευκής σαρκός που προέρχονται από τα Βαλκάνια αποτελούν σοβαρό πρόβλημα λόγω του αυξανόμενου αριθμού των περιπτώσεων που παρατηρούνται στις ευρωπαϊκές χώρες.
Και από αυτήν την άποψη παραδεχόμαστε ότι στο πλαίσιο του συμφώνου σταθερότητας για τα Βαλκάνια θα πρέπει να αποτελεί προτεραιότητα η καταπολέμηση του εμπορίου λευκής σαρκός.
Μπορώ ακόμη να πω στην κυρία βουλευτή ότι μια ομάδα εμπειρογνωμόνων εργάζεται ήδη προκειμένου να καθορίσει τις καλύτερες δράσεις καταπολέμησης των δικτύων εμπόρων λευκής σαρκός και ότι πρόσφατα εγώ ο ίδιος σε επίσκεψή μου στην Ελλάδα είχα την ευκαιρία να ανταλλάξω εντυπώσεις με τον Υπουργό Εσωτερικών της εν λόγω χώρας, ούτως ώστε να έχουμε τη συνεργασία της κυβέρνησης της χώρας αυτής για τον καθορισμό αυτών των δράσεων και των προτεραιοτήτων, ακολουθώντας τη δράση που η Ελλάδα αναλαμβάνει ήδη στα πλαίσια του διμερούς σχεδίου όσον αφορά το εμπόριο λευκής σαρκός στα Βαλκάνια.
Κύριε Επίτροπε, σας ευχαριστώ για την απάντησή σας, η οποία εν μέρει με ικανοποιεί, διότι γνωρίζω και το προσωπικό ενδιαφέρον σας και τις πρωτοβουλίες που έχετε αναλάβει προς την κατεύθυνση της καταπολέμησης των κυκλωμάτων σωματεμπορίας.
Ωστόσο, πρέπει να παραδεχθούμε ότι μέχρι στιγμής δεν είμαστε αποτελεσματικοί, αφού τα κυκλώματα αυτά πολλαπλασιάζονται και τελευταία είχαμε μαρτυρίες για την δράση της εκμετάλλευσης, ιδιαίτερα των αλβανίδων και των κοσοβάρων γυναικών.
Ασφαλώς το υπό συζήτηση θέμα συνδέεται και με τις οικονομικές, κοινωνικές και πολιτικές συνθήκες που επικρατούν στα Βαλκάνια και που οδηγούν στην εξαθλίωση και στην υπερεκμετάλλευση ευάλωτων ομάδων του πληθυσμού, όπως είναι οι γυναίκες.
Όμως, κύριε Επίτροπε, θα πρέπει να παραδεχθούμε ότι η παρέμβαση των θεσμικών οργάνων της Ένωσης δεν είναι ούτε επαρκής, ούτε αποτελεσματική.
Γνωρίζετε, κύριε Επίτροπε, ότι λειτουργούν ακόμη και στρατόπεδα συγκέντρωσης όπου οι γυναίκες βιάζονται πριν οδηγηθούν στην πορνεία; Οι ευρωπαίες γυναίκες αναρωτιούνται ειδικότερα αν υπάρχει πολιτική βούληση για την εξάρθρωση των εγκληματικών κυκλωμάτων σωματεμπορίας, εάν υπάρχει αστυνομική και δικαστική συνεργασία, αλλά και εάν υπάρχουν μέτρα υποστήριξης των θυμάτων.
Θα σας ζητήσω να είστε σύντομοι και θα είμαι και εγώ σύντομος.
Αυτός είναι ο Κανονισμός του Σώματος.
Σας ενημερώνω πως το Παράρτημα II, μέρος B, παράγραφος 3, του Κανονισμού περιέχει κάποιες συστάσεις για περιπτώσεις όπως η παρούσα, στις οποίες δεν υπάρχει χρόνος για την υποβολή των ερωτήσεων.
Για τον λόγο αυτό και κατ' εφαρμογή των εν λόγω συστάσεων, θα επιτρέψουμε μόνο μία συμπληρωματική ερώτηση για κάθε θέμα και μόνο 30 δευτερόλεπτα, που θα μπορούσαν να γίνουν το πολύ 35, για να αναδιατυπωθούν οι ερωτήσεις.
Ερώτηση αριθ. 37 της κ.
(H-0272/00):
Θέμα: Η χρηματοδότηση δραστηριοτήτων της εξωτερικής πολιτικής στο Κοσσυφοπέδιο από τον προϋπολογισμό του γεωργικού τομέα Όσον αφορά τις δημοσιονομικές προβλέψεις, πρόκειται να χρηματοδοτηθούν οι δαπάνες για το Κοσσυφοπέδιο από τον προϋπολογισμό του γεωργικού τομέα; Πρόκειται να διατεθούν 300 εκατομμύρια ευρώ από τις θέσεις του προϋπολογισμού που προορίζονται για τη χρηματοδότηση της γεωργίας για να καλυφθούν οι ανάγκες στο Κοσσυφοπέδιο;
Κύριε Πρόεδρε, κυρία βουλευτή, η ανοικοδόμηση του Κοσσυφοπεδίου και η σταθεροποίηση της Νοτιοανατολικής Ευρώπης συγκαταλέγονται στα σημαντικότερα καθήκοντα της Ευρωπαϊκής Ένωσης στα επόμενα χρόνια.
Τούτο τονίστηκε σε πολλά ψηφίσματα του Συμβουλίου και του Κοινοβουλίου, το τελευταίο ήταν στη Λισαβόνα, και για την Επιτροπή αναμφίβολα το καθήκον αυτό αποτελεί ανάγκη και έχει μεγάλη προτεραιότητα.
Πρέπει συνεπώς να οριστούν στον σχεδιασμό του προϋπολογισμού οι απαραίτητοι πόροι για το καθήκον αυτό.
Το εν λόγω καθήκον δεν περιλαμβανόταν ακόμη στην απόφαση του Συμβουλίου για τις δημοσιονομικές προοπτικές 2000 - 2006 κατά τη Σύνοδο Κορυφής που έγινε την περασμένη άνοιξη στο Βερολίνο.
Επιτρέψτε μου να σας υπενθυμίσω ότι η απόφαση για την Ατζέντα 2000 συνέπεσε με την ημέρα έναρξης του πολέμου στο Κοσσυφοπέδιο.
Με τη διοργανική συμφωνία για τις δημοσιονομικές προοπτικές που συνήφθη τον Μάιο του 1999 μεταξύ Κοινοβουλίου, Συμβουλίου και Επιτροπής το Συμβούλιο και το Κοινοβούλιο καθόρισαν ότι ενόψει των εξελίξεων στα Βαλκάνια η Επιτροπή καλείται να υποβάλει τις απαιτούμενες δημοσιονομικές προτάσεις, εν ανάγκη υποβάλλοντας πρόταση αναθεώρησης των δημοσιονομικών προοπτικών.
Ακριβώς σε αυτό το αίτημα ανταποκρίνεται η Επιτροπή, κυρία βουλευτή.
Τα σχετικά βήματα που έκανε η Επιτροπή είναι τα ακόλουθα: πρώτον, εκτίμηση του ποσού που απαιτείται για τη βοήθεια από τον προϋπολογισμό, δεύτερον, θέσπιση νέων προτεραιοτήτων στο πλαίσιο των δραστηριοτήτων της εξωτερικής πολιτικής προκειμένου να διατεθούν μέσω ανακατανομών πόροι για τη Νοτιοανατολική Ευρώπη και, τρίτον, πρόταση για ανακατανομή μεταξύ των κατηγοριών, δηλαδή μεταξύ των διαφόρων τομέων της πολιτικής, για το υπόλοιπο ποσό που απαιτείται.
Η πρόταση για ανακατανομή 300 δις ευρώ από τις προβλεπόμενες μέγιστες δαπάνες για τη γεωργία οφείλεται μεταξύ άλλων και στο γεγονός ότι η δημοσιονομική προοπτική προβλέπει αύξηση 2,8 δις ευρώ για τις γεωργικές δαπάνες από το 2000 στο 2001.
Εφόσον το Συμβούλιο μείωσε τις εγγραφές στον προϋπολογισμό για το 2000 κατά 400 εκατομμύρια ευρώ σε σχέση με το μέγιστο ποσό, δηλαδή την οροφή, που προβλεπόταν για το 2000, η μέγιστη αύξηση για τον επόμενο χρόνο θα ανερχόταν τελικά σε 3,2 δις ευρώ.
