Ale panie bardzo się cieszą, że jest pan mężczyzną!
w imieniu grupy PSE. - (DE) Panie przewodniczący, pani komisarz! Rok 2010 jest już blisko.
Biorąc pod uwagę, że tytuł brzmi: "i2010: w kierunku europejskiej biblioteki cyfrowej”, nadal mamy bardzo dużo pracy do wykonania, a moim zdaniem dotychczas ociągaliśmy się z pracami.
Cieszy mnie, że pani poseł Descamps przedstawiła bardzo dobre sprawozdanie, które wskazuje drogę naprzód i pokazuje, co może i powinno zostać zrobione.
Jednakże musimy czynić wysiłki, aby ruszyć z działaniami.
Sprawozdanie stanowi wyzwanie oraz odpowiedź na nowe technologie, nowe sposoby zarządzania wiedzą i informacjami, a przede wszystkim - na dostęp młodych ludzi do nauki, informacji i wiedzy.
W tym obszarze mamy wiele do nadrobienia i w mojej opinii naprawdę musimy przyspieszyć realizację naszych planów.
Nie chodzi tylko o ochronę i zabezpieczenie dziedzictwa kulturowego.
Codziennie pojawiają się nowe rzeczy, które musimy dodać do naszych planów, ponieważ materiały, które wymyślono i napisano wczoraj, będą naszym dziedzictwem kulturowym już jutro.
Oznacza to, że mamy bardzo dużo do nadrobienia.
Jednak jednocześnie musimy wciąż wybiegać myślą w przyszłość, aby być w stanie dotrzymać kroku postępowi.
Bardzo ważne będzie skoordynowanie procesu i nakłanianie państw, aby - jak już tu powiedziano - odłożyły na bok resentymenty narodowe i podążały wspólnie do przodu ścieżką europejską w celu ochrony różnorodności kulturowej.
Przed nami będą liczne przeszkody do pokonania.
Pierwszą z nich będzie deficyt finansowy.
Pani komisarz słusznie o nim mówiła.
Wszyscy ministrowie i wszyscy prezydenci mają dobrze opanowane wygłaszanie barwnych przemówień i są dumni z naszej różnorodności kulturowej, jednak kiedy dochodzi do finansowania i wdrażania planów, szybko się wycofują i zapominają wszyscy o dumie, którą głosili.
Z mojego punktu widzenia bardzo ważna jest także ochrona praw autorskich, a więc potrzebne jest porozumienie z autorami i wydawcami oraz wszystkimi innymi zaangażowanymi podmiotami, tak aby za stosowną opłatą można było umieścić w Internecie informację dostępną dla obywateli.
Uważam, że mamy w tym obszarze wiele kwestii do przemyślenia.
Z pewnością nie jest to łatwe zadanie, ale propozycje są na stole i państwa członkowskie mogą na tym wiele zyskać.
Jestem przekonana, że możemy osiągnąć jutro pozytywny wynik głosowania nad tym sprawozdaniem.
Uważam, że musimy korzystać z nowych technologii i wspierać to przedsięwzięcie, aby nie tylko ułatwić dostęp dla wszystkich nas, Europejczyków, ale także by zanieść naszą kulturę daleko w świat.
w imieniu grupy ALDE. - (LT) Panie i panowie! Jak stwierdzono w pierwotnym dokumencie Komisji, europejska biblioteka cyfrowa byłaby oparta na bogatym dziedzictwie Europy, łącząc środowiska wielokulturowe i wielojęzyczne oraz postęp technologiczny i nowatorskie metody biznesowe.
W kontekście integracji jest to dobry i pożądany cel oraz ambitne przedsięwzięcie.
Jednakże oprócz realizacji tych idealnych celów, musimy myśleć realnie i być bardzo wyczuleni, aby przygotować się na wyzwania, które w takim procesie są nieuniknione.
Główne problemy dotyczące utworzenia bibliotek cyfrowych są powszechne, choć opisuje się je na różne sposoby.
Infrastruktura techniczna, utworzenie cyfrowych zasobów, określenie praw autorskich, ochrona zawartości oraz ochrona dokumentów to kwestie wymagające rozwojowych i niezbędnych decyzji.
Potencjał, aby świadczyć usługi wirtualne oraz dostarczać projekty służące ich realizacji dotyczy wszystkich rodzajów bibliotek.
Jednak oczywiście materiały cyfrowe, takie jak informacje tekstowe, wizualne i audio, rozszerzają tradycyjne funkcje bibliotek, dodając inny rodzaj gromadzonych treści.
Na przykład, dostęp do informacji przechowywanych w tradycyjnej bibliotece zależy od jej czasu otwarcia, który zazwyczaj jest dłuższy niż w innych instytucjach publicznych.
Jeśli biblioteka jest wirtualna, dostęp do niej jest powszechny, gdyż nie istnieją fizycznie żadne drzwi, które zagradzają użytkownikom dostęp do informacji.
Dostęp do informacji zależy od okresów pracy serwera.
Bibliotekarze mogą korzystać z tradycyjnych możliwości, aby opracować usługi wirtualne, lecz to nie wystarczy.
Biblioteki cyfrowe są zjawiskiem należącym do trzeciego tysiąclecia, a zatem konieczna jest ocena nie tylko specyficznej wiedzy niezbędnej w dzisiejszych czasach, lecz także wiedzy, która będzie niezbędna w przyszłości, w miarę zmian technologicznych.
Nie jest tak ważne, abyśmy mieli perfekcyjną wiedzę na temat konkretnych technologii, ponieważ elastyczny i samodzielny pracownik może zdobyć umiejętności i doświadczenie potrzebne mu do pracy.
W moim kraju, na Litwie, długoterminowa ochrona dziedzictwa litewskiego dzięki zastosowaniu technologii informacyjnych została zagwarantowana poprzez uchwalenie aktów prawnych.
Jednak, nie rozwiązuje się problemu poprzez koordynację działań "instytucji pamięci” (biblioteki, muzea, archiwa).
Ani obywatele Litwy, ani innych państw nie mogą jeszcze korzystać z usług świadczonych przez biblioteki cyfrowe.
Mam nadzieję, że dzisiejsza decyzja przyspieszy te procesy.
w imieniu grupy UEN. - Panie Przewodniczący! Kto czyta książki żyje podwójnie.
Umberto Eco. Sprawozdanie Pani Descamps to dobre świadectwo nowoczesnego podejścia do spraw kultury i edukacji.
Odnosiłem się do tej kwestii także w swoim sprawozdaniu dotyczącym wpływu polityki regionalnej na innowacyjne zdolności Unii.
Tak jak przełomowe znaczenie dla rozwoju ludzkości miał w swoim czasie wynalazek Gutenberga, tak obecnie możemy mówić o rewolucji kulturowej dokonującej się przez Internet.
Chodzi więc, o powszechny dostęp do europejskiej, a po prawdzie to do światowej skarbnicy duchowego i materialnego dorobku ludzkości.
Obejmuje ona dzieła współczesne oraz powstałe przed wiekami i to w przestrzeni wielu kultur i wielu języków.
Oczywiście ważne są tutaj prawa autorskie.
Wyrażam uznanie dla tego, co już zostało zrobione w tej materii w wielu naszych krajach, także przez Polską Bibliotekę Narodową.
Chcę tu podkreślić rolę rozpowszechnienia Internetu szerokopasmowego.
Uważam także, że powinniśmy znaleźć możliwość współfinansowania digitalizacji ze środków Unii.
Kończę słowami Johanna Wolfganga Goethego, który powiedział: "Kiedy czytam dobrą książkę doświadczam uczucia, jakbym zyskał nowego przyjaciela”.
Iluż dobrych przyjaciół będziemy mogli pozyskać przez europejską bibliotekę cyfrową.
w imieniu grupy Verts/ALE. - (ES) Panie przewodniczący! Komisja określiła trzy niezbędne osie eksploatacji potencjału technologii cyfrowej: dostępność online, digitalizacja zbiorów analogowych oraz ochrona i przechowywanie treści cyfrowych - znamy je wszystkie.
W odniesieniu do digitalizacji wiadome jest, że Komisja, poprzez zalecenie z sierpnia zeszłego roku, zwróciła się do państw członkowskich o koordynację wysiłków w celu zapewnienia synergii na skalę europejską.
Rada jednomyślnie poparła to zalecenie, lecz pragnę skorzystać ze sposobności - chociaż Rada niestety nie jest tu obecna - aby po pierwsze zapytać Komisję o faktyczne postępy poczynione przez państwa członkowskie w tym obszarze, a po drugie, aby upewnić się, czy we właściwy sposób uwzględniono organy niepaństwowe, które, jak wiemy, są odpowiedzialne za kulturę w najbardziej zdecentralizowanych państwach.
W odniesieniu do innego aspektu - dostępności online - jak powiedziałem, wszyscy zgadzamy się, że musi istnieć wielojęzyczny interfejs i należy zagwarantować treść.
To prawdziwa przyjemność, kiedy wchodzi się na stronę biblioteki internetowej i widzi się, że oprócz 23 urzędowych języków Wspólnoty pojawiają się także zasoby w islandzkim czy serbskim.
Obchodzimy dzisiaj Europejski Dzień Języków, a pani komisarz wniosła znaczny wkład w jego utworzenie.
Również wielokrotnie i słusznie pani powtarzała, że duże i małe języki nie istnieją, że wszystkie stanowią część europejskiego bogactwa kulturowego - chciałbym w związku z tym mieć szansę ujrzenia w bibliotece cyfrowej od czasu do czasu odniesienia, a raczej treści, w językach takich jak mój język, które nie są uznane za urzędowe w Unii Europejskiej.
w imieniu grupy GUE/NGL. - (CS) Panie i panowie! Kiedy biblioteka aleksandryjska spłonęła podczas inwazji Juliusza Cezara na Egipt, znaczna część literatury stworzonej przez człowieka do tego czasu bezpowrotnie zniknęła.
Moim zdaniem nic takiego już się nigdy nie powtórzy, dzięki bibliotekom cyfrowym.
Cieszy mnie złożone podejście sprawozdawczyni do tej kwestii.
Pochodzę z Czech, gdzie skuteczna digitalizacja Biblioteki Narodowej w Pradze trwa już od jakiegoś czasu.
Ponieważ państwa mają własne biblioteki narodowe, to logiczne, że Unia Europejska powinna również mieć podobną instytucję, która korzysta z najnowszych technologii.
Nie chodzi tylko o realizację zadania integracji europejskiej; jest to kwestia praktyczna.
Obecnie wydaje się coraz więcej książek.
Bez pomocy technologii komputerowej nie można zgromadzić w jednym miejscu tak znacznej ilości literatury.
To gigantyczna praca.
Planuje się, że europejska biblioteka cyfrowa przejmie zasoby cyfrowe, które już istnieją i zawierają dzieła literackie wolne od praw autorskich.
Do dzieł literackich dołączą prace z dziedziny technicznej, prawnej, materiały dziennikarskie oraz audiowizualne.
Ustanowienie systemu, który jest tak uniwersalny, a jednocześnie stosunkowo prosty, będzie ciekawym zadaniem dla specjalistów w dziedzinie technologii cyfrowych.
Jestem pewna, że europejska biblioteka cyfrowa wyeliminuje niekończące się wzajemne odnośniki oraz skomplikowane sposoby wyszukiwania w przestrzeni wirtualnej i stanie się biblioteką ogromną, którą będziemy mieli - mówiąc metaforycznie - w domu.
Istnieje oczywiście również ryzyko.
Czy biblioteki cyfrowe sprawią, że będziemy jeszcze bardziej zależni od komputerów i zagrożą istnieniu książek drukowanych?
Może tak się stać, chociaż nie uważam, że to prawdopodobne.
Tradycyjna książka jest integralną częścią naszej kultury, podobnie jak teatr czy sztuka.
Oferuje nam coś, czego biblioteki cyfrowe nigdy nie będą w stanie zapewnić: bezpośredni kontakt z czytelnikiem.
w imieniu grupy IND/DEM. - Panie przewodniczący! Korzenie biblioteki brytyjskiej sięgają roku 1753.
Posiada dokumenty pochodzące nawet z 300 r. p.n.e.
Znane osobistości, takie jak Karol Marks, Oskar Wilde, Mahatma Gandhi, Rudyard Kipling, George Orwell, George Bernard Shaw, a nawet Włodzimierz Lenin, to tylko niektóre osoby, które kształciły się w czytelniach British Museum i brytyjskich bibliotek.
Zastanawiam się, czy znaleźliby aż tyle inspiracji korzystając z Internetu.
Podejrzewam, że nasze wspaniałe instytucje ze swoimi bezprecedensowymi zbiorami publikacji z każdego zakątka świata i imperium brytyjskiego - a nawet spoza niego - będą cenione jeszcze długo po tym, gdy Unia Europejska powtórzy los innych eurofederalnych projektów, zaczynając od Karola Wielkiego, a kończąc na politycznych tragediach ostatnich dwóch stuleci.
Pani Descamps, życzę powodzenia w realizacji pomysłu bibliotek cyfrowych, ale w tej kwestii, jak i w wielu innych, ja bym się raczej skupił na ochronie, zachowaniu i rozwijaniu dziedzictwa, z którego jestem dumny, zamiast tworzyć nowe państwa na ruinach państw poległych.
Panie przewodniczący, koledzy! Przede wszystkim chciałabym podkreślić, że bardzo pozytywnie oceniam prace Komisji i sprawozdanie pani Descamps w sprawie bibliotek cyfrowych jako wniesiony w samą porę, istotny wkład w kwestię zachowania informacji cyfrowych dla przyszłych pokoleń.
Prawdą jest, że Internet stał się jedną głównych dróg dostępu do wiedzy i nauki.
Z bibliotek cyfrowych na pewno skorzystałoby wielu badaczy, studentów, nauczycieli oraz - jako osobna grupa - osób niepełnosprawnych fizycznie.
Jest to więc doskonała inicjatywa w Roku Równych Szans dla Wszystkich.
Chciałabym jednak zwrócić państwa uwagę na jeden aspekt, który należy dokładnie ocenić przed podjęciem decyzji.
Współpraca publiczno-prywatna i sponsorzy prywatni są dla digitalizacji dziedzictwa kulturowego Europy ważnym elementem systemu w jego obecnej formie.
Musimy się upewnić, że nowe regulacje w tym zakresie nie zagrożą korzyściom obecnego systemu, zwłaszcza informacjom naukowym.
Na przykład, musimy się upewnić, że chroniony jest mechanizm wzajemnej kontroli.
Wzajemna kontrola to proces, w ramach którego niezależni eksperci z danej dziedziny naukowej recenzują prace naukowe przedstawiające wyniki badań.
System wzajemnej kontroli jest niezwykle ważny dla środowiska naukowego, ponieważ jest istotnym mechanizmem kontroli jakości i może mieć wpływ na kariery naukowe.
Należy również uniknąć scenariusza, gdzie otwarty dostęp zagrozi obecnemu upowszechnianiu wyników badań naukowych przez prenumeratę czasopism.
Jedną kwestią, którą należy rozważyć, jest zmniejszenie opłacalności czasopism wydawanych przez niewielkie wydawnictwa.
Podsumowując, obecny system jest odbierany przez wiele zainteresowanych stron jako łatwo dostępny, efektywny, niedrogi i odznaczający się wysoką jakością.
Musimy się upewnić, że korzyści, zwłaszcza dla badaczy, będą przeważały oraz musimy uniknąć wszelkich niezamierzonych negatywnych konsekwencji dla tych właśnie osób, którym mamy nadzieję pomóc.
Panie Przewodniczący! Pomysł utworzenia europejskiej biblioteki cyfrowej, obliczonej na stworzenie w Internecie miejsca, gdzie każdy użytkownik będzie mógł korzystać nieodpłatnie ze zgromadzonych zasobów, to ambitny projekt.
Biblioteka wyposażona w wielojęzyczny interfejs umożliwi bezpośredni dostęp do poszukiwanych treści.
Każdy obywatel będzie mógł docierać nawet do najmniej znanych i poszukiwanych dzieł światowej kultury w języku ojczystym.
Warto także zwrócić uwagę na fakt, że inicjatywa ta porusza ważny problem, jakim jest dostęp do Internetu i korzystanie ze światowego dorobku kulturowego osób mieszkających na terenach wiejskich, na obszarach wyspiarskich oraz mających problemy z przemieszczaniem się.
Niewątpliwie kolejnym poważnym problemem może stać się dostęp do wszystkich kategorii zasobów kulturowych, w tym chronionych prawami autorskimi.
Mam nadzieję, że z czasem, dzięki zainwestowaniu w technologię, uda się go pokonać.
Sprawozdanie autorstwa pani Marie-Hélène Descamps to wyważony dokument, który w moim przekonaniu należy poprzeć.
Panie Przewodniczący! Pani Komisarz!
Przyłączam się do słów uznania kierowanych do sprawozdawczyni za kompetentnie przygotowane sprawozdanie - sformułowanie w imieniu Parlamentu Europejskiego czytelnego sygnału poparcia dla idei stworzenia europejskiej biblioteki cyfrowej.
Idei, co nie bez satysfakcji podkreślam, lansowanej także przez mój kraj: w tej szóstce, pani sprawozdawczyni, była także Polska.
Sprawozdanie wnosi przekonywujące uzasadnienie dla etapowej realizacji tego projektu.
Stopniowe obejmowanie pomysłem kolejnych kategorii dorobku kulturowego, łącznie z dokumentami chronionymi prawem autorskim, rzecz jasna pod warunkiem spełnienia prawnych obwarowań, dotyczących własności intelektualnej.
Godna szczególnego podkreślenia jest zawarta w projekcie intencja uwzględnienia możliwości uczestnictwa, poza bibliotekami, innych instytucji upowszechniania kultury.
Poczesne miejsce w tym układzie zasłużenie zajmować będą również muzea i archiwa, w sposób naturalny przecież od stuleci powiązane z bibliotekami.
Wiele obiecuję sobie zwłaszcza po zapowiedzi włączenia w system koordynacyjny europejskiej biblioteki cyfrowej nie tylko badań naukowych nad digitalizacją, lecz i niezmiernie istotnej kwestii ochrony zasobów cyfrowych.
Wierzę, że w ten sposób uda się wypracować wspólne, jednolite wymagania w zakresie właściwego przechowywania materiałów cyfrowych gromadzonych w bibliotekach, muzeach i archiwach, jak i cyfrowych materiałów - archiwalnych podkreślam - przechowywanych poza archiwami, właśnie w bibliotekach i muzeach.
Jak wiadomo od stuleci placówki te miały problemy z odpowiednim zabezpieczeniem trafiających do nich różną drogą archiwaliów.
Stajemy wreszcie przed szansą zmiany tego stanu rzeczy.
komisarz. - (FR) Panie przewodniczący! Pragnę wyrazić serdeczne podziękowania dla pani poseł Descamps oraz innych członków Komisji Kultury i Edukacji za przygotowanie przedmiotowego sprawozdania, ponieważ jest to rzeczywiście dokument bardzo ważny.
Proszę państwa, prawdziwe bogactwo Europy to nie euro czy rozwój gospodarczy: bogactwo to nasze dziedzictwo, które tworzono i budowano na przestrzeni wieków; to właśnie ono stanowi prawdziwe i głębokie źródło bogactwa Europy.
Obecnie w pewnym sensie jest skandalem, że to dziedzictwo znika w archiwach i skarbcach, w miejscach, do których nie mogą się dostać obywatele Europy, gdzie nie mogą tych zbiorów dotknąć, zrozumieć tego dziedzictwa i cieszyć się nim.
Celem biblioteki cyfrowej jest właśnie przełamanie tych barier.
Uważam, że to jeden z wielkich kroków naprzód, jakich dokonała Europa, i chciałabym oddać hołd bibliotekom narodowym, naszym bibliotekom narodowym, ponieważ były one obecne przy zapoczątkowaniu tej inicjatywy, która okazała się tak aktualna i istotna dla kultur europejskich.
Dyrektorzy tych bibliotek byli prawdziwymi pionierami.
Rozumieli oni, że przedsięwzięcie to polega na symbiozie: symbiozie kultury, która przejawia się w bogactwie korpusu, oraz technologii, która jest instrumentem zapewniającym dostęp do tej kultury, a fakt, że dyrektorzy bibliotek podjęli się tej pionierskiej pracy, oznacza, że w 2008 r. mamy już pojedynczy, wielojęzyczny punkt dostępu.
Po trzykroć "tak” odpowiadam tym posłom, którzy poruszyli tę kwestię: pozwoli to nam nawet na dostęp do literatury luksemburskiej.
Jestem z tego dumna, gdyż luksemburski to mój język ojczysty, a więc jest to dla mnie najważniejszy język na świecie, podobnie jak każdy język ojczysty.
Właśnie dlatego powinniśmy mieć możliwość dostępu do dzieł sztuki i literatury, które były tworzone w językach ojczystych, będących szczególnym środkiem wyrazu.
Na przykład kultura Luksemburga: oczywiście luksemburczycy mają do niej dostęp, ale czy panie i panowie posłowie wiedzą, że coś takiego jak kultura Luksemburga w ogóle istnieje?
Nie!
Jednak, kiedy będziemy mieli wspólną bibliotekę, wspólny punkt dostępu pozwoli państwu zrozumieć, że taka kultura istnieje.
To niezwykłe, że możemy mieć dostęp do tych kultur, że możemy dzielić się ich bogactwem, w tym poza Europą, co zasługuje na podkreślenie, ponieważ kultura nie kończy się na naszych granicach.
Kultura oznacza dzielenie się, a więc pragniemy stworzyć tę bibliotekę w duchu otwartości, ponieważ interoperacyjność będzie bardzo ważnym aspektem - będzie się ona odnosić nie tylko do książek, lecz także do wszystkich innych form kultury: filmów, muzyki, zbiorów muzealnych itd.
Jesteśmy zatem świadkami niezwykłego otwarcia kultury, zarówno o charakterze wielojęzycznym, jak i wielokulturowym - jest to zjawisko, które naprawdę pokaże prawdziwą istotę Europy, którą jest właśnie zjednoczenie w różnorodności.
Oczywiście są przed nami problemy do rozwiązania, a szanowni państwo dosyć wyraźnie na to wskazywali.
Na przykład problem finansowania.
Zaapeluję zatem do państw członkowskich o dopilnowanie, by dyskusjom towarzyszyło skuteczne działanie.
Niektóre państwa już to wykazały i pragnę im za to podziękować.
W 2008 r. przedstawimy analizę dotychczasowych osiągnięć, a zatem wskazującą również to, czego nie udało się zrealizować.
Uważam, że będzie to bardzo ważny krok, pozwalający na dalszy postęp całego przedsięwzięcia.
Oczywiście będziemy również zalecać partnerstwo publiczno-prywatne, ponieważ będzie ono niezbędne dla postępów digitalizacji, która jest działalnością bardzo kosztowną.
Rozważam również ochronę delikatnych materiałów, które mogą ulec zniszczeniu, jeśli się o nie odpowiednio nie zadba.
Ile rolek filmu może zostać zmarnowanych?
Jeśli mamy chronić to wspólne dziedzictwo kulturowe, musimy po prostu je zdigitalizować, zanim będzie za późno.
Myślę też oczywiście o innych problemach, które należy rozwiązać, to jest o problemach dotyczących praw autorskich - to prawdziwe utrapienie - oraz dotyczących informacji naukowych.
Nasza grupa wysokiego szczebla pracuje obecnie nad rozwiązaniami tych problemów.
Panie przewodniczący! Mamy przed sobą niezwykłe przedsięwzięcie, które pokazuje, czym naprawdę jest europejska wartość dodana - i wierzę, że największym wyczynem jest zjednoczenie Europejczyków wokół ich kultur w liczbie mnogiej, wokół ich historii w liczbie mnogiej - a są to zjawiska piękne i twórczo rozwijane.
To naprawdę najlepsze, co mamy.
Chrońmy to dziedzictwo i pracujmy razem, abyśmy mogli się nim dzielić.
Chciałbym bardzo podziękować wszystkim mówcom, zwłaszcza komisarz Reding za jej inteligencję i wdzięk.
Chciałbym jej podziękować w jej własnym języku, luksemburskim, ponieważ dzisiaj jest dzień mniej znanych języków.
Merci!
(Śmiech)
Skuteczność i równy dostęp do europejskich systemów kształcenia i szkolenia (debata)
Następnym punktem jest sprawozdanie w sprawie skuteczności i równego dostępu do europejskich systemów kształcenia i szkolenia, które w imieniu Komisji Kultury i Edukacji przygotował Tomáš Zatloukal.
sprawozdawca. - (CS) Panie przewodniczący, panie komisarzu, panie i panowie! Unia Europejska stoi przed szeregiem powiązanych wyzwań społeczno-ekonomicznych: rozwój wysoko konkurencyjnych krajów, starzenie się populacji, migracja, szybko zmieniająca się struktura rynku pracy oraz gwałtowny rozwój technologii informacyjnych i komunikacyjnych.
Każdy z powyższych czynników wpływa na kwestię jakości kształcenia.
Osoby o niskich kwalifikacjach są w coraz większym stopniu zagrożone bezrobociem i wyłączeniem społecznym.
Sprawiedliwe systemy edukacyjne gwarantują niezależność kształcenia i szkoleń od tła społeczno-ekonomicznego i innych czynników, które odpowiadają za niekorzystną sytuację poszczególnych osób.
Wyzwanie polega na wspieraniu uczestnictwa uczniów, studentów i osób dorosłych należących do wszystkich grup społecznych: obecna sytuacja jest pod tym względem szczególnie niezadowalająca.
Sprawozdanie, które państwu przedstawiam, zawiera wezwanie skierowane do państw członkowskich do podejmowania pozytywnych kroków, począwszy od etapu przedszkolnego, aby zapewnić społeczne zróżnicowanie klas i placówek edukacyjnych oraz wezwanie do prowadzenia programów edukacyjnych o wysokiej jakości.
Umiejętności, które są dziedziczne czy też nabyte we wczesnym wieku, stanowią podstawę dla uczenia się w późniejszym okresie życia.
Zysk z inwestycji edukacyjnych jest najwyższy w tym okresie, ponieważ owoce tych inwestycji zbierane są przez całe życie.
Pragnę zauważyć, że na poziomie edukacji podstawowej przedwczesna kategoryzacja uczniów ma szkodliwe skutki.
Uważam, że zamiast tego powinno się dostosować program nauczania tak, aby odpowiadał on potrzebom różnych grup dzieci oraz ich możliwościom w ramach jednej szkoły.
Z drugiej strony, zróżnicowanie i tworzenie elastycznego wachlarza opcji nauczania przynosi bardzo dobre skutki na poziomie szkoły średniej.
W odniesieniu do kształcenia zawodowego pragnę zalecić poprawę dostępu do szkolnictwa wyższego oraz rozwój możliwości uczenia się przez całe życie.
Edukacja na wyższych uczelniach jest istotna dla sukcesu gospodarki opartej na wiedzy.
Potrzebne jest na ten cel większe finansowanie niż dotychczas.
W sprawozdaniu stwierdzono, że bezpłatne kształcenie na studiach wyższych niekoniecznie zapewnia równy dostęp oraz wezwano do dokonania analizy zachęt finansowych i opcji wsparcia, które mogą znacznie ograniczyć nierówności w dostępie do szkolnictwa wyższego.
Edukacja ma wpływ na gospodarkę: zwiększa kapitał ludzki oraz możliwości innowacyjne, a także umożliwia upowszechnianie się technologii.
Wydłużenie przeciętnej nauki szkolnej o każdy kolejny rok zwiększa skokowo produkcyjność w przeciętnym kraju UE o 6,2%, a w dłuższej perspektywie o kolejne 3,1%, ponieważ przyczynia się do szybszego rozwoju technologicznego.
Zwiększenie skuteczności kształcenia i szkolenia zawodowego przyniesie jednostkom i społeczności zwrot inwestycji w wysokości około 8% rocznie.
Korzyść to zmniejszenie bezrobocia. We współczesnej UE bezrobocie wynosi przeciętnie 12,6% wśród osób nieposiadających średniego wykształcenia i 5% wśród osób z wyższym wykształceniem.
Ponadto według niedawnych badań 75 milionów mieszkańców UE, czyli 32% siły roboczej, ma niedostateczne wykształcenie.
W 2010 r. do dyspozycji tej grupy mieszkańców będzie zaledwie 15% nowych miejsc pracy. Większość z tych osób należy do grup społecznie mniej uprzywilejowanych.
Polityka kształcenia i szkolenia zawodowego może mieć istotny pozytywny wpływ na wyniki gospodarcze i społeczne, zrównoważony rozwój i spójność społeczną; z kolei niska skuteczność i nierówny dostęp powoduje ogromne koszy - straty podatkowe, większe zapotrzebowanie na opiekę zdrowotną i wsparcie ze środków publicznych, a także koszty związane z wyższym stopniem zachowań społecznie patologicznych.
Wykształcenie i szkolenie zawodowe to czynniki podstawowe dla długookresowego wzrostu gospodarczego w Europie, konkurencyjności i spójności społecznej.
Na zakończenie pragnę podziękować wszystkim kolegom posłom, z którymi pracowałem przy opracowywaniu przedmiotowego sprawozdania.
komisarz. - Pani przewodnicząca! Z zadowoleniem przyjmuję tę inicjatywę Parlamentu, która rozwija przesłanie komunikatu, który przyjęliśmy na ten temat w ubiegłym roku.
Przeczytałem sprawozdanie z dużym zainteresowaniem i teraz wysłuchałem pana Zatloukala, któremu chcę serdecznie podziękować, ponieważ uważam, że w tej kwestii, w tej debacie i w naszych wysiłkach, aby poprawić sytuację, jesteśmy partnerami.
Moglibyśmy teraz wysłuchać opisu wyzwań społeczno-ekonomicznych, przed którymi stoimy - osobno, zbiorowo, razem, ale również stwierdzeń dotyczących znaczenia inwestycji - lepszych inwestycji, większych inwestycji - w polityki dotyczące kształcenia i szkolenia.
Uważam, że polityka kształcenia i szkolenia stanowi główną część wysiłków prowadzących do stworzenia zamożniejszego i spójniejszego społeczeństwa europejskiego.
We wszystkich europejskich systemach kształcenia występują nierówności w dostępie do edukacji, które są odzwierciedleniem nierówności społeczno-ekonomicznych.
W przypadku tych nierówności paradoksem systemów kształcenia i szkolenia jest fakt, że bardzo często systemy te przyczyniają się do ich pogłębienia.
Jednak czasami są jedynym sposobem zmniejszenia nierówności.
W całej Europie proces modernizacji systemów kształcenia i szkolenia jest spowodowany głównie chęcią osiągnięcia większej skuteczności poprzez ograniczenia kosztów.
Jest to oczywiście pożądane, jednak często i błędnie twierdzi się, że skuteczność i równy dostęp wykluczają się wzajemnie.
Komunikat Komisji był częścią naszego zobowiązania do pomocy państwom członkowskim w ulepszaniu ich systemów kształcenia i szkolenia i wykazaliśmy w nim, że skuteczność i równy dostęp nie muszą się wzajemnie wykluczać i nie cierpi na tym jakość.
Skuteczność i równy dostęp mogą się wzajemnie wzmacniać.
Uważam, że to jest najważniejsze przesłanie całego komunikatu.
Sprawozdanie zdecydowanie podkreśla, że istnieje potrzeba, aby europejskie systemy kształcenia i szkolenia były zarówno skuteczne, jak i sprawiedliwe, jeżeli mają przyczyniać się nie tylko do rozwoju gospodarczego, ale i spójności społecznej.
Cieszy mnie zwłaszcza nacisk położony na potrzebę rozwijania skutecznych polityk zakładających równe szanse i obejmujących cykl uczenia się trwający całe życie oraz na potrzebę inwestycji we wczesną edukację, ponieważ inwestycje w wysokiej jakości edukację przedszkolną i we wczesnym dzieciństwie są, jak udowodniono, najskuteczniejszym sposobem na przerwanie cyklu nierówności.
Jestem również zadowolony, że potwierdzacie państwo nasz wniosek, że wczesne ukierunkowywanie uczniów ma negatywne skutki pod względem skuteczności i równego dostępu do edukacji.
Oczywiście duży nacisk został również położony na potrzebę stworzenia kultury oceniania w celu opracowania skutecznych, długoterminowych polityk i polityk opartych na solidnych podstawach.
Państwa inicjatywa przybliży nas do stworzenia strategii uczenia się przez całe życie opartych na ideach równości, unikania wykluczenia, integracji i spójności społecznej.
Weźmiemy ją w pełni pod uwagę w naszych przyszłych inicjatywach w zakresie edukacji i szkolenia, zwłaszcza we wniosku dotyczącym wspólnego sprawozdania w sprawie realizacji naszego programu pracy i refleksji na przyszłość, który zostanie przygotowany w 2008 r., oraz w zielonej księdze dotyczącej związków między edukacją i migracją, w której nierówności będą najważniejszą kwestią.
Mamy nadzieję przedstawić ten komunikat przyszłą wiosną.
sprawozdawczyni komisji opiniodawczej Komisji Praw Kobiet i Równouprawnienia. - (DE) Pani przewodnicząca! Pytanie brzmi: dlaczego rozmawiamy o równości czy nierówności, podczas gdy więcej kobiet niż mężczyzn osiąga wysoki poziom edukacji?
Oznacza to, że mamy te same możliwości edukacyjne i korzystamy z nich, lecz równość możliwości nie jest już zagwarantowana.
W przypadku szkoleń, stosowania nabytej wiedzy, kobiety nadal są dyskryminowane, co świadczy o tym, że nadal nie ma równości w systemach kształcenia i szkoleń.
Dlatego niezbędne jest, by uwzględnić kobiety, które są matkami i na przykład studiują, by domagać się szczególnie elastycznej organizacji studiów oraz propagować i wspierać dostęp młodych kobiet, zwłaszcza pochodzących z oddalonych regionów i grup szczególnie wrażliwych, jak kobiety imigrantki i kobiety z mniejszości etnicznych, ponieważ w tym obszarze mamy do czynienia ze znacznymi nierównościami.
Ten proces musi rozpoczynać się w wieku przedszkolnym i szkolnym i trwać aż do szkolenia zawodowego.
Jeśli można, będę kontynuować po krótkiej przerwie.
w imieniu grupy PPE-DE. - (HU) Dziękuję, pani przewodnicząca.
Będę mówił w języku węgierskim.
Panie komisarzu! W ubiegłym tygodniu, jako przedstawiciel Komisji Kultury i Edukacji, brałem udział w konferencji w Lizbonie, pod tytułem "Młode głosy - Różnorodność w Edukacji”, zorganizowanej przez prezydencję portugalską.
Głęboko poruszającym doświadczeniem była możliwość wysłuchania młodych ludzi, mających różne rodzaje niepełnosprawności fizycznej i związanej z uczeniem się, którzy mówili o swoich doświadczeniach w szkole.
Ich historie miały jedną cechę wspólną: wszyscy uważali, że są w stanie uczestniczyć w zajęciach szkolnych wspólnie z pełnosprawnymi kolegami oraz że nie będą oceniani ze względu na ich niepełnosprawność, lecz na umiejętności i osobowość.
Włączanie dzieci niepełnosprawnych do głównego nurtu w edukacji, wspólnie z pełnosprawnymi rówieśnikami jest również niezbędne w celu zapewnienia ich akceptacji przez społeczeństwo i łatwiejszej integracji w wieku dorosłym.
Jeśli dzieci są przyzwyczajane od wczesnego wieku do przebywania z dziećmi, które mają różne rodzaje niepełnosprawności i uczą się w równym stopniu je szanować oraz pomagać im, wówczas istnieje duża szansa, że jako dorośli będą miały więcej zrozumienia i empatii dla osób niepełnosprawnych.
Sprawozdanie, które omawiamy, dotyczy w znacznym stopniu kwestii integracji powiązanej z różnicami społecznymi.
Jestem przekonany, że poprzez analogię do przykładu, który przytoczyłem powyżej, istotne jest również, aby dzieci w trudnej sytuacji społecznej mogły uczestniczyć z innymi dziećmi w różnych etapach kształcenia.
Aby to osiągnąć, należy wprowadzić dwie rzeczy.
Jedną z nich jest postęp technologiczny i usunięcie barier.
Z tego punktu widzenia, państwa członkowskie położone w Europie Środkowej i Wschodniej zostają daleko w tyle: szkoły, środowisko szkolne, infrastruktura transportowa, nawet szpitale i inne instytucje nie są na przykład dostępne dla osób poruszających się na wózkach inwalidzkich.
Kolejną kwestią, której realizacja potrwa dłużej, jest zmiana nastawienia, która jest potrzebna u decydentów, aby mogli uznać, że edukacja integracyjna jest pierwszym niezbędnym etapem w procesie, prowadzącym do akceptacji społecznej i integracji.
Na zakończenie pragnę powiedzieć, że również sport jest ważnym narzędziem edukacyjnym i niwelującym nierówności społeczne, ponieważ różnice społeczne i socjalne znikają w sporcie; liczą się tylko talent, determinacja i umiejętności.
Wychowanie fizyczne w szkołach oraz sport w znacznym stopniu przyczyniają się do wzmacniania ważnych wartości społecznych, jakimi są solidarność i poszanowanie godności innych osób.
Dlatego uważam, że istotne jest, aby w debacie Parlamentu na temat jakości, skuteczności i równego dostępu do kształcenia i szkoleń, powinno się wspomnieć również o znaczeniu wychowania fizycznego i jego jakości, skuteczności oraz równym dostępie do niego.
Musimy ponadto dopilnować, by edukacja integracyjna w tym zakresie odgrywała znaczną rolę.
Gratuluję sprawozdawcy i dziękuję za uwagę.
w imieniu grupy PSE. - (DE) Pani przewodnicząca! Prawo do nieograniczonej edukacji, które oznacza prawo dostępu do kształcenia, jest zapisane w Karcie Praw Podstawowych, a jednak nadal występują jego niedostatki i nie jest w pełni realizowane.
Znaczna rozbieżność wyników systemów edukacyjnych w UE przekłada się na różnice w rozwoju gospodarczym i społecznym.
Systemy edukacyjne muszą być skuteczne, sprawiedliwe i przede wszystkim dostępne bez przeszkód.
Skuteczność należy propagować i podkreślać od etapu przedszkolnego, w szkołach i w systemie kształcenia zawodowego.
Niezwykle ważne jest, by kształcenie wyższe osiągnęło pewien stopień elastyczności, aby sprawnie odpowiadać na zmianę gospodarczą i społeczną, ponieważ to jedyny sposób na stworzenie przewagi konkurencyjnej.
Wielowymiarowość, jakość i współpraca z sektorem prywatnym oraz propagowanie badań i rozwoju są niezbędne.
Jednak nie możemy kształcić ludzi jedynie po to, by dostarczyć gospodarce dobrze wykwalifikowanych pracowników.
Kształcenie wzbogaca osobowość i jest warunkiem umożliwiającym spójność społeczną.
Sprzyja rozwojowi osobistemu i zwiększa szacunek do samego siebie - ten obszar jest co najmniej równie istotny, co szkolenie umiejętności specjalistycznych, zawodowych czy biznesowych.
Musimy pracować w kierunku doprowadzenia do sytuacji, w której nauczyciele i wszyscy ich uczniowie otrzymują edukacje o wysokiej jakości i przede wszystkim mają możliwości zaawansowanego i elastycznego rozwoju, ponieważ w tej dziedzinie przez lata nic się nie zmieniło.
Tak nie może być dalej!
Uproszczeniem byłoby stwierdzenie, że polityka edukacyjna powinna być wyłącznie problemem państw członkowskich.
To tylko po części prawda.
Europejski obszar edukacyjny, mający wspólną perspektywę, czyli cele lizbońskie, również wymaga wspólnego podejścia, aby mógł być skuteczny i gwarantować równość dostępu.
w imieniu grupy ALDE. - (LT) Panie i panowie! Kształcenie jest nieodłączną częścią europejskiego wymiaru społecznego, ponieważ ukazuje znaczenie solidarności, równych szans i integracji społecznej.
Wszyscy obywatele muszą otrzymać wiedzę i umiejętności od nich wymagane, muszą także ustawicznie je odświeżać.
Ponadto konieczne jest uwzględnienie szczególnych potrzeb osób znajdujących się na granicy wykluczenia społecznego.
Unia Europejska nie reguluje bezpośrednio rozwoju krajowych systemów edukacyjnych, ale ma jednak znaczny wpływ na ich rozwój, po pierwsze poprzez wspólne cele Unii Europejskiej; po drugie poprzez monitorowanie zestawu wytycznych europejskich i sprawozdania dotyczące rozwoju systemów edukacyjnych przedstawiane przez państwa członkowskie, a po trzecie poprzez programy edukacyjne i szkoleniowe finansowane przez Unię Europejską.
Z zadowoleniem odnoszę się do zalecenia Komisji dotyczącego inwestowania w zasoby ludzkie jako priorytetu funduszy strukturalnych.
Unia Europejska musi zapewnić niezbędne warunki dla każdego państwa członkowskiego, które chce stworzyć i rozwijać skuteczny europejski system edukacyjny i szkoleniowy, aby rozwiązać istotne problemy.
Na przykład jednym z najważniejszych obecnie problemów na Litwie jest przemoc w szkołach.
Aby rozwiązać ten problem, na szczeblu krajowym zapoczątkowano i wdrożono szereg programów prewencyjnych.
Kolejną kwestią jest fakt, że szukamy wszelkich metod, które pomogą nam podnieść jakość szkolnictwa wyższego, mając na celu zapewnienie poziomu edukacji świadczonej przez uniwersytety w naszym kraju, który byłby równy z poziomem najlepszych uczelni wyższych w Europie Zachodniej.
Litewski system edukacyjny boryka się również z innymi problemami.
Jednym z nich są niskie wynagrodzenia nauczycieli wszystkich przedmiotów, co nieodwołalnie prowadzi do braku nauczycieli.
Nie mamy wystarczających środków finansowych na naprawę hali sportowych i boisk, a uważam, że poprawa infrastruktury sportowej jest ważna nie tylko, aby zachęcać uczniów do uprawiania sportów, lecz także, by zapobiegać zjawiskom, takim jak narkomania i nadużywanie alkoholu, czy też palenie.
Jescze jednym bardzo ważnym problemem jest pokolenie młodych emigrantów, które powraca do kraju.
Potrzebują oni dodatkowych środków i dodatkowych nauczycieli prowadzących zajęcia wyrównawcze i specjalne programy.
Wspomniałam jedynie kilka problemów, które z pewnością spotykane są również w innych państwach członkowskich Unii Europejskiej.
W pełni zgadzam się z mówcą, który powiedział, że obecna sytuacja nie jest zadowalająca.
Celem Unii Europejskiej na dziś powinna być realistyczna ocena i aktywne wsparcie różnych systemów edukacyjnych starających się spełniać wspólne cele i normy europejskie.
w imieniu grupy UEN. - Pani Przewodnicząca! W Polsce popularne jest powiedzenie: "czego Jaś się nie nauczy, tego Jan nie będzie umiał”.
W powiedzeniu tym zawarta jest mądrość przypominająca o tym, że najbardziej efektywne jest nauczanie dzieci.
Słusznie więc sprawozdawca proponuje zwiększenie środków na kształcenie przedszkolne, bo właśnie w okresie przedszkolnym rozpoczyna się integracja społeczności, służąca rozwojowi człowieka i przygotowaniu go do wypełnienia swojej misji.
Tę integrację należy umacniać również w okresie późniejszym.
Słusznie więc sprawozdawca dostrzega problem podziału na kategorie i potrzebę różnicowania dopiero na szczeblu szkół średnich i wydłużania okresu nauki w szkole.
Dobrze też stało się, że w projekcie rezolucji wyraźnie zaznaczono konieczność powiązania polityki kształcenia i szkolenia zawodowego z polityką dotyczącą zatrudnienia, gospodarki, integracji społecznej oraz poprawy konkurencyjności szkolnictwa wyższego i umożliwienia wszystkim dostępu na równych zasadach.
Najlepszym argumentem przypominającym i przemawiającym za przyjęciem takiego układu kształcenia jest fakt, że 75 milionów mieszkańców Unii Europejskiej, czyli 32% siły roboczej, ma niedostateczne wykształcenie, co dotkliwie odbija się na efektywności pracy, wynikach gospodarczych i sytuacji społecznej.
Ten stan trzeba zmienić.
w imieniu grupy GUE/NGL. - (CS) Panie i panowie! Sprawiedliwy i skuteczny system powinien gwarantować dostęp do edukacji dla każdego.
Sprawozdawca stwierdza, że potrzebujemy poprawy edukacji przedszkolnej, na którym to etapie osoby kształtują swoje przyzwyczajenia i umiejętności konieczne na dalszym etapie uczenia się.
Sprawozdawca zwraca się do państw członkowskich o zwiększenie finansowania edukacji przedszkolnej.
Jednak jaka jest rzeczywistość?
Prawie w każdym państwie UE w ostatnich latach zamykano placówki przedszkolne.
Niż demograficzny nie jest jedynym powodem.
Komisja Praw Kobiet i Równouprawnienia zgadza się z tą obserwacją, a sytuacja w Czechach niczym się pod tym względem nie różni.
Przedszkola są zamykane, ponieważ ich utrzymanie jest zbyt drogie.
W ten sposób miasta i wsie starają się zaoszczędzić znaczną część budżetów.
Przedszkola przy zakładach pracy praktycznie już nie istnieją.
Kolejki dzieci czekających na przyjęcie do takich placówek rosną.
Zaczynają się pojawiać prywatne żłobki o wysokim standardzie: oferują nauczanie języków obcych i inne dodatkowe usługi, ale jedynie bogate rodziny mogą sobie na nie pozwolić.
Edukacja przedszkolna w Czechach była i jest dobrej jakości, ale nawet w tym obszarze istnieją pewne nierówności.
Co więcej, nie mogę zgodzić się z ust. 21 sprawozdania, w którym stwierdzono, że bezpłatne wyższe studia niekoniecznie zapewniają równy dostęp.
Sytuacja, w której młodzi ludzie zaciągają kredyty studenckie, które spłacają później, będzie miała duży wpływ na uboższych studentów; może to wpłynąć na psychikę młodych ludzi, którzy wchodzą w życie obciążeni długami.
Europa doświadcza fali imigracji.
Wśród imigrantów jest wiele dzieci i uczniów.
Osoby te mają wielki potencjał, który może pomóc Unii w dalszym rozwoju.
Stoją one również na umownej linii startu i powinniśmy umożliwić im udane uczestniczenie w systemie edukacyjnym.
W tym kontekście trudno jest zrozumieć prawodawstwo dotyczące szkół obowiązujące w Czechach od stycznia 2005 r., które określa zasięg, w jakim edukacja może być zapewniana obcokrajowcom mającym stałe pozwolenie na pobyt lub też wizy krótko- bądź długoterminowe, uchodźcom lub osobom ubiegającym się o azyl, czy też osobom, którym udzielana jest tymczasowa ochrona.
Jedna decyzja biurokratyczna wytycza linię między dziećmi, które muszą iść do szkoły, a tymi, którym tego nie wolno.
Wszystko zależy od tego, jak szybko dana osoba uzyska odpowiedni status.
Zacznijmy od tego, że sam ich przyjazd jest wystarczająco traumatycznym przeżyciem.
Musimy czynić wszelkie starania, by przekraczanie przez takie osoby granic naszej Unii było prostsze.
Nie chcemy, by młodzi ludzie byli wciągani w różne niepożądane działania społeczne.
(RO) Pani przewodnicząca, panie komisarzu, drodzy koledzy! Gratuluję panu posłowi Zatloukal sprawozdania, które uważam za bardzo dobre, ponieważ odnosi się do jednego z najważniejszych i najbardziej wrażliwych rozdziałów naszego życia, czyli edukacji.
Ponadto chciałbym odnieść się do trzech aspektów przedstawionych w sprawozdaniu: zwracałem się o zwiększone wsparcie programów doskonałości na uniwersytetach, zarówno na szczeblu państw członkowskich, jak też Unii Europejskiej, w celu rozszerzenia jej kompetencji.
Jest to niezbędne, jeśli chcemy, by agenda lizbońska była skuteczna oraz by zmniejszały się luki w porównaniu z innymi podmiotami w skali światowej.
Brak wysoko wykwalifikowanych specjalistów w Europie jest odczuwalny wszędzie, a szczególnie poważnie w nowych państwach członkowskich, z powodu zjawiska drenażu mózgów.
Jednocześnie jestem przekonany, że zwiększenie skuteczności procesu kształcenia jest blisko związane z wielojęzycznością.
W kontekście swobodnego przepływu obywateli Unii Europejskiej, dostosowanie do wymogów rynku wymaga znajomości języków obcych.
Ponadto wymiany uczniów i studentów byłyby łatwiejsze dzięki kształceniu wielojęzycznemu.
W odniesieniu do równego dostępu do systemów kształcenia i szkoleń uważam, że państwa członkowskie powinny znaleźć niezbędne środki w celu zwiększenia stopnia dostępności do edukacji i szkoleń dzieci, młodzieży i dorosłych.
Stanowiska subsydiowane powinny stanowić wsparcie dla nieuprzywilejowanych kategorii społecznych w celu ograniczenia analfabetyzmu, w celu adaptacji społecznej, lepszego dostosowania do wymogów rynku oraz zmniejszenia bezrobocia.
W ten sposób ograniczymy zapotrzebowanie na siłę roboczą z krajów trzecich.
Mamy wystarczające zasoby ludzkie, lecz ludzie ci nie są skutecznie szkoleni i nie zarządza się nimi efektywnie.
(ES) Pani przewodnicząca! Przegląd celów lizbońskich przeprowadzony w 2005 r. wykazał jeszcze raz, jak ważne jest umiejscowienie edukacji i szkolenia w centrum przyszłej strategii UE.
Jest oczywiste, co potwierdzają dane Eurostatu, że nie udaje nam się osiągnąć ambitnych celów, które wytyczyliśmy w związku z kształceniem wyższym na rok 2015: inwestowanie w badania i rozwój, modernizacja uniwersytetów, ograniczenie poziomu niezdanych egzaminów uniwersyteckich i liczby uczniów przedwcześnie porzucających naukę, większy udział osób dorosłych w kształceniu ustawicznym oraz wzrost liczby absolwentów szkół średnich.
Z powodu tego opóźnienia jesteśmy w tyle za naszymi partnerami międzynarodowymi, Stanami Zjednoczonymi, Indiami, Japonią, a ponadto mamy wysoce zróżnicowaną sytuację w poszczególnych państwach członkowskich.
Czynienie skutecznych i wydajnych postępów w systemach edukacyjnych jest ważne nie tylko z uwagi na konkurencyjność międzynarodową i wzrost gospodarczy, ale też jest to istotny składnik postępu w dążeniu do spójności społecznej naszych społeczeństw.
Inwestowanie w edukację przedszkolną, podstawową i średnią jest podstawowym wymogiem w celu ograniczenia ryzyka wykluczenia społecznego i zapewnienia wyższych poziomów zatrudnienia oraz wyższych wynagrodzeń.
Należy zwiększyć zarówno finanse publiczne jak i prywatne przeznaczane na edukację, a państwa członkowskie muszą poważnie rozważyć potrzebę rozbudowania procesu bolońskiego i kopenhaskiego.
Podobnie, edukacja uniwersytecka powinna zostać zaadaptowana do coraz bardziej zróżnicowanych społecznych i gospodarczych potrzeb naszych społeczeństw, jednocześnie nie zapominając o fakcie, że edukacja jest również podstawą szkolenia wolnych obywateli, zdolnych do odgrywania aktywnej roli w społeczeństwie.
Wreszcie, musimy z należnym pośpiechem uaktualnić i udoskonalić nauczanie w szkołach zawodowych oraz przystosować je do nowych wyzwań stawianych przez przedłużenie aktywności zawodowej Europejczyków, które zwiększa socjoekonomiczne i edukacyjne oczekiwania osób dorosłych, nie zaniedbując szkoleń dotyczących niedyskryminacji płci na każdym poziomie kształcenia.
Przypominając zalecenie Parlamentu Europejskiego i Rady z 2006 r. podkreślające potrzebę rozwijania uczenia się przez całe życie, ze szczególnym uwzględnieniem osób bezrobotnych, oraz znaczenie przystosowywania się do zmian gospodarczych wpływających na funkcjonowanie rynku pracy, chciałabym zwrócić uwagę na znaczenie edukacji dla większej mobilności na rynku pracy, co oznacza szansę na obniżanie bezrobocia strukturalnego.
Pozwolę sobie podkreślić znaczenie europejskich ram kwalifikacyjnych dla wzrostu mobilności pracowników.
Równy dostęp do edukacji, tak istotny czynnik wyrównywania szans życiowych dzieci i młodzieży, wiąże się z finansowaniem edukacji w krajach Unii.
Różnice środków finansowych przeznaczanych na cele edukacyjne, kwalifikacje i płace nauczycieli wpływają istotnie na możliwość realizacji tego celu strategii lizbońskiej.
Sprawozdanie na temat postępów w realizacji celów lizbońskich w zakresie edukacji i szkolenia, przyjęte przez Komisję w 2005 roku, wskazuje wyraźnie, że postępy w tym obszarze nie są wystarczające, aby w 2010 roku osiągnąć zamierzony poziom.
Dlatego tak ważne jest pochylenie się nad poprawą jakości kształcenia, zapobiegającego społecznemu wykluczeniu i zwiększającego konkurencyjność gospodarki.
Gratuluję panu Tomášowi Zatloukalowi jego świetnego sprawozdania!
(PT) Jednym z obszarów kształcenia, który nadal pozostaje w tyle w niektórych państwach Unii Europejskiej, zwłaszcza w Portugalii, jest edukacja przedszkolna.
Wydaje mi się zatem niezbędne zaakcentowanie wezwania państw członkowskich do poczynienia znacznie większych inwestycji w publiczną sieć żłobków, w której pracują nauczyciele o wysokich kwalifikacjach zawodowych, którzy są w stanie zajmować się wszystkimi dziećmi, ponieważ jest to jeden z najskuteczniejszych sposobów rozwijania ich intelektu, kładzenia podstaw pod przyszłą naukę, zwiększania ogólnych umiejętności, znacznej poprawy równości dostępu do systemu edukacyjnego i zwalczania nierówności społecznych.
Niezbędne jest również zapewnienie odpowiedniej jakości edukacji podstawowej i średniej, która musi być powszechna, obowiązkowa i bezpłatna, aby zapewnić podstawowe wykształcenie i kluczowe umiejętności, które przyczynią się do nabycia fundamentalnych wartości społecznych i obywatelskich oraz wykształcenia na rzecz pokoju i równości, tym samym wzmacniając spójność i integrację społeczną.
W odniesieniu do edukacji w szkołach wyższych powinno się uznać, że jest to podstawowy sektor w społeczeństwach rozwiniętych, dlatego też należy dbać o odpowiednie wyniki uczniów w szkole, zapobiegać sytuacjom, gdy uczniowie przedwcześnie odchodzą ze szkoły - co ma miejsce w Portugalii, gdzie niestety około 40% uczniów nie kończy nawet szkoły średniej.
Cięcia budżetowe w sektorze edukacji, wzrastające koszty edukacji w szkołach wyższych oraz trudna sytuacja społeczna znacznej części rodzin i młodych osób przyczyniają się do tego, że Portugalia nie ma znacznych sukcesów w zwiększaniu popularności kształcenia wyższego w populacji, przez co kraj ten ma najniższe wskaźniki pod tym względem w Unii Europejskiej.
Biorąc po uwagę, że badania wykazują, iż wydłużenie przeciętnej nauki szkolnej o każdy kolejny rok zwiększa skokowo produkcyjność w przeciętnym kraju UE o 6,2%, możemy lepiej zrozumieć trudności krajów, które nie umożliwiają swoim obywatelom dostępu do edukacji o wysokich standardach.
(DE) Pani przewodnicząca, panie komisarzu, panie i panowie! Edukacja odgrywała i nadal odgrywa kluczową rolę w rozwoju europejskiej gospodarki oraz w rozwoju osobistym młodych ludzi.
W pełni zgadzam się z tym stwierdzeniem oraz z wieloma innymi zawartymi w sprawozdaniu i pragnę wyrazić podziękowanie i uznanie dla pana posła sprawozdawcy.
Słusznie również powiedziano, że systemy kształcenia są skuteczne, kiedy zaangażowane środki wytwarzają najlepsze możliwe wyniki.
Cele te są w zasadzie realizowane przez wszystkie państwa członkowskie UE, lecz badania porównawcze często wykazują pewne ciekawe fakty dotyczące wyników.
Z tego powodu wskazówki i apele do państw członkowskich, jak zauważono w sprawozdaniu, są bardziej uzasadnione z perspektywy europejskiej, nawet jeśli nie mają one bezpośredniej mocy sprawczej w odniesieniu do treści i struktury edukacji.
Powody takich rozbieżnych skutków można znaleźć w różnicach w zakresie jakości i intensywności kształcenia, co wpływa na zróżnicowane wyniki w szkole, a tym samym na nierówne szanse życiowe młodych ludzi.
Moim zdaniem należy koniecznie i pilnie wielokrotnie wyjaśniać, że dzisiejsze pokolenie uczniów, po ukończeniu edukacji, będzie uczestniczyło w międzynarodowym konkursie o miejsca na szkoleniach.
Równe szanse dla wszystkich stanowią zatem wyzwanie dla państw członkowskich, któremu muszą one sprostać, aby dopilnować, by młodzi ludzie otrzymywali najlepsze możliwe wykształcenie, które wyposaża je w umiejętności intelektualne, jakich potrzebują, aby się rozwinąć.
Jednakże równość szans zawsze wiąże się również z jakością i wynikami w szkole.
Dlatego też potrzeba w większym stopniu skoncentrować się na jakości i wynikach systemu kształcenia.
W tym kontekście rozważania powinny dotyczyć nie tylko równości kształcenia dla wszystkich, lecz także zaoferowania wszystkim równych warunków na starcie, po którym następuje możliwie najlepsza edukacja, uwzględniająca indywidualne talenty i różnice w możliwościach fizycznych i intelektualnych.
(RO) Pani przewodnicząca, panie komisarzu! Unia Europejska planuje, że do roku 2010 liczba młodych osób w wieku 18-24 lat porzucających naukę nie przekroczy 10%, a ponad 85% młodych osób w wieku powyżej 18 lat będzie podejmowało naukę w szkołach ponadlicealnych.
9,7% dzieci w Unii Europejskiej w wieku od 0 do 17 lat pochodzi z rodzin nieposiadających żadnych dochodów.
Wiele dzieci z rodzin ubogich lub ze środowisk wiejskich nie uczęszcza do żadnego typu szkół ponadlicealnych ze względów finansowych.
Uważam, że w Europie socjalnej wszyscy, którzy pragną się uczyć, powinni mieć dostęp do stypendiów dla uczniów i studentów.
Dzieci niepełnosprawne również muszą mieć dostęp do kształcenia.
Państwa członkowskie i Komisja muszą za priorytet uznać zapewnienie miejsc w żłobkach i przedszkolach dla co najmniej 90% dzieci w wieku poniżej 7 lat.
W ten sposób młode matki będą mogły pogodzić życie rodzinne z działalnością zawodową.
Zwracam się również o zapewnienie szkoleń i motywacji dla nauczycieli, aby osiągnąć większą skuteczność kształcenia.
Pani Przewodnicząca! Chciałbym zwrócić uwagę na kilka spraw.
Po pierwsze, zgadzam się z poglądem sprawozdawcy, że najbardziej opłacalne są nakłady na kształcenie przedszkolne, gdyż tam inwestycje przynoszą największe rezultaty.
Z drugiej strony, istotne jest wsparcie modernizacji uniwersytetów, nacisk na równy dostęp do szkolnictwa wyższego i zwiększenie jego konkurencyjności.
Po drugie, z równego dostępu do edukacji płynie wiele korzyści.
Mamy do czynienia z rozwojem społecznym, wzrostem gospodarczym, wzrostem innowacyjności, rozwojem potencjału ludzkiego, nowych technologii, a także ze spadkiem bezrobocia.
Po trzecie, choć zwrot inwestycji w edukację następuje dopiero po długim czasie i wymaga długoterminowego planowania, należy pamiętać, iż inwestycje te są sprawą kluczową.
Po czwarte, podzielam pogląd, że istotne jest powiązanie polityki kształcenia i szkolenia zawodowego z polityką zatrudnienia, polityką gospodarczą i z integracją społeczną.
Po piąte, istnieje potrzeba inwestowania w naszą młodzież, bo młode pokolenie to przyszłość Unii Europejskiej.
Niezmiernie ważne jest, aby zapobiegać przedwczesnemu opuszczaniu szkoły.
Po szóste, Pani Przewodnicząca, stoimy przed problemem demograficznym, jakim jest starzenie się obywateli Europy.
Dlatego należy promować kształcenie dorosłych przez całe ich życie.
Po siódme, edukacja, edukacja i jeszcze raz edukacja.
Pani przewodnicząca! Ogólnie jestem zaniepokojony bezkrytyczną akceptacją Komisji dla ograniczania przez państwa członkowskie funduszy na kształcenie.
Jest to zwłaszcza widoczne w Irlandii, gdzie wzrost liczby ludności powoduje przepełnienie klas.
Od dawna przekonuję, że edukacja przedszkolna i podstawowa jest niezwykle ważna dla rozwoju osobowego każdego dziecka.
Wszystkie dowody wskazują na to, że im lepsze jest kształcenie, tym lepsze są szanse życiowe ucznia.
Łączy się to nawet z dłuższym i zdrowszym życiem.
Uważam, że Komisja i państwa członkowskie muszą przywiązywać tak samo duża wagę do jakości jak do skuteczności i równego dostępu do edukacji.
Jakość środowiska szkolnego i nauczania ma podstawowe znaczenie dla skuteczności.
Dzieci potrzebują dobrych nauczycieli i programu nauczania, który zapewni im całościowe wykształcenie, który nauczy ich podejmować racjonalne decyzje, radzić sobie z różnorodnością i zmianami, komunikować się z innymi oraz zapewni im ogólne etyczne podstawy dla wartości, którymi będą chciały kierować się w życiu.
Są to umiejętności, których będą potrzebowały, aby najlepiej zrealizować swój potencjał i potencjał swojego społeczeństwa.
Istnieje jednak problem o wiele bardziej pilny i podstawowy - problem głodnych dzieci w szkołach.
W Irlandii tysiące dzieci przychodzą do szkoły głodne, a jestem pewien, że nie jesteśmy wyjątkiem.
Nie jest ważne, jak równy lub skuteczny mają dostęp; te dzieci nie mogą sobie dobrze radzić, a długotrwałe negatywne konsekwencje tej sytuacji przeważają nad oszczędnościami dla państwa, które nie zapewnia tym dzieciom odpowiedniego wyżywienia.
komisarz. - (SK) Chciałbym podziękować państwu za spójną debatę, ponieważ potwierdza ona nie tylko sprawozdanie i komunikat Komisji w tej sprawie, lecz także stanowisko państw członkowskich, które wyraziły swoje poglądy podczas posiedzenia ministerialnego w listopadzie, a następnie w tej połowie roku 2007, kiedy Rada przyjęła konkluzje, również potwierdzające główne punkty komunikatu Komisji.
Pragnę wygłosić parę uwag.
Uważam, że propagowanie równego dostępu i skuteczności kształcenia jest obowiązkiem moralnym i podstawową potrzebą finansową/ekonomiczną.
Logika mówi, że musimy lepiej i więcej inwestować w edukację: po pierwsze lepiej, ponieważ istnieją możliwości bardziej efektywnego wykorzystania każdego euro, każdej korony i każdego funta.
Kilku mówców stwierdziło, że umiejętności oraz jakość kształcenia i edukacji zawodowej mają decydujący wpływ na przyszłą pozycję zarówno osób indywidualnych, jak i grup społecznych, a więc należy je stale udoskonalać.
Osoby, które mogą je poprawiać, to na przykład nauczyciele.
Inwestowanie w jakość szkolenia nauczycieli jest jednym z najskuteczniejszych sposobów osiągnięcia ogólnej poprawy, ponieważ nauczyciele potęgują ten efekt.
W odniesieniu do udoskonalania, istnieje systematyczne zapotrzebowanie na przykład na ocenę jakości jako podstawowe narzędzie, a nie jako środek wyjątkowy - stosowany nie w nadzwyczajnych sytuacjach, ale standardowo - w której to ocenie analizuje się wkłady i wydajność końcową, a także wszystkie etapy pośrednie, a jakość podlega ocenie i jest nagradzana.
Chcę powiedzieć, że Komisja nadal będzie się koncentrować na tej kwestii, czego oczekuje się od nas w tym sprawozdaniu.
Chcemy poświęcać większą uwagę kwestii dostępnej i skutecznej edukacji, na przykład w przyszłorocznym temacie przewodnim poświęconym edukacji i migracji.
Obecnie trwają konsultacje dotyczące szkoły w XXI w, tj. na temat tego, czego oczekuje się od szkół w tej nowej epoce; chcemy oczywiście, by proces ten doprowadził do określenia aktualnego obrazu pozycji szkoły w dzisiejszym społeczeństwie europejskim.
Kolejnym tematem podjętym przez nas ostatnio jest komunikat przyjęty w sierpniu w sprawie jakości kształcenia nauczycieli oraz bardzo istotne wnioski, jakie w nim przedstawiono.
Podsumowując, uważam, że wspomniane procesy, czyli proces boloński i kopenhaski, oraz kwestie dotyczące kształcenia dorosłych, edukacji przedszkolnej i edukacji przez całe życie muszą zostać potraktowane łącznie w kontekście dostępności i jakości, będących kluczowymi czynnikami w prawdziwie sprawiedliwym systemie edukacji, którego potrzebujemy obecnie i będziemy potrzebować w przyszłości.
Zamykam debatę.
Głosowanie odbędzie się w czwartek, 27 września 2007 r.
Oświadczenia pisemne (art. 142)
na piśmie. - (ET) Czas na nikogo nie czeka.
Jest oczywiste, że w 2010 r. Europa nie będzie najbardziej konkurencyjną gospodarką na świecie.
Odpowiedni i właściwie zorganizowany system edukacji przybliżyłby nas do osiągnięcia tego celu.
Nie można ignorować poziomu akademickiego i finansowego poszczególnych najlepszych uniwersytetów.
Według różnych danych 20 do 30 z 50 najlepszych światowych uniwersytetów znajduje się w Stanach Zjednoczonych.
Dalszych 5 lub 6 mieści się w Wielkiej Brytanii.
Reszta Europy jest na trzecim miejscu, mając 4-5 takich uniwersytetów, przy czym mocno stąpają nam po piętach Kanada i Australia.
Sukcesy zwykle chodzą parami.
Niestety, sukces zawdzięcza swoje istnienie głównie temu, że angielskojęzyczny rynek edukacyjny może pozyskać miliardy wpływowych klientów.
Efekt skali jest odpowiedzialny za resztę.
W wyniku tego Uniwersytet Harvarda jest kilkadziesiąt razy zamożniejszy i bardziej sławny niż jego najbliższy konkurent.
Powielanie elitarnego systemu Ivy League czy Oxbridge w Europie kontynentalnej jest ryzykownym przedsięwzięciem.
Nazwałabym je nawet podążaniem w ślepą uliczkę.
Zarówno w Stanach Zjednoczonych, jak i w Wielkiej Brytanii umiejętności czytania, pisania i liczenia w społeczeństwie są uważane za niewystarczające.
Jeśli pragniemy sukcesu, zwłaszcza szybkiego sukcesu, bardziej rozsądne byłoby całkowite poleganie na działaniach, które są nam znane.
Krajem europejskim, który odnosi największe sukcesy w dziedzinie kształcenia, jest niewątpliwie Finlandia, której strategia narodowa obejmuje publiczny dostęp do kształcenia na jednakowo wysokim poziomie wszędzie.
Edukacja jest z natury obszarem strategicznym.
Skutki decyzji i działań są widoczne dopiero po upływie kilkudziesięciu lat.
A zatem, w odniesieniu do równości, bezzasadne byłoby poświęcanie kolejnych 25 lat w imię wyższych celów.
Nawet gdyby była to właściwa droga.
Jednorodnie wysoki poziom pozostaje największym atutem Europy w konkurencji międzynarodowej.
Europejska strategia na rzecz praw dziecka: przeciwko dyskryminacji i wyłączeniu społecznemu osób cierpiących na zaburzenia typu "dys" (debata)
Następnym punktem jest debata na temat pytania ustnego do Komisji dotyczącego europejskiej strategii na rzecz praw dziecka: przeciwko dyskryminacji i wyłączeniu społecznemu osób cierpiących na zaburzenia typu "dys”, złożonego przez: Anna Záborská, Amalia Sartori i Marie Panayotopoulos-Cassiotou w imieniu grupy PPE-DE, Roberta Angelilli w imieniu grupy UEN, Zita Gurmai i Catherine Trautmann w imieniu grupy PSE, Adamos Adamou w imieniu grupy GUE/NGL, Hiltrud Breyer i Raül Romeva i Rueda w imieniu grupy Verts/ALE, Elizabeth Lynne w imieniu grupy ALDE, Kathy Sinnott w imieniu grupy IND/DEM - B6-0317/2007).
(FR) Pani przewodnicząca! Art. 173 Regulaminu stanowi, że pełne sprawozdanie z obrad jest sporządzane dla każdego posiedzenia we wszystkich językach urzędowych.
Pragnę zwrócić pani uwagę na fakt, że debata na temat wykluczenia osób z zaburzeniami typu "dys-” nie będzie tłumaczona na języki urzędowe Unii Europejskiej.
"Narzędzie” to po prostu zostało wyeliminowane, chociaż Regulamin go wymaga.
Mój głos w kwestii formalnej dotyczy sprawy dosyć prostej: o debatę, która ma się tu odbywać dziś wieczorem, zwróciło się wielu uczniów, stowarzyszeń rodziców, nauczycieli, edukatorów i lekarzy z wielu krajów.
Jednakże obywatele, którzy wybierają posłów do tej Izby, ze względu na to, że nie znają wszystkich języków używanych dziś wieczorem, nie będą mogli dowiedzieć się wszystkiego, co zostało powiedziane podczas debaty, chociaż została ona zaplanowana właśnie dla nich.
Bardzo dziękuję za poruszenie tej kwestii, która oczywiście interesuje nas wszystkich w dniu, który jest dniem języków europejskich.
Kwestia ta jest obecnie rozpatrywana i trwa przygotowywanie sprawozdania, które zostanie przekazane Konferencji Przewodniczących, a więc poruszony przez panią problem jest już uwzględniony.
Kontynuujemy debatę na temat skierowanego do Komisji pytania ustnego dotyczącego europejskiej strategii na rzecz praw dziecka.
autorka. - (SK) Pozwolą państwo, że zacznę od relacji 21-letniej kobiety, która studiuje na trzecim roku uczelni wyższej.
"Kiedy miałam 17 lat, moi koledzy ze szkoły wyśmiewali mnie przez cały rok, ponieważ wyglądałam jak jedenastolatka.
W moich ocenach okresowych nauczyciele często pytali, kiedy wreszcie zacznę się przykładać do nauki.
Osoby z zaburzeniami typu "dys-” pracują o wiele ciężej od innych i bardzo ciężko z tym żyć.”
Koniec cytatu.
Społeczeństwo nie wie o 10-20% dzieci z zaburzeniami typu "dys-”, ponieważ zaburzenia te nie są u nich zdiagnozowane.
Zaburzenia typu "dys-” utrudniają komunikację, normalną naukę, a czasami niestety prowadzą do załamania nerwowego i wyłączenia społecznego.
Unia Europejska może robić to, co umie najlepiej, czyli działać jako rzecznik i w sposób zróżnicowany uwidaczniać problem, który w innych okolicznościach mógłby pozostać w strefie tabu i w ukryciu.
Europa dostarcza możliwości, aby wskazywać dobre pomysły oraz wypróbowane i zbadane praktyki różnych organizacji i rządów, co zauważono w deklaracji pisemnej 64/2007, która jest obecnie przedmiotem prac Parlamentu Europejskiego.
Program "neuro-dys” już istnieje, a Unia Europejska finansuje projekty, które mogą odpowiadać potrzebom również osób dotkniętych zaburzeniami "dys-”, jak na przykład program ramowy na rzecz konkurencyjności i innowacji, program na rzecz wspierania polityki w zakresie technologii informacyjno-komunikacyjnych, wsparcie badań dotyczących umiejętności w zakresie technologii informacyjno-komunikacyjnych, siódmy ramowy program badań - zdrowie, program "Uczenie się przez całe życie” oraz drugi program zdrowia publicznego na lata 2008-2013.
Programy te podlegają zmianom, są też tematem dodatkowych wniosków dotyczących budżetu na 2008 r., które wysunęliśmy z kolegami posłami z pięciu grup politycznych.
Pani przewodnicząca, panie i panowie! Na zakończenie pozwolę sobie wyrazić wielki podziw, szacunek, wdzięczność i przekazać wyrazy otuchy dla kobiet, które miały w swoim życiu wiele powodów, by zostać nazwane matkami bez nadziei: 'des mères désespérées'.
Niemniej jednak żadna z nich się nie poddała.
Potrafią one z największą zaciętością walczyć o prawa swoich dzieci, wraz z ich ojcami, pod warunkiem, że żyją oni jeszcze w tej samej rodzinie.
Uważam, że dzisiejsza debata pokaże, że rodziny nie zostaną osamotnione oraz że ich problem stanie się również przedmiotem troski Parlamentu Europejskiego.
autorka. - (ES) Pani przewodnicząca! Po pierwsze pragnę przeprosić za nieobecność pani poseł Zity Gurmai, autorki tego pytania ustnego z ramienia Grupy Socjalistów, która nie mogła przybyć na to posiedzenie z powodu niespodziewanych okoliczności, a zatem za pozwoleniem pani przewodniczącej będę mówić w imieniu pani poseł Gurmai, a także w moim własnym imieniu, ponieważ ja również poprosiłam o udzielenie głosu.
Pani przewodnicząca! Chciałabym po prostu powtórzyć to, co zostało powiedziane.
Tematem debaty są zaburzenia uczenia się, które dotykają znaczną część naszej populacji.
Prawie 10% dzieci w Europie cierpi na zaburzenia "dys-”: dzieci takie są zazwyczaj niezauważane przez systemy edukacyjne, które to systemy nazbyt często przypisują ich porażkę w nauce niepowiązanym przyczynom.
Należy przedsięwziąć konieczne środki w celu zapobiegania takiej "dys”kryminacji, a uczniowie muszą być traktowani w sposób szczególny, należy poświęcać im dużo czasu, pracować intensywnie i wielodyscyplinarnie, najlepiej w ramach zwykłych placówek szkolnych.
Wymaga to procedur rozpoznawania przedmiotowych zaburzeń oraz wyznaczenia linii działania w szkołach.
Po raz pierwszy w moim kraju, Hiszpanii, rząd socjalistyczny uchwalił ustawę edukacyjną w celu pomocy uczniom mającym szczególne trudności w uczeniu się.
Jest to znaczący krok, ponieważ w krajach europejskich rodziny są zazwyczaj zdane na dobrą wolę nauczycieli oraz ich chęć, by uczynić dodatkowy wysiłek i przejść odpowiednie szkolenia.
Opowiadanie się za innymi rozwiązaniami oznacza istotne obciążenie ekonomiczne, którego czasami nie sposób wytrzymać.
Musimy pamiętać, że chłopcy i dziewczynki dotknięci tymi zaburzeniami są inteligentni, potrzebują jedynie innego sposobu nauczania.
Sukces w szkole jest dla nich w zasięgu ręki.
Wymagana jest tylko wola polityczna, aby wdrożyć właściwe mechanizmy, dzięki którym powstają autentyczne rozwiązania.
Zauważenie tych uczniów przez społeczeństwo oznacza sporządzanie wiarygodnych statystyk, które umożliwiają podejmowanie właściwych decyzji; oznacza zapewnianie dostępu do jasnej i prawdziwej informacji dla każdego, kto jej szuka oraz uruchomienie kampanii podnoszących świadomość, o zasięgu ogólnounijnym.
Zauważenie ich przez nasze systemy edukacyjne oznacza również, że obok zapewniania wszystkim dzieciom dotkniętym tymi zaburzeniami leczenia w odpowiednim czasie, w pierwszych latach szkoły, musimy uwzględnić ich potrzeby na etapie projektowania programów nauczania na każdym szczeblu edukacji.
Szereg uniwersytetów stosuje obecnie egzaminy i testy dostosowane do możliwości studentów z tego rodzaju problemami.
Finansowane przez Wspólnotę programy edukacyjne, jak e-nauka czy uczenie się przez całe życie, muszą być również projektowane z uwzględnieniem osób z zaburzeniami "dys-”.
Panie i panowie! Musimy zająć się problemami tej części społeczeństwa.
Nie możemy wciąż ignorować zaburzeń, które dotykają ponad 3 miliony Europejczyków.
autorka. - (DE) Pani przewodnicząca! Ja również cieszę się, że ten ważny temat - wzrost liczby przypadków dysleksji - jest przedmiotem dyskusji na dzisiejszym posiedzeniu.
To z pewnością pierwszy raz, kiedy rozmawiamy o tej ważnej kwestii, lecz nie powinna to być ostatnia taka dyskusja.
Chciałabym, żeby Komisja robiła wszystko, co możliwe, aby uczynić postęp w tej kwestii.
Nie zaczynamy od zera.
Działają już programy i inicjatywy w wielu państwach członkowskich.
Moim zdaniem ważne jest, aby nie mówić o dysleksji jak o chorobie czy niepełnosprawności, gdyż jest to nieprawda.
Wspomniano już, że wiele dzieci z dysleksją jest bardzo inteligentnych.
Wiemy, że te dzieci mają lepiej rozwinięte zdolności rozumowania niż zdolności motoryczne.
A zatem pierwszym krokiem, jaki musimy podjąć - jest to jednocześnie moja pilna prośba skierowana do Komisji - jest uzyskanie poglądu na działania, które już uczyniono w dziedzinie badań oraz na programy i inicjatywy juz funkcjonujące na szczeblu europejskim, a następnie zintegrowanie tych informacji.
Sądzę, że ważne jest również, aby nie mylić dysleksji z ADHD.
Traktowanie tych zaburzeń łącznie miałoby fatalne skutki.
Wiemy, że ADHD jest ściśle związany z nadmiernym oglądaniem telewizji i nadmierną stymulacją.
Jeśli chodzi o dysleksję, powinniśmy zastanowić się, jak możemy zapoznać dzieci z książkami i czytaniem na wczesnym etapie rozwoju.
Wiemy, że dzieci, które dużo czytają i mają łatwy dostęp do książek są mniej podatne na dysleksję.
Może to być jeden ze sposobów na ograniczenie alarmującej ilości przypadków dysleksji.
Apelujemy do Komisji o sporządzenie przeglądu różnorodności metod i różnych podejść stosowanych w Europie.
Kolejną opcją może być zorganizowanie konferencji w celu zgromadzenia wszystkich tych ludzi i wysłuchania ich doświadczeń w tej dziedzinie.
Wiemy, że dzieci są naszą przyszłością, a wiedza jest naszym najważniejszym zasobem w Europie, a więc musimy w tym obszarze zrobić jak najwięcej.
autorka. - Pani przewodnicząca, szacuje się, że w UE liczba osób, u których występują zaburzenia typu "dys-”, wynosi w przybliżeniu 49 milionów.
Aż u ponad 10% dzieci występują zaburzenia "dys-”, takie jak dysfazja, dyspraksja, dysleksja, dyskalkulia czy też zespół deficytu uwagi.
Spójrzmy na przypadek Seana w Zjednoczonym Królestwie.
Nauczyciele ocenili go jako ucznia głupiego, niezręcznego, przeszkadzającego i nadpobudliwego.
Z powodu swojego problemu doświadczył marginalizacji i znęcania się ze strony innych uczniów, a nauczyciele nie podjęli prawie żadnej interwencji.
Rodzice Seana zostali ostatecznie zmuszeni do wypisania go ze szkoły po tym, gdy przyszedł do domu poważnie pobity i zakrwawiony, lecz miejscowe władze szkolne odmówiły zapewnienia prywatnego nauczyciela i pomocy, więc edukacja chłopca pozostała w rękach rodziców, a jedno z nich musiało zrezygnować z pracy.
Na szczęście pomoc Seanowi i jego rodzicom zaproponowała lokalna grupa wsparcia.
Inne dzieci w Zjednoczonym Królestwie i niektórych innych państwach członkowskich nie mają tyle szczęścia.
W UE musimy prowadzić wymianę najlepszych praktyk i to w tym zakresie Rada i Komisja mogą odegrać istotną rolę.
Konieczna jest większa dostępność informacji.
Należy podjąć kroki w celu wykrywania, badania, diagnozowania i leczenia tych zaburzeń na jak najwcześniejszym etapie.
Należy dostosować struktury w taki sposób, aby integrować młode niepełnosprawne osoby w środowisku pracy, a ważną kwestią jest przygotowanie karty europejskiej dotyczącej osób z problemami typu "dys-”.
Bardzo ważne jest również zwiększenie badań naukowych finansowanych z siódmego programu ramowego.
Nie ma sensu składać gołosłownych deklaracji osobom niepełnosprawnym.
Musimy nadal podejmować starania w celu zapewnienia równego traktowania osób takich jak Sean oraz udzielenia im pomocy i wsparcia, na które zasługują.
autorka. - Pani przewodnicząca! Istnieją miliony, dosłownie miliony dzieci, które nie są uważane za niepełnosprawne, lecz borykają się z poważnym problemem uniemożliwiającym im naukę, poruszanie i porozumiewanie się.
Pomimo że liczba dzieci, u których stwierdzono dysleksję, dysfazję, dyskalkulię, dyspraksję i podobne szczególne zaburzenia, gwałtownie wzrasta - szacuje się, że na samą tylko dysleksję cierpi 10% dzieci w Stanach Zjednoczonych - wiele, jeśli nie większość, dzieci cierpiących na te zaburzenia w Europie pozostaje niezdiagnozowanych, a zatem bez pomocy.
Często gdy rodzice wyrażają zaniepokojenie, zostają zignorowani lub słyszą, że tylko im się wydaje.
Często nauczyciele i władze szkolne, kierując się dobrymi intencjami, spisują dzieci - nawet te uzdolnione - na straty jako niewydolne lub upośledzone intelektualnie, ponieważ nie posiadają wiedzy potrzebnej, aby dostrzec tę różnicę.
Ignorowanie tych zaburzeń nie powoduje ich zniknięcia.
Stają się one jeszcze większym problemem dla dziecka, które zaczyna wykazywać większe zniechęcenie i frustrację.
Może to powodować poważne szkody dla samooceny dzieci i zmarnowanie ich potencjału.
Przygotowaliśmy pytanie i oświadczenie pisemne, aby podkreślić ogrom tego problemu dla dzieci ze szczególnymi trudnościami, dla ich rodzin i dla społeczeństwa oraz aby zwrócić się do Komisji, Parlamentu i Rady o poważne potraktowanie tych dzieci w programach badań, inicjatywach, wytycznych i strategiach.
Musimy poszerzyć swoją wiedzę o zaburzeniach typu "dys-”, o sposobach ich najwcześniejszego wykrywania i podejmowania skutecznej interwencji.
Musimy także dowiedzieć się, dlaczego w rozwijającym się mózgu dziecka następują takie zmiany oraz w jaki sposób w miarę możliwości zapobiegać zaburzeniom typu "dys-”.
Musimy także zapewnić warunki, w których żadna osoba nie byłaby uważana za mniej ważną lub wartościową ze względu na te zaburzenia.
Chciałabym uświadomić panu komisarzowi, że wiele dorosłych osób także boryka się z tymi szczególnymi trudnościami w nauce lub koordynacji, lecz zaburzenia te nie mają nazwy, a osoby na nie cierpiące nie posiadają na ten temat faktycznej wiedzy.
Wiele osób wymyśliło wyszukane techniki kompensacyjne, aby jakoś sobie radzić.
Tego lata zbierałam podpisy pod petycją obywatelską wspierającą osoby niepełnosprawne i byłam zdumiona, z jaką trudnością wielu dorosłym osobom przychodziło napisanie własnego nazwiska.
Ludzie cierpią w milczeniu, a ich uzdolnienia i talenty pozostają ukryte nawet dla nich samych z powodu tych niewykrytych zaburzeń.
Jaką cenę płaci społeczeństwo?
Ceną są osoby rezygnujące z kształcenia i wykonujące pracę poniżej swoich możliwości z powodu problemu w jednym obszarze nauki.
Jak powiedział mi psycholog edukacyjny, tragedia tych dzieci polega na tym, że wiele z nich bardzo dobrze poradziłoby sobie na uniwersytetach, gdzie mogłoby dać z siebie wszystko, lecz dzieci te nie otrzymały takiej szansy, ponieważ nie mogły przebrnąć przez szkołę średnią, gdyż ogólny charakter programu nauczania oznacza, że ich konkretne trudności stają się przeszkodą nie do pokonania dla standardowego systemu oceny.
Znam jednego młodego człowieka, który ma szczególną trudność w nauce.
Nie udało mu się ukończyć szkoły podstawowej i średniej i musiał przerwać naukę szkolną bez uzyskania świadectwa, ale na podstawie testu zdolności oraz rekomendacji nauczycieli udało mu się rozpocząć naukę na niewielkiej wyższej uczelni.
Dwa lata później okazał się on osobą niezwykle uzdolnioną w dziedzinie filozofii i został znanym liderem studenckim.
Nasz system kształcenia w Europie jest sztywny i oparty na rywalizacji.
Wydaje się, że władze uważają, iż tworzy on klasę wykształconych, wykwalifikowanych obywateli, lecz ta nieelastyczność - podejście uniwersalne - prowadzi do niszczenia potencjału rzeszy młodych ludzi.
Nie jest on wystarczająco dobry i powoduje wyłączenie społeczne, które może prowadzić do tego, że wiele dzieci wyrośnie na pozbawionych złudzeń, a nawet w niektórych przypadkach rozgniewanych dorosłych.
W Irlandii 76% więźniów w więzieniu Mountjoy miało problemy w szkole i prawdopodobnie cierpi na niezdiagnozowane trudności w nauce.
Ignorowanie tych dzieci i dorosłych jest bez wątpienia dyskryminacją.
Jestem bardzo dumna, że Parlament poparł oświadczenie pisemne, ale chciałabym też przed czymś przestrzec.
Deklaracja praw dziecka ONZ stanowi, że każde dziecko ma prawo do kształcenia na poziomie podstawowym, lecz dzieci o szczególnych potrzebach mają jedynie prawo do uzyskania potrzebnej pomocy w granicach dostępnych środków.
Zanim ratyfikujemy tę konwencję i wprowadzimy jej założenia do naszych strategii, musimy ją bardzo uważnie przeanalizować.
W przeciwnym razie wprowadzimy te niedociągnięcia do naszej własnej polityki.
komisarz. - Pani przewodnicząca! Dziękuję wszystkim obecnym, zwłaszcza pani Záborskiej i współautorom pytania, ponieważ uważam, że jest ono bardzo ważne, nie tylko jako pytanie, jako temat naszych dyskusji, lecz również jako działanie na rzecz osób, które potrzebują specjalnej pomocy, sposobu traktowania lub warunków, aby żyć w społeczeństwie, kształcić i szkolić się itd.
Kładę szczególny nacisk na słowa, które padły na początku: chcemy przemawiać w imieniu osób z tymi trudnościami i uważam, że jest to bardzo silne zobowiązanie moralne i polityczne.
Komisja ma świadomość negatywnych konsekwencji społecznych i zdrowotnych, które problemy te mogą nieść dla doświadczających ich osób lub rodzin wychowujących dzieci z problemami związanymi z zaburzeniami typu "dys-”.
Zgadzamy się, że należy podjąć środki w celu poprawy codziennego życia dzieci i ich dostępu do edukacji, informacji i kultury.
Oczywiście główną odpowiedzialność za rozwiązanie problemów osób z zaburzeniami typu "dys-” ponoszą państwa członkowskie, lecz Komisja oraz instytucje europejskie mogą wspierać działania państw członkowskich.
Na przykład, nasz plan działania na rzecz osób niepełnosprawnych na lata 2003-2010 promuje dostęp do usług w zakresie wsparcia i opieki dla osób niepełnosprawnych i ich rodzin.
Komisja promuje taki poziom usług, który zapewniałby odpowiednią równowagę między bezpieczeństwem, swobodą i wyborem samodzielnego życia.
Plany prac Komisji na rok 2005, 2006 i 2007 w dziedzinie zdrowia publicznego zawierały konkretne odniesienie do potrzeby dodatkowych informacji i określenia wskaźników dotyczących zespołu nadpobudliwości psychoruchowej z deficytem uwagi, opóźnienia rozwoju umysłowego i zaburzenia funkcji ruchowych, percepcyjnych, językowych oraz społeczno-emocjonalnych.
Opublikowano kilka zaproszeń do składania wniosków w celu wsparcia badań nad problemami związanymi z zaburzeniami typu "dys-”.
Jak dotąd Komisja jednak nie otrzymała żadnych wniosków dotyczących tych obszarów.
Program wspólnotowy PROGRESS zapewnia wsparcie dla szeregu dużych sieci europejskich, w tym, jak państwo wiedzą, dla Europejskiego Forum Niepełnosprawności.
Wspieramy także Europejską Agencję Rozwoju Edukacji Specjalnej.
Agencja dostarcza twórcom polityk i profesjonalistom odpowiednich informacji dotyczących edukacji specjalnej i ułatwia wymianę dobrych praktyk.
Edukacja specjalna znajduje się również wśród ogólnych priorytetów programu dotyczącego uczenia się przez całe życie i jako taka musi być traktowana priorytetowo we wszystkich działaniach w ramach programu, ponieważ jest priorytetem ogólnym.
Program dotyczący uczenia się przez całe życie ma jasny cel, którym jest integracja osób posiadających różne szczególne potrzeby.
Konkretnie jego realizacja odbywa się za pomocą finansowania projektów współpracy mających ogólnie na celu wymianę, rozwój i poprawę praktyk, w tym stworzenie pedagogicznych struktur w zakresie zwykłej i specjalnej edukacji, oraz poprzez oferowanie niepełnosprawnym uczestnikom wyższych dotacji na sfinansowanie wszelkiego dodatkowego wsparcia.
Ponadto Komisja wspierała kilka projektów badawczych, w tym wymieniony w pytaniu ustnym projekt Neurodys.
Komisja promuje również dostęp do technologii informacyjnej i komunikacyjnej oraz ogólnie do nowej technologii dla osób cierpiących na zaburzenia typu "dys-”.
Z części szóstego programu ramowego na rzecz badań, odnoszącej się do tej technologii, współfinansowane były projekty dotyczące e-dostępności i rozwiązań pomocniczych.
Chcę tylko wymienić dwa projekty w tym obszarze: projekt AGENT-DYSL, który koncentrował się na rozwoju systemów drugiej generacji wspomagających czytanie, oraz projekt UE noszący nazwę "Dla wszystkich”, którego celem było opracowanie technologii zapewniającej wszystkim, w tym także osobom z dysleksją, dostęp do edukacji.
Siódmy program namowy na rzecz badań będzie nadal wspierać projekty lub badania dotyczące zaburzeń typu "dys-”, także w ramach priorytetu "zdrowie” i w ramach priorytetu "e-dostępność”.
Zdajemy sobie sprawę ze znaczenia gromadzenia odpowiednich danych statystycznych.
W tym przypadku była to jedna z mocno zaznaczanych kwestii.
Chociaż Komisja obecnie nie gromadzi danych statystycznych dotyczących konkretnie problemów związanych z zaburzeniami typu "dys-”, Eurostat dostarcza statystyki dotyczące niepełnosprawności i integracji społecznej.
Aktualnie Eurostat opracowuje obejmujący całą UE model badań na podstawie przeprowadzonego w 2002 r. specjalnego badania siły roboczej ukierunkowanego na niepełnosprawnych pracowników.
Badanie to jest częścią europejskiego systemu badań nad zdrowiem i koncentruje się na niepełnosprawności oraz różnych aspektach integracji społecznej osób w wieku około 18 lat.
Dostrzegamy trudności, których doświadczają osoby lub rodziny opiekujące się osobami niepełnosprawnymi, w tym także osobami z zaburzeniami typu "dys-”.
Dotrzymując swoich zobowiązań przedstawionych w planie działania na rzecz równości płci, rozpoczęliśmy w roku 2005 i 2006 konsultacje z partnerami społecznymi na temat polityk godzenia życia zawodowego i rodzinnego.
Konsultacje dotyczyły wielu różnych kwestii, w tym urlopu macierzyńskiego, urlopu rodzicielskiego, urlopu z tytułu adopcji oraz nowego rodzaju urlopu z tytułu opieki nad członkami rodziny pozostającymi na utrzymaniu.
Po zakończeniu drugiego etapu konsultacji w czerwcu 2007 r. Komisja obecnie prowadzi ocenę wpływu.
W zależności od jej wyników możliwe, że do 2008 r. zostaną przedstawione nowe wnioski.
Komisja nieprzerwanie monitoruje transpozycję prawodawstwa UE dotyczącego przeciwdziałania dyskryminacji na szczeblu krajowym.
Dyrektywa 2000/78/WE, która zakazuje dyskryminacji w zakresie zatrudnienia i pracy, dotyczy wszystkich obywateli, łącznie z osobami cierpiącymi na zaburzenia typu "dys-”.
Komisja uważa jednak, że prawodawstwo to powinno zapewniać ochronę nie tylko pracownikom niepełnosprawnym, lecz również pracownikom, którzy opiekują się niepełnosprawnymi osobami pozostającymi na ich utrzymaniu.
W tym zakresie z dużym zainteresowaniem obserwujemy przebieg sprawy Coleman, która jest obecnie rozpatrywana przez Europejski Trybunał Sprawiedliwości.
Wreszcie, chcę powiedzieć, że w tej kwestii chodzi przede wszystkim o rzeczywistą wiedzę i świadomość, a państwa wkład jest teraz bardzo pomocny.
Szkoda, że jest już tak późno, dochodzi północ.
Jednak sądzę, że gdy podniesiemy już poziom świadomości, moglibyśmy w większym stopniu skoncentrować się na wprowadzeniu prawa w życie i na konkretnych działaniach na rzecz osób potrzebujących.
w imieniu grupy PPE-DE. - (EL) Pani przewodnicząca, panie komisarzu! Dziękuję za obecność o tak późnej godzinie oraz za państwa bardzo wnikliwe potraktowanie tej kwestii.
Widzę dwóch innych komisarzy, w tym komisarza odpowiedzialnego za sektor zdrowia.
Pan komisarz jest odpowiedzialny za podjęcie działania mającego na celu uznanie trudności behawioralnych i trudności z uczeniem się za problemy zdrowotne, a nie za rodzaj niepełnosprawności, jak to jest dotychczas.
Kieruje on także badaniami nad wczesnym rozpoznawaniem i dba o to, by w programach badawczych zawierano konkretne propozycje medycznych metod leczenia i terapii.
Działanie takie z kolei promuje sektor edukacji, oferując specjalne szkolenia pracownikom i rodzicom, a także specjalny sprzęt szkołom.
Promuje również nowe technologie, aby przyjmować dodatkowe i pomocnicze środki przeznaczone dla uczniów mających szczególne potrzeby edukacyjne.
Możliwość edukacji prowadzi do szkoleń i reintegracji zawodowej.
Widzę także trzeciego komisarza, odpowiedzialnego za zatrudnienie.
Powinien on zainteresować się środkami umożliwiającymi dostęp do kariery zawodowej, praw społecznych o opcji reintegracji społecznej.
Ma to na celu zapobieganie wykluczeniu społecznemu osób sprawnych inaczej, które mają szczególne cechy, ale nie są niepełnosprawne.
Wielokrotnie użyli państwo słowa "niepełnosprawność” i objaśniali nam państwo wszystkie programy skierowane do osób niepełnosprawnych.
W tym przypadku mówimy jednak o innych problemach związanych z dyspraksją.
Możemy je rozwiązać bez konieczności powoływania nowych inicjatyw; potrzebujemy jedynie niewielkich środków i finansowania, ale głównie tylko troski, organizacji i zgromadzenia najlepszych praktyk, które już są dostępne w wielu państwach członkowskich i dotyczą dosyć szerokiej problematyki.
Uznanie prawne jest podstawowym warunkiem i umożliwia dostęp do opieki zdrowotnej oraz szkół, a także do opieki socjalnej.
Łączne stosowanie środków technicznych i pomocy finansowej dla rodziców również zapobiega dyskryminacji rodzin: cierpią one od momentu usłyszenia diagnozy dyspraksji, aż do jej wyleczenia.
Mam nadzieję, że nasze pytanie będzie stanowiło okazję dla Komisji do podjęcia działań.
w imieniu grupy PSE. - (FR) Pani przewodnicząca, panie komisarzu, panie i panowie! Miło jest widzieć, że temat zaburzeń "dys-”, tak często ignorowany, jest przedmiotem debaty w Parlamencie, a fakt, że temat ten wywołał reakcję prawie wszystkich grup politycznych wchodzących w skład Parlamentu świadczy o tym, że dla nas żaden obywatel Europy, bez względu na jego problemy, nie powinien być dyskryminowany.
To samo odnosi się do osób z zaburzeniami "dys-”, ponieważ coraz bardziej zaawansowane badania wykazują, że chociaż ten rodzaj problemów jest nadal dosyć powszechny, to wciąż nie jest odpowiednio diagnozowany.
Jako jedyny poseł z Francji, który zabiera dzisiaj głos, mogę się pochwalić, że Francja podejmuje aktywne starania w celu opanowania problemów typu "dys-”.
Dzięki inicjatywie stowarzyszeń rodziców i grup specjalistów, 10 października w Paryżu odbędą się obchody krajowego dnia poświęconego zaburzeniom typu "dys-” - jest to pionierska inicjatywa. Oczekuje się, że dzięki takim działaniom prasa będzie bardziej świadoma sytuacji osób, szczególnie dzieci, które są dotknięte tego rodzaju problemami.
Jednakże celem mojego pytania nie jest cieszenie się z pozytywnych postępów dokonanych w tym czy innym kraju, ponieważ nadal mamy przed sobą ogromną pracę do wykonania - celem tego pytania jest omówienie sposobów, dzięki którym możemy zgromadzić najlepsze praktyki opracowane na szczeblu europejskim, ponieważ niektóre państwa członkowskie nie uznają nawet istnienia tego typu zaburzeń.
Wydaje mi się, że apel o utworzenie europejskiej sieci multidyscyplinarnej obejmującej specyficzne problemy w nauczaniu i uczeniu się, który to apel jest częścią deklaracji pisemnej, podąża w pewnym sensie we właściwym kierunku.
Rozsądne wykorzystanie działań wspólnotowych, takich jak siódmy program ramowy, przyniosłoby również pozytywne skutki.
W tym kontekście, inicjatywa, o której mówił pan komisarz, czyli projekt NeuroDys, który ma na celu podkreślenie poznawczych, mózgowych i genetycznych uwarunkowań dysleksji oraz który łączy 15 grup naukowców z dziewięciu państw członkowskich - na marginesie, co ważne, chciałabym zauważyć, że w grupie tej reprezentowane są praktycznie wszystkie języki europejskie - ustanawia dobry przykład, ponieważ wydaje mi się, że Europa powinna dawać przykład światu w tym, jak rozumieć te zaburzenia oraz w gromadzeniu danych biologicznych, które ich dotyczą.
Europa powinna jednak również ustanawiać przykład, jeśli chodzi o uznawanie skutecznych rodzajów rehabilitacji i terapii, aby dzieci mogły znów marzyć i optymistycznie patrzeć na życie.
Czy Komisja ma plany dotyczące utworzenia innych programów tego typu w przyszłości?
Panie komisarzu, wspomniał pan o wezwaniu do składania ofert przetargowych, na które nie otrzymano żadnych odpowiedzi.
Naszym zamiarem jest doprowadzenie do tego, by kampania informacyjna prowadzona obecnie przez różne stowarzyszenia oraz posłów, którzy podpisali pisemną deklarację, nadrobiła być może ten brak informacji i motywacji.
Mamy nadzieję, że pański potencjał w zakresie mobilizowania finansowania europejskiego, które jest potrzebne, aby zrealizować te oczekiwania, pozwoli na przeprowadzenie odpowiednich badań dotyczących innych zaburzeń typu "dys-”, jak dyspraksja i dysfazja.
w imieniu grupy UEN. - Pani Przewodnicząca! Wiadomość, że 10% dzieci cierpi na zaburzenia dysfuncyjne jest po prostu przerażająca.
Co dziesiąte dziecko ma wady wymowy, cierpi na zaburzenia ruchu, nie potrafi wypowiedzieć swych myśli, bądź robi to niezrozumiale.
Jakie będzie społeczeństwo dorosłych za kilka lat?
Złożone z ludzi, którzy mają problemy z wykonywaniem normalnych czynności życiowych lub nie mogą normalnie uczestniczyć w życiu społecznym?
Czy możemy sobie wyobrazić, że uznając ich za inwalidów stworzymy społeczeństwo inwalidów?
Jest to nie do przyjęcia.
Jeśli choroby te są uleczalne, musimy zrobić wszystko, aby dzieci te wyleczyć, a nie starać się zapobiegać dyskryminacji, czy wykluczeniu społecznemu, bo nie można wykluczyć podobnych sobie.
Myślę, że do tego nie dojdzie i że istnieją sposoby, aby temu zaradzić.
Na koniec chciałbym tym, którzy uzmysłowili mi ten problem serdecznie podziękować i powiedzieć, że jestem z wami.
w imieniu grupy Verts/ALE. - (ES) Pani przewodnicząca! Chciałbym zacząć od złożenia gratulacji pracownikom i posłom, którzy podjęli inicjatywę deklaracji pisemnej i pytania ustnego, a także Komisji za obecność państwa komisarzy tak późno w nocy w celu omówienia tej kwestii, która niestety wydaje się nie tylko kwestią sekretną i wymagającą całkowitej dyskrecji, lecz również kwestią zupełnie niewidoczną w pewnych przypadkach.
A zatem, pomimo tej sytuacji, fakt, że dzisiaj dyskutujemy na ten temat świadczy o tym, że pragniemy uwidocznić tę problematykę, a zatem z pełnym entuzjazmem udzieliłem mojego poparcia nie tylko dla deklaracji pisemnej i pytania ustnego, lecz popieram również tę debatę.
Uważam, że zapewne każdy z nas zna osoby, które cierpiały lub wciąż cierpią z powodu omawianych zaburzeń, które nie są jednak chorobami.
A więc z takiej perspektywy nasze wyobrażenie w tym kontekście jest takie, że nie są to osoby, które wymagają specjalnych świadczeń, jeśli chodzi o opiekę medyczną w związku z chorobą.
Potrzebują tylko wsparcia, szczególnego wsparcia, pomocy i wrażliwości, które muszą pochodzić nie tylko z instytucji, ale też od rodzin, ośrodków nauczania, a zwłaszcza od społeczeństwa ogółem.
Moim zdaniem najgorsze, co może się zdarzyć w takich przypadkach, to pojawienie się dyskryminacji spowodowanej początkową niewiedzą, spowodowanej wrażeniem, że osoby takie nie mogą prowadzić całkowicie normalnego życia - mimo że mogą potrzebować pewnego wsparcia, a szczególnie dyskryminacji spowodowanej brakiem woli politycznej i środków ekonomicznych na rzecz wdrożenia koniecznych programów, aby umożliwić takim osobom nie tylko - powtarzam - normalne życie, lecz także, aby pozwolić im, jako całkowicie sprawnym osobom na dzielenie się swoją mądrością, wiedzą, nadziejami i marzeniami ze społeczeństwem, które często spycha takie osoby na margines i dyskryminuje je, chociaż absolutnie niczym nie zasłużyły one na takie traktowanie.
Pani Przewodnicząca!
Gratuluję autorom inicjatywy tej potrzebnej interpelacji w sprawie tych specyficznych dysfunkcji; 10% dotkniętych nimi dzieci to następnie 10% populacji gorzej funkcjonujących w społeczeństwie, ale też i bardziej cierpiących dorosłych.
Ale to los dzieci, odstających od otoczenia - nie bardzo wiadomo dlaczego - jest tutaj najbardziej istotny.
W rozwoju dziecka na jednej trudności nabudowuje się kolejna, na jednym kompleksie powstaje następny.
Należy zaburzeniom "dys” nadać odrębny status choroby lub upośledzenia i wytłumaczyć te trudności najpierw samemu dziecku, a następnie jego otoczeniu, rodzicom, kolegom, koleżankom w szkole.
Tym dzieciom należy się specjalne podejście, indywidualny tryb nauczania.
Wykrywanie i właściwe definiowanie tych zaburzeń ma znaczenie zwłaszcza tam, gdzie ograniczona jest możliwość ich leczenia.
komisarz. - (SK) Panie przewodniczący! Chciałbym podziękować za wiele bardzo interesujących wystąpień.
Nie jestem ekspertem w przedmiotowej dziedzinie, ale faktycznie potrzebujemy większej wiedzy na ten temat.
Ja również jestem świadomy istnienia tego problemu, lecz aby w szczególny sposób się nim zająć, niezbędne jest znacznie bardziej wnikliwe podejście ze strony instytucji i decydentów politycznych.
Wiele z nich tu przedstawiono, odnosząc się do dziedziny polityki społecznej, równych szans, niedyskryminacji, zdrowia, edukacji, szkolenia zawodowego oraz innych dziedzin związanych z tą kwestią.
Punktem wyjścia jest tak naprawdę zainteresowanie i wola zmiany sytuacji, ponieważ niewiedza jest pożywką dla nietolerancji.
Odnosi się to do każdego problemu, a zatem również tego będącego przedmiotem dzisiejszej debaty.
Jednym z zadań jest bez wątpienia zbliżenie poglądów na ten problem w państwach członkowskich oraz w UE, czyli w państwach członkowskich UE, gdyż nie istnieje nigdzie żadna definicja, chociaż w niektórych krajach ustanowiono dni poświęcone tej kwestii.
Moim zdaniem definicja stosowana przez ONZ w konwencji na temat niepełnosprawności może stanowić inspirację dla państw członkowskich, ale to już podlega ich decyzji.
Chciałbym powtórzyć to, co powiedziałem na początku.
Mamy kilka głównych programów, które mogą dostarczyć pomocy w zakresie szkolenia zawodowego, informacji i komunikacji, aby wskazać możliwe rozwiązania.
Mam tu na myśli program edukacyjny, program dotyczący uczenia się przez całe życie, program badawczy oraz program dotyczący zdrowia publicznego.
Proszę pozwolić mi osobiście oraz w imieniu reprezentowanej przeze mnie instytucji podziękować zespołowi autorów oraz innym osobom, które dążą do tego, by osoby cierpiące na zaburzenia typu "dys-” były traktowane na równi z innymi oraz do tego, by uznano, że ich talent, możliwości i potencjał są w rzeczywistości często niedostrzegane i niedoceniane.
Apelowano do Komisji o większą aktywność w tej kwestii i chciałbym powiedzieć, że Komisja jest aktywna i wyraża chęć, aby wspólnie z Parlamentem i prezydencją jeszcze zwiększyć aktywność w tej dziedzinie.
Panie komisarzu, bardzo dziękuję za te zapewnienia.
Zamykam debatę.
Oświadczenia pisemne (art. 142)
na piśmie. - (IT) Chciałbym podziękować kolegom posłom, którzy zainicjowali tę ważną debatę, jak również Komisji Europejskiej, reprezentowanej przez pana komisarza Figeľa, z którym współpracowałem kilkakrotnie, za gotowość odnotowania sugestii wysuniętych przez Parlament.
Pomimo że sektor zdrowia podlega przede wszystkim kompetencjom krajowym, doceniam wysiłki Komisji w celu zachęcenia państw członkowskich do przyjęcia strategii umożliwiających osobom niepełnosprawnym dostęp do opieki zdrowotnej oraz przede wszystkim umożliwiających w miarę normalne życie.
Plan działania w sprawie niepełnosprawności 2003-2010 oraz program PROGRESS już podążają w tym kierunku.
Jednak ważne jest, aby podnosić świadomość wśród obywateli Europy, tak aby promować integrację społeczną takich osób, szczególnie dzieci.
Konieczne są kampanie integracyjne i podnoszące świadomość w zakresie "dys”kryminacji w szkołach, zakładach pracy, w sporcie i życiu codziennym, konieczny jest także dostęp do usług zdrowotnych, aby takie dysfunkcje - czasami o podłożu tylko fizycznym - nie wpływały negatywnie na życie osobiste i zawodowe osób nimi dotkniętych i ich rodzin.
Porządek dzienny następnego posiedzenia: patrz protokół
Zamknięcie posiedzenia
(Posiedzenie zostało zamknięte o godz. 23.55)
Otwarcie posiedzenia
(Posiedzenie zostało otwarte o godz.
10.00)
Składanie dokumentów: patrz protokół
Potrzeba szeroko zakrojonej strategii walki z rakiem (pisemne oświadczenie): patrz protokól
Wniosek o uchylenie immunitetu parlamentarnego: patrz protokól
Porządek dzienny: patrz protokół
1. Biblioteki cyfrowe (głosowanie)
- Sprawozdanie: Descamps
2.
Skuteczność i równy dostęp do europejskich systemów kształcenia i szkolenia (głosowanie)
- Sprawozdanie: Zatloukal
3.
Wprowadzenie w życie decyzji Rady w sprawie moratorium na wykonywanie kary śmierci (głosowanie)
Projekt rezolucji:
6.
Obowiązki dostawców usług transgranicznych (głosowanie) (Oklaski)
- Sprawozdanie: Lethinen
7.
Wprowadzenie w życie zasady równego traktowania osób bez względu na pochodzenie rasowe lub etniczne (głosowanie)
Sprawozdanie: Buitenweg
Skład komisji i delegacji: patrz protokół
Zatwierdzenie protokołu z poprzedniego posiedzenia: patrz protokół
Przekazanie tekstów przyjętych na niniejszym posiedzeniu: patrz protokół
Komunikat nt. wspólnych stanowisk Rady: patrz protokół
Korekty do głosowania i zamiar głosowania: patrz protokół
Decyzje dotyczące niektórych dokumentów: patrz protokół
Oświadczenia pisemne wpisane do rejestru (art. 116 Regulaminu): patrz protokół
Kalendarz kolejnych posiedzeń: patrz protokół
Wznowienie sesji
Wznawiam posiedzenie Parlamentu Europejskiego zawieszone w czwartek dnia 27 września 2007 r.
Hołd
Panie i panowie! Z żalem muszę poinformować państwa o śmierci naszego kolegi posła i innego naszego kolegi, byłego posła.
Wczoraj rano zmarł nasz kolega, pan poseł Fausto Correia.
Pan poseł Fausto Correia urodził się dnia 29 października 1951 r. w Coimbra i zmarł w wieku zaledwie 55 lat.
Pozostawił żonę i trzech synów.
Po ukończeniu studiów prawniczych na uniwersytecie w swoim rodzinnym mieście Coimbra został uznanym w Portugalii adwokatem, dziennikarzem i politykiem.
Przez wiele lat był posłem parlamentu portugalskiego oraz ministrem stanu w rządzie premiera António Guterresa.
Od 2004 r. był posłem do PE.
Pan poseł Fausto Correia był i pozostanie znany i uwielbiany w Portugalii dzięki swoim nieustającym wysiłkom na rzecz demokracji, o którą walczył całe życie, a także dzięki swojemu oddaniu podstawowym wartościom braterstwa i budowy dobrosąsiedzkich stosunków.
Pana posła Fausto Correia będzie brakować jego rodzinie, przyjaciołom i nam wszystkim - koleżankom i kolegom posłom.
Księga kondolencji, w której posłowie i pracownicy Parlamentu Europejskiego mogą wpisywać kondolencje, wyłożona będzie w tym tygodniu w sali Parlamentu, podczas posiedzenia środowego i czwartkowego.
Z wielkim smutkiem przyjmujemy także śmierć naszego byłego kolegi, pana posła Christiana de la Malène, który był posłem do PE przez dwie kadencje, od 1959 r. do 1961 r. i od 1962 do 1994 r.
Christian de la Malène, który za rządów pana prezydenta De Gaulle'a był także ministrem i senatorem, zmarł dnia 26 września, w wieku 86 lat.
Jako były przewodniczący Grupy Europejskich Postępowych Demokratów oraz Grupy Odnowy Europejskiej i Sojuszu Demokratycznego, Christian de la Malène był zagorzałym Europejczykiem, oddanym Europie sercem i umysłem.
Poświęcił swoje długie życie budowie mocnej i demokratycznej Europy oraz wspólnoty politycznej.
Christian de la Malène był kolegą i przyjacielem, którego będziemy nosić w pamięci za humanizm i zaangażowanie polityczne.
Chcemy uczcić pamięć Christiana de la Malène w tym duchu, z wdzięcznością.
Uczcijmy proszę śmierć naszego zmarłego kolegi posła chwilą ciszy.
(Zebrani powstali i uczcili śmierć posła minutą ciszy).
Oświadczenia Przewodniczącego
(DE) Panie przewodniczący! Chciałbym wydać oświadczenie i poprosić państwa o wsparcie.
Jak państwo wiecie nasza grupa postanowiła zorganizować w Moskwie posiedzenie biura w rozszerzonym składzie w celu omówienia różnych problemów związanych ze stosunkami pomiędzy Rosją i Unią Europejską, w którym uczestniczyłyby różne podmioty rosyjskie, reprezentujące zarówno stronę rządową, jak i opozycję.
Niestety dowiedzieliśmy się, że rosyjski rząd nie wyda naszym kolegom wiz, a zatem posiedzenie to nie mogło dojść do skutku.
Stało się to w tydzień po tym, jak Podkomisja Praw Człowieka chciała zorganizować w Moskwie podobne posiedzenie i również jej członkowie nie otrzymali żadnych wiz, a zatem i to posiedzenie nie doszło do skutku.
Uważamy, że nie można tolerować sytuacji, w której rząd określany przez przywódców niektórych państw jako w pełni demokratyczny nie pozwala nam zorganizować u siebie w Moskwie w pełni demokratycznego wydarzenia.
Wzywamy Parlament do zbadania tej sprawy, a pana, panie przewodniczący, do poparcia tej inicjatywy w formie oświadczenia na piśmie, zaadresowanego zarówno do lokalnych ambasadorów, jak i do rządu rosyjskiego.
(Oklaski)
Dziękuję panu bardzo, panie pośle Cohn-Bendit!
Odniosę się do pana apelu, ponieważ uważam, że jest słuszny, a ponadto jest to mój obowiązek.
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Weryfikacja pełnomocnictw (patrz: protokół)
Skład komisji i delegacji: patrz protokół
"Dys”kryminacja i wykluczenie społeczne dzieci z zaburzeniami "dys”(pisemne oświadczenie): Patrz protokól
Porządek dzienny: patrz protokół
Składanie dokumentów: patrz protokół
Oświadczenia pisemne (składanie dokumentów): patrz protokół
Oświadczenia pisemne (art. 116 Regulaminu): patrz protokół
Teksty porozumień przekazane przez Radę: patrz protokół
Przesunięcie środków: patrz protokół
Działania podjęte w wyniku stanowisk i rezolucji Parlamentu: patrz protokół
Przygotowanie nieformalnego szczytu głów państw i szefów rządów (Lizbona, 18-19 października 2007 r.)
Kolejnym punktem porządku dziennego są oświadczenia Rady i Komisji Europejskiej w sprawie przygotowań do nieformalnego szczytu głów państw i szefów rządów w Lizbonie w dniach 18 i 19 października 2007 r.
urzędujący przewodniczący Rady. - (PT) Panie przewodniczący, panie i panowie! Wybaczy pan, panie przewodniczący, że zanim zajmę się w szczegółach punktem porządku dziennego, z którego powodu jestem dziś tutaj, chciałbym w imieniu rządu portugalskiego i portugalskiej prezydencji Rady podziękować za takie ciepłe i przyjacielskie - tak bardzo według mnie zasłużone - uczczenie pamięci takiej niespodziewanej i napawającej żalem straty, pochodzącego z tego samego kraju co ja, posła do PE, pana doktora Fausto Correi.
Portugalią wstrząsnęła ta wiadomość, ponieważ dotyczy zgonu osoby, która była na prawdę dobrym człowiekiem, a która była dla nas wszystkich wzorem walki o godność człowieka oraz o wyznawane przez nas wartości: wartości odzwierciedlające zasadę państwa prawa oraz poszanowania praw człowieka.
Jest to niewątpliwie znaczna strata; powinniśmy starać się, na ile leży to w naszych możliwościach, iść za jego przykładem i jestem szczerze wdzięczny Parlamentowi za uczczenie jego pamięci, do czego oczywiście przyłącza się rząd Portugalii.
(Oklaski)
wiceprzewodnicząca Komisji. - Panie przewodniczący! W zeszłym roku przedstawiłam Parlamentowi, stanowisko Komisji Europejskiej w sprawie motoru postępu dzisiejszej Unii Europejskiej, omówiliśmy też w zarysie tak zwane "podejście dwutorowe”, obejmujące agendę polityki aktywnego zaangażowania oraz ambitne podejście do reformy traktatowej jako cele wzajemnie się uzupełniające.
Debata ta odzwierciedlała szeroki konsensus i myślę, że były ku temu trzy powody.
Po pierwsze, konsensus ten stanowi odzwierciedlenie pewnego stopnia dojrzałości w Unii Europejskiej, ponieważ Unia Europejska dotyka obecnie tak wielu aspektów życia obywateli, a to spowodowało również powstanie oczekiwań.
Wielkim błędem byłoby, jeżeli Unia Europejska wycofałaby się na pozycje odzwierciedlające najniższy wspólny mianownik.
Po drugie, uważam, że wyzwanie, jakim jest informowanie obywateli o sprawach Unii Europejskiej i komunikowanie się z nimi w tych sprawach, wymaga nowego podejścia, odzwierciedlającego większą świadomość związku pomiędzy Unią Europejską a potrzebami społecznymi obywateli, ich aspiracjami ekonomicznymi i ich podstawowymi wartościami.
Po trzecie, to nowe podejście jest nie tylko zgodne z tym, co podpowiada instynkt polityczny, ale także z tym, co zostało wypracowane w ramach działań podjętych przez Komisję Europejską w ramach planu "D” na rzecz demokracji, dialogu i debaty, w których tak aktywnie uczestniczyło wielu posłów tego Parlamentu.
Nieformalny szczyt Rady Europejskiej w przyszłym tygodniu będzie przejawem zastosowania tego dwutorowego podejścia w praktyce.
Z jednej strony należy spodziewać się, że głowy państw i szefowie rządów doprowadzą do końca konferencję międzyrządową i uzgodnią ostateczne brzmienie nowego traktatu reformującego.
Z drugiej strony Prezydencja zasygnalizowała swój zamiar pogłębienia debaty mającej odpowiedzieć na pytanie, jak Unia Europejska reaguje na globalizację.
Jeśli więc chodzi po pierwsze o traktat reformujący: mamy przed sobą tekst, który jest znaczącym osiągnięciem.
Chcę podziękować prezydencji portugalskiej, tak jak podziękowaliśmy prezydencji niemieckiej, za sposób, w jaki posunęła ten proces do przodu ze spokojem i zdecydowanie, wykazując się wielkim zaangażowaniem.
Tak jak mój kolega reprezentujący Prezydencję, tak i ja pragnę podziękować Parlamentowi za odegranie konstruktywnej roli w trakcie tego ostatniego etapu.
Nasza współpraca układała się dobrze, a dzięki panom posłom Brokowi, Baronowi Crespo i Duffowi mamy teraz lepszy Traktat, jeśli chodzi o postanowienia dotyczące praw i obywatelstwa.
Ponadto poprzez formalną proklamację nadamy karcie praw podstawowych status wiążący.
Proszę sobie przypomnieć, jak wiele osób twierdziło, że Unia Europejska 27 państw nigdy nie będzie w stanie dojść do porozumienia w sprawie brzmienia Traktatu.
Stoimy w przededniu pokazania takim osobom, jak bardzo się myliły.
Determinacja nas wszystkich do osiągnięcia porozumienia wskazuje także, że Unia Europejska ma wiele pomysłów na przyszłość.
Jeżeli w przyszłym tygodniu dojdzie do ostatecznego porozumienia, potwierdzi się słuszność podejścia, aby trzymać się ściśle uzgodnionego mandatu.
Musimy usunąć teraz ostatnie przeszkody.
Jestem pewna, że głowy państw i szefowie rządów będą w pełni świadomi, że atmosfera oskarżeń i sporów w Lizbonie nie ułatwi w żaden sposób procesu ratyfikacji.
Oczywiście wolelibyśmy uniknąć klauzul o odstąpieniu, ale jeżeli była to cena osiągnięcia postępów w związku z ambitnym traktatem reformującym, musimy to zaakceptować.
Na tym polegają kompromis i negocjacje.
Pragnę także podziękować Parlamentowi za niezwłoczną i skuteczną reakcję na apel Rady Europejskiej o przedłożenie propozycji dotyczących składu Parlamentu w przyszłości.
Jest to trudna i delikatna kwestia dla wszystkich państwa, tak jak dla państw członkowskich, i pragnę podkreślić niezbędność porozumienia, zarówno na forum Parlamentu, jak i Rady.
I jeszcze jedno słowo na temat Traktatu: porozumienie polityczne Rady Europejskiej stanowi ważny krok, ale jak wszyscy wiemy, to nie koniec drogi.
Mam nadzieję, że będziemy mogli współpracować w trakcie procesu ratyfikacji, postrzegając ten proces jako możliwość wymiany informacji i wyjaśniania kwestii dotyczących Unii Europejskiej oraz wsłuchiwania się w opinie jej dotyczące.
W przypadkach, w których jest to możliwe, powinniśmy współpracować, tak jak zaproponowała to Komisja Europejska w zeszłym tygodniu w swoim nowym dokumencie "Partnerski proces komunikowania na temat Europy”.
Potrzebujemy także Traktatu, który będzie jak najbardziej dostępny i zrozumiały, z tekstem jednolitym, który powinien zostać udostępniony jak najszybciej po zakończeniu konferencji międzyrządowej.
W trakcie tego procesu ratyfikacji realizowanego w okresie poprzedzającym wybory do Parlamentu Europejskiego w 2009 r., realizacja naszego programu politycznego dla obywateli Unii Europejskiej będzie równie ważna w budowaniu nastrojów, a w przyszłym tygodniu, dzięki prezydencji, będziemy mogli uczestniczyć w debacie dotyczącej Unii Europejskiej i globalizacji.
Debata ta odbędzie się we właściwym czasie; z roku na rok coraz bardziej oczywistym staje się, że globalizacja jest jedną z podstawowych kwestii wywołujących obawy obecnej generacji obywateli Unii Europejskiej.
Globalizacja ma wpływ na każdego obywatela w taki lub inny sposób, towary i usługi, które nabywamy, telewizja, którą oglądamy, energia, z której korzystamy i praca, którą wykonujemy.
Unia Europejska z powodzeniem rozwija politykę odzwierciedlającą istnienie podstawowego związku pomiędzy sukcesem gospodarczym i bezpieczeństwem społecznym.
Proces globalizacji nie jest jednak statyczny, co pokazały aż nazbyt wyraźnie zawirowania na rynkach finansowych tego lata.
Musimy ciągle dostosowywać się do zmieniających się okoliczności.
Jak wspomniał o tym pan przewodniczący Lobo Antunes, w zeszłym tygodniu Komisja Europejska przyjęła dokument do celów tej debaty, który wyznacza także kierunki propozycji, które zostaną przedłożone w kolejnych miesiącach bieżącego roku w sprawie przeglądu strategii lizbońskiej na rzecz wzrostu gospodarczego i zatrudnienia.
Jeśli chodzi o globalizację, dokument ten zawiera stwierdzenie, że Unia Europejska musi rozwijać się, tak aby nie tylko sprostać presjom globalizacji na nasze gospodarki, nasze instytucje i naszych obywateli, ale także wykorzystać możliwości wzrostu dobrobytu, eliminacji ubóstwa, pozyskiwania nowych rynków dla naszych produktów, rozwijania ściślejszej współpracy i poszerzania kręgu państw wyznających nasze wartości.
Dokument ten stanowi także bardzo wyraźnie, że globalizacja nie jest jakimś nieuniknionym zewnętrznym zjawiskiem przyrody, którego Unia Europejska może być tylko pasywnym obserwatorem.
Możemy nadawać globalizacji kształt i to do pewnego stopnia tak, aby świat odzwierciedlał nasze cele i wartości.
Naszym zadaniem jest być dość pewnymi naszych wartości, naszej wizji i dostępnych nam instrumentów, abyśmy zapewnili, że Unia Europejska odniesie sukces w erze globalizacji.
Dokument jest także odzwierciedleniem naszego sprzeciwu wobec protekcjonizmu.
Należy chronić naszych obywateli, ale nie w sposób, który doprowadziłby do ich zubożenia.
Dokument zawiera także ostrzeżenie dla naszych partnerów, że nie będziemy wobec nich pobłażliwi, będziemy bronić interesów Unii Europejskiej.
Oznacza to takie same reguły gry, oznacza to zapewnienie, że otwartość jest obustronna, oznacza to wyraźne podkreślenie, że nie będziemy "rozmywać” naszych wysokich standardów w zakresie zdrowia, bezpieczeństwa, środowiska naturalnego i ochrony konsumentów.
Dokument jest równie bezkompromisowy, jeśli chodzi o nasze wartości.
Możemy rozwijać się pomyślnie w warunkach globalizacji, ale chcemy robić to po swojemu.
Nasz wzrost będzie musiał być zrównoważony.
Wyznaczyliśmy ambitne cele, jeśli chodzi o zmniejszenie emisji gazów cieplarnianych i korzystanie z odnawialnych źródeł energii, i zrealizujemy je.
Posiedzenie zapewni ważną szansę ponownego określenia roli Unii Europejskiej w okresie poprzedzającym konferencję na Bali.
Będziemy wykorzystywać nasze modele społeczne do celów upowszechniania korzyści z globalizacji w całym naszym społeczeństwie.
Modele te są jednymi z naszych największych atutów.
Modele te pomogą naszym obywatelom w adaptacji i umożliwią im sprostanie, z powodzeniem, gwałtownym zmianom.
Trójstronny szczyt tuż przed nieformalnym posiedzeniem Rady Europejskiej będzie stanowić dobrą możliwość przygotowania gruntu.
Oczywistym jest, że Unia Europejska oferuje obecnie swoim obywatelom sposobność maksymalnego wykorzystania możliwości, jakie stwarza globalizacja, zapewniając kontekst kontynentalny, czego nie byłyby w stanie zrobić poszczególne państwa działając odrębnie.
Aby zrealizować ten cel, dysponujemy gotowym narzędziem w formie strategii lizbońskiej na rzecz wzrostu gospodarczego i zatrudnienia.
Z naszej analizy ekonomicznej wynika, że strategia lizbońska zaczyna przynosić rezultaty.
Przedmiotowy dokument wskazuje kilka obszarów polityki zasługujących na to, aby w okresie kolejnego trzyletniego cyklu do 2010 r. poświęcić im jeszcze więcej uwagi: edukacji i flexicurity, w tym polityce w zakresie aktywnej integracji oraz odpowiedniej ochronie socjalnej, piątej swobodzie w zakresie rozwoju i badań, innowacjom pro-środowiskowym, aktom dla małych przedsiębiorstw mającym na celu ułatwienie milionom małych przedsiębiorstw w Unii Europejskiej rozwoju i tworzenia większej liczby nowych miejsc pracy.
Realizacja któregokolwiek z tych celów nie będzie łatwa, ale są to cele, które można osiągnąć.
Wiem, że ten Parlament będzie ściśle zaangażowany w śledzenie postępów we wdrażaniu strategii lizbońskiej, zarówno na szczeblu Unii Europejskiej, jak i na szczeblu krajowym.
Państwa opinie w przedstawionych tutaj w skrócie sprawach stanowić będą istotny wkład w pakiet, który przyjmiemy w grudniu.
Nieformalny szczyt Rady Europejskiej stanowi ważne spotkanie we właściwym czasie.
Wykorzystajmy tę szansę i pokażmy obywatelom Unii Europejskiej, że Unia Europejska patrzy w przyszłość, kształtując swoją politykę w poszczególnych obszarach tak, aby móc sprostać przyszłym wyzwaniom, zapewniając sobie odpowiednie narzędzia.
(Oklaski)
sprawozdawca. - (DE) Panie przewodniczący, panie przewodniczący Rady, pani przewodnicząca, koleżanki posłanki i koledzy posłowie! Mamy tutaj przykład dobrej współpracy pomiędzy prezydencjami Rady niemiecką prezydencją Rady, która przygotowała mandat, który okazał się obecnie niezwykle stabilny, dalekosiężny i radykalny w wykonaniu portugalskiej prezydencji Rady.
To, że po zakończeniu prac ekspertów prawnych mamy sytuację, w której pewne kwestie są oczywiste i można je łatwo określić, a te zdobycze może będzie można dalej utrzymać w najbliższy poniedziałek na posiedzeniu ministrów spraw zagranicznych, pokazuje, że istnieje naprawdę duże prawdopodobieństwo, że w przyszły czwartek ukończone zostaną prace nad traktatem reformującym.
Trzej przedstawiciele postanowili poprzeć ten mandat.
Nie dlatego, że mandat ten umożliwi spełnienie naszych marzeń lecz dlatego, że jest to najlepsze co można osiągnąć w obecnej sytuacji w celu zapewnienia większej demokracji i większej zdolności do podejmowania działań.
Jeśli chodzi o zdolność rozszerzonej Unii do podejmowania działań, w tym większą zdolność do podejmowana działań w obliczu nowych wyzwań, które stoją przed nami w nowoczesnym świecie, od bezpieczeństwa energetycznego, terroryzmu, polityki zagranicznej i bezpieczeństwa jako takiej, globalizacji, zorganizowanej przestępczości po zmiany klimatyczne i wiele innych kwestii.
Sukces ten zawdzięczamy zwiększeniu możliwości podejmowania decyzji w Radzie, dodane zostały nowe kompetencje w dziedzinach bezpieczeństwa energetycznego oraz polityki prawnej i krajowej, o czym moi koledzy poinformują państwo bardziej szczegółowo, mamy rozwiązanie w formie trzeciego filara.
W tym obszarze Parlament Europejski - i to jest druga korzyść - staje się współ-decydentem w tych sprawach, aby w przyszłości, na mocy Traktatu, Parlament Europejski miał równe prawa współdecydowania w 95% obszarach dotyczących prawodawstwa, nawet w dziedzinie polityki rolnej oraz budżetu.
Zapomina się często, że wszystko to zostało już uwzględnione w tym pakiecie.
Oznacza to zdecydowaną eliminację deficytu demokratycznego, z którym borykała się dotychczas Unia Europejska.
Stanowi to znaczny postęp!
Inne państwa mające trudności miały w ramach tego mandatu oraz w trakcie negocjacji możliwość zaradzenia różnicom stanowisk poprzez uwzględnienie klauzul o odstąpieniu o ściśle określonych terminach, skutkiem czego wzrost gospodarczy ogółem nie zostanie ograniczony, a poszczególne państwa członkowskie zachowają swoje prawa wynikające między innymi z powszechnie obowiązującego prawa.
Skutkiem tego zakres stosowania tego środka jest zagwarantowany, co powinno także ułatwić ratyfikację bez konieczności uciekania się do referendum, jeżeli właściwie zrozumiałem odpowiednie zobowiązania i oświadczenia składane w trakcie negocjacji.
Kiedy Karta praw podstawowych Unii Europejskiej stanie się dokumentem prawnie wiążącym, Unia stanie się wspólnotą wartości, nawet uwzględniając klauzulę o odstąpieniu, z której skorzystać może każde państwo członkowskie.
Jednakże nie dotyczy to decyzji podejmowanych przez Unię Europejską, ponieważ jej prawo ustanawiane jest wspólnie.
Jedyne, co pozostaje to kwestia stosowania w poszczególnych państwach członkowskich, jeśli chodzi o uprawnienia sądów i prawa obywateli, dlatego musimy dołożyć wszelkich starań, abyśmy poczynili postępy i w tych obszarach, w sprawach Karty praw podstawowych Unii Europejskiej oraz ustanowienia osobowości prawnej Unii Europejskiej.
Unia Europejska powinna jednak rozważyć tutaj kilka innych kwestii.
Kwestią numer jeden jest art. 24 mandatu - ochrona danych w stosunkach zewnętrznych - który według mnie powinien zostać przeredagowany lub drogą oświadczenia powinno się określić, że nie będzie miał negatywnego wpływu na kwestie ogólne dotyczące ochrony danych, takich jak dane osobowe pasażerów.
Niezbędne jest dokładniejsze wyjaśnienie tej kwestii.
Ochrona danych - dane dotyczące obywateli nie powinny być przekazywane bez kontroli sądowej i zaangażowania ze strony Parlamentu.
Uważam, że jest to niezbędne.
(Oklaski)
Drugą kwestią jest sprawa postanowień przejściowych.
Chciałbym także zaapelować do Rady i Komisji Europejskiej o poparcie, którego udzielenie leży w interesie tej Komisji.
Kiedy Traktat wejdzie w życie dnia 1 stycznia 2009 r., nie może być tak, że Minister Spraw Zagranicznych, którego nie wolno nam już dłużej tak nazywać, więc Wysoki Przedstawiciel powoływany jest przez Radę w ramach procedury "łagodnej”.
Chcielibyśmy, aby wszystkie te kwestie zostały rozstrzygnięte w 2009 r. w jednym pakiecie, z należytym uwzględnieniem uprawnień Parlamentu Europejskiego.
Wysoki Przedstawiciel jest także Wiceprzewodniczącym Komisji Europejskiej i powinien podlegać tutaj wszystkim postanowieniom.
I to leży w interesie Komisji Europejskiej; przyszły przewodniczący Komisji Europejskiej powinien mieć możliwość wywierania wpływu na wybór Wysokiego Przedstawiciela, który ma być jednocześnie jej wiceprzewodniczącym.
Dlatego Wysoki Przedstawiciel nie może rozpocząć urzędowania do czasu wybrania przez Parlament Europejski Przewodniczącego Komisji Europejskiej.
Powinniśmy zachować tę sekwencję wydarzeń, jeżeli mamy nie dopuścić tutaj do naruszenia praw demokratycznych i zakłócenia równowagi uprawnień.
Przez następnych kilka dni musimy wprowadzić jeszcze kilka ostatecznych poprawek w tym zakresie.
(Oklaski)
Dziękuję panu bardzo, panie pośle Elmarze Broku.
Byłbym naprawdę zaskoczony, jeżeli potrzebowałby pan dziewięciu minut.
Kolejnym mówcą jest przedstawiciel na Konferencję Międzyrządową, pan poseł Enrique Barón Crespo.
sprawozdawca. - (ES) Panie przewodniczący, panie przewodniczący Rady, pani przewodnicząca Komisji Europejskiej, panie i panowie! Przedstawiciele Parlamentu Europejskiego mówią wieloma językami i należymy do różnych grup, ale kierujemy się tym samym pragnieniem posunięciem procesu integracji Unii Europejskiej do przodu poprzez zawarcie traktatu lizbońskiego, Traktatu przewidującego procedurę współdecyzji w ustanawianiu prawa, unikatową osobowość prawną Unii, postęp, jeśli chodzi o uwspólnotowienie polityki w zakresie spraw wewnętrznych i wymiaru sprawiedliwości oraz polityki w zakresie spraw zewnętrznych, a także udziału parlamentów krajowych.
Chcemy zwiększenia demokracji i zwiększenia sprawności.
Wyrażamy ubolewanie, że nie ma większej przejrzystości, ale jest to jedna z metod Konferencji Międzyrządowej.
Muszę powiedzieć, że prawnicy - szczególnie ci z Parlamentu - umożliwili nam interpretację hieroglifów, którą stało się to zadanie w pozytywny sposób.
Chciałbym, aby urzędujący przewodniczący Rady potwierdził Parlamentowi coś, co jak rozumiem jest jasno i wyraźnie złożonym zobowiązaniem.
Postanowienia dotyczące obywateli, które zupełnie niesłusznie przeniesione zostały do Traktatu o funkcjonowaniu Unii Europejskiej zostały znowu uwzględnione w Traktacie o Unii Europejskiej w brzmieniu, które miały od czasu traktatu z Maastricht.
Jako przedstawiciele obywateli uważamy to za kwestię o podstawowym znaczeniu.
Muszę przyznać, że w niecodziennym przypływie szczerości politycznej, Urzędujący Przewodniczący Rady powiedział nam osobiście, że jest to niemożliwe, ale cel ten został osiągnięty - pierwszy ważny sukces.
Drugą kwestią jest karta praw podstawowych, która jest symbolem tożsamości obywateli Unii Europejskiej.
Nie jest to deklaracja - numer 11, nie jest to też protokół; jest to "Karta”, nad przyjęciem której będziemy głosować tutaj w przyszłym miesiącu, formalnie z trzema przewodniczącymi trzech instytucji Wspólnoty, przez rozpoczęciem procesu ratyfikacji.
Karta będzie prawnie wiążącym dokumentem i mówię to, ponieważ uważam, że istotne jest odnotowanie tego dzisiaj, stoję na stanowisku, że są to absolutnie niezbędne dla Parlamentu Europejskiego warunki, warunki niezbędne do poparcia tego Traktatu.
Uważamy, że jest jeszcze kilka innych kwestii, w których możliwe jest osiągnięcie postępów.
Mój kolega poseł, pan Elmar Brok podniósł kwestię ochrony danych, która jest kwestią wyjątkowo delikatną.
Jest kilka innych elementów, które są dla nas bardzo ważne.
Jedną z takich kwestii jest dialog z partnerami społecznymi, który został przeniesiony do Traktatu o funkcjonowaniu Unii Europejskiej, a kolejną istotną kwestią, w której uważamy, że udzielamy pomocy poprzez nasze poparcie dla rozwiązania problemów związanych z zaufaniem jest zapewnienie bezpieczeństwa poprzez deklarację, jak na przykład kompromisowe rozwiązanie z Joaniny, które już istnieje, ale kompromis ten nie powinien iść dalej.
Uważamy, że uwzględnienie w traktacie o Unii Europejskiej funkcjonującej zgodnie z zasadami większości i kwalifikowanej większości elementów jednomyślności, które całkowicie zaszkodziłyby całemu procesowi nie ma żadnego sensu.
Jak zapewne pamięta pan, panie przewodniczący, w Viana do Castelo wspomniałem, że posiadanie bomby atomowej ma sens pod warunkiem, że się jej nie używa.
Jeżeli się jej użyje, zniszczy wszystko.
Uważam, że jest to istotne ostrzeżenie.
Panie przewodniczący! Jest kwestia, która jest ważna dla Parlamentu i myślę, że mówię to w imieniu większości w tym Parlamencie i w imieniu większości państw członkowskich, a także bez wątpienia w imieniu tych, którzy ratyfikowali traktat konstytucyjny, którą żeśmy poświęcili, aby osiągnąć jednomyślność i przy tej okazji istotnym jest, abyśmy wszyscy współpracowali w duchu wzajemnej lojalności i solidarności w celu zapewnienia ratyfikacji.
Jeżeli tego nie zrobimy znajdziemy się w bardzo trudnej sytuacji.
Uważam, że wszyscy powinniśmy pozostać wierni złożonemu przez nas zobowiązaniu.
Dziękuję bardzo, panie przewodniczący!
sprawozdawca. - Panie przewodniczący! Tak jak moje koleżanki posłanki i moi koledzy posłowie przyznaję, że prawdopodobne jest osiągnięcie kompromisu politycznego na konferencji międzyrządowej w Lizbonie.
Jest jednak coś, co oczywiście nadal nas martwi, a mianowicie jakość tego porozumienia.
Na obecnym etapie konferencji międzyrządowej, obawiam się, że jesteśmy świadkami pojawienia się tendencji dbania o własne interesy, którą Unia Europejska wprawiła w ruch przede wszystkim poprzez brytyjskie żądania uwzględnienia klauzul o odstąpieniu w przypadku wymiaru sprawiedliwości i spraw wewnętrznych oraz praw podstawowych.
Oczywistym jest, że w Wielkiej Brytanii należałoby przeprowadzić krajową debatę w celu znalezienia odpowiedzi na pytanie, dlaczego obywatele tego państwa powinni być wyłączeni z korzyści wynikających z integracji we wszystkich tych istotnych obszarach, ale Brytyjczycy powinni wytłumaczyć się także pełniej pozostałym uczestnikom konferencji międzyrządowej.
Do czego tak na prawdę dążą domagając się uwzględnienia wszystkich tych klauzul o odstąpieniu?
Czy możemy być rzeczywiście pewni, że negocjowane uzgodnienia niezbędne do zarządzania tym mechanizmem "swobodnego wyboru” sprawdzą się w praktyce i zapewnią, że wspólna polityka w zakresie wolności, bezpieczeństwa i wymiaru sprawiedliwości będzie nadal oparta na zasadzie odpowiedniej wspólnotowości, a także, że dysponować będziemy wszelkimi zasobami i instrumentami niezbędnymi do jej wdrażania?
Bez wątpienia decyzja Wielkiej Brytanii i Polski, aby nie przyjąć Karty stwarza ryzyko, że niemożliwe będzie nadanie tej Karcie charakteru dokumentu wiążącego pozostałe państwa członkowskie.
Mam nadzieję, że w trakcie konferencji międzyrządowej kwestia ta będzie mogła zostać rozważona z należytą starannością.
Czy prezydencja będzie naciskać na Brytyjczyków, aby poparli propozycję Parlamentu dotyczącą klauzuli o odstąpieniu, uwzględnionej w ich niefortunnym protokole w sprawie Karty?
To samo dotyczy Joaniny, prezydencja i Komisja Europejska powinny zapewnić nas tego popołudnia, że nie ustąpią wobec nieuzasadnionych żądań, aby podnieść rangę mechanizmu z Joaniny z poziomu prawa wtórnego do poziomu prawa pierwotnego Unii Europejskiej.
Mechanizm z Joaniny to historyczny spadkobierca kompromisu z Luksemburga, kompromis z Luksemburga był umową dżentelmeńską i taką powinien pozostać, kiedy zostanie przyjęty oprócz Traktatu jako mechanizm, którego zastosowanie pozostaje w gestii Rady.
w imieniu grupy PPE-DE. - (FR) Panie przewodniczący, panie przewodniczący Rady, pani przewodnicząca Komisji, panie i panowie! W imieniu grupy PPE-DE chciałbym podziękować pani przewodniczącej Wallström i panu przewodniczącemu Lobo Antunesowi za ich wystąpienia.
Okres refleksji i debaty w sprawie ustanowienia zasad sprawowania rządów w Unii Europejskiej 27 państw zbliża się do końca.
Czy jesteśmy teraz bardziej dojrzali?
Czy jesteśmy gotowi do zakończenia dyskusji i podjęcia działań?
W czerwcu pani Merkel wykazała się odwagą, odpowiedzialnością i wolą polityczną.
Miast unikać kwestii spornych, udało nam się ograniczyć nasze różnice.
Otwarta została wreszcie droga, aby Unia Europejska wyposażyła się w narzędzia niezbędne do bardziej sprawnego funkcjonowania.
Minęły trzy miesiące, a portugalska prezydencja utrzymała nas na kursie.
Jeżeli mapa drogowa uzgodniona w czerwcu będzie do końca przestrzegana, do czasu Rady Europejskiej w Lizbonie, prezydencja portugalska będzie w stanie doprowadzić do zawarcia porozumienia w sprawie zmiany naszych traktatów.
Wyrażam tutaj uznanie prezydencji portugalskiej za determinację w trakcie prac Konferencji Międzyrządowej.
Jeśli chodzi o Parlament Europejski, a także według naszych kolegów posłów, panów Broka, Baróna Crespo i Duffa, którym chciałbym podziękować jak najgoręcej, ocena Konferencji Międzyrządowej odzwierciedla oczekiwania, a program uzgodniony przez głowy państw i szefów rządów był ogólnie rzecz biorąc przestrzegany.
Panie i panowie! Myślałem, że choć jesteśmy gotowi zadowolić się wyważonym kompromisem, nie zapominajmy, że jest on wynikiem braku innych możliwości.
Osobiście uważam, że bardziej celowym jest wskazać, dlaczego popieramy projekt Traktatu.
Po pierwsze uważamy, że tylko zjednoczona, silna i sprawna Unia Europejska będzie w stanie wpływać na rozwój wypadków na świecie, który zmienienia się tak szybko, stając się coraz bardziej złożonym i niestabilnym.
Jeżeli popieramy projekt Traktatu, to robimy to także, ponieważ sprawna Unia Europejska 27 państw nie może działać w oparciu o zasady traktatu z Nicei.
Ponadto, mając na uwadze obawy i wątpliwości wyrażane przez obywateli Unii Europejskiej, domagaliśmy się większej demokracji i przejrzystości.
Jesteśmy za wyraźnym podziałem kompetencji, za wzrostem udziału obywateli w procesie budowy Unii Europejskiej i za aktywną rolą i zdecydowanym wkładem parlamentów krajowych.
Reforma traktatowa stanowi odpowiednią odpowiedź na oczekiwania obywateli.
Zmieniony Traktat stanowi środek a nie cel sam w sobie.
Forma, który przybierze i nazwa nie są istotne.
Ważna jest jego istota oraz postęp, który zapewni obywatelom Unii Europejskiej.
My członkowie grupy PPE-DE nie chcemy super-państwa europejskiego.
Chcemy tylko sprawności, demokracji, przejrzystości i przestrzegania zasady pomocniczości.
Domagamy się sprawnych instytucji europejskich zdolnych do podejmowania decyzji i dopóki poszczególne państwa członkowskie korzystać będą często z derogacji naszym obowiązkiem będzie ograniczenie negatywnych skutków w celu zapobieżenia sparaliżowaniu Unii Europejskiej.
Należy położyć kres wszelkim działaniom blokującym proces podejmowania decyzji w Unii Europejskiej.
Obywatele oczekują od Unii Europejskiej podjęcia działań w każdym przypadku, w którym można coś zmienić w sprawie klimatu, energii, imigracji, innowacji i terroryzmu.
Mam nadzieję i chcę, aby Traktat ten umożliwił nam realizację tego celu i my go poprzemy.
w imieniu grupy PSE. - (DE) Panie przewodniczący, panie i panowie! Pragnę szczerze podziękować przedstawicielom Parlamentu na Konferencję Międzyrządową.
Nasi koledzy posłowie, panowie Enrique Barón Crespo, Elmar Brok i Andrew Duff znakomicie reprezentowali interesy Parlamentu Europejskiego.
Chciałbym im w imieniu naszej grupy szczerze za to podziękować.
(Oklaski)
Dobrze usłyszeliśmy, co powiedział nasz kolega, pan poseł Daul, że po nieudanej próbie przyjęcia Konstytucji dla Europy w możliwościach prezydencji portugalskiej leży zakończenie niezbędnych prac, a mianowicie przedłożenie nowego, zmienionego Traktatu, uzgodnienie podstawowych elementów niezbędnych zmian wśród 27 państw członkowskich Unii Europejskiej, zagwarantowanie struktury zjednoczonej Europy prawnie i politycznie na Konferencji Międzyrządowej, której zakończenie jest teraz blisko, wypracowanie ostatecznych uzgodnień na szczycie w Lizbonie, a następnie umożliwienie rozpoczęcia ze swoje istoty rozstrzygającego etapu, ratyfikacji tego zmienionego Traktatu przez 27 państw członkowskich zgodnie ze szczególnymi przepisami prawa i postanowieniami konstytucji każdego z nich.
Chcę, zatem podkreślić w szczególności, że jeśli chodzi o Lizbonę to możemy być optymistami.
Jeżeli porównamy to, co zostało osiągnięte na szczycie tutaj w Brukseli w okresie niemieckiej prezydencji Rady w sprawie mandatu na Konferencję Międzyrządową z tym, co zostało uzgodnione na Konferencji Międzyrządowej, możemy także założyć, zgodnie ze sprawozdaniami naszych przedstawicieli, że z kilkoma wyjątkami jest to niemalże identyczne.
Jako grupa socjaldemokratów mówimy: "jest tak, jak być powinno”!
Jako socjaliści nie możemy zaakceptować i nie zaakceptujemy poprawek, które zgłoszone zostały w okresie poprzedzającym uzgodnienie mandatu tutaj w Brukseli, należy to wyraźnie powiedzieć.
Zakładamy jednak, że mamy projekt, który odzwierciedla to co zostało uzgodnione tutaj w czerwcu i za co wszyscy podziękowaliśmy pani Merkel.
Będzie to interesujące, kiedy prześlemy ten projekt do Lizbony.
Pytaniem będzie wtedy, czy ten Traktat zostanie ratyfikowany przez 27 państw członkowskich, a wtedy zależeć to będzie od posłów tego Parlamentu i będziemy musieli walczyć.
Będziemy musieli także walczyć o to, aby struktura zjednoczonej Europy zaakceptowana została we wszystkich państwach członkowskich.
Zaryzykowałbym twierdzenie, że kolejna porażka, tym razem w przypadku tego zmienionego Traktatu, jak w przypadku porażki z Konstytucją dla Europy, stanowić będzie koniec Unii Europejskiej w jej obecnej formie.
Każdy, kto nie chce podążać ścieżką anty-Europejczyków zasiadających w tym Parlamencie, każdy, kto chce podążać ścieżką promowania idei Unii Europejskiej i jej konsolidacji, ma zatem obowiązek walczenia o ten Traktat.
Mam nadzieję, panie pośle Daul, że wszyscy posłowie z pana grupy wezmą również udział w tej walce.
Mam, co do tego pewne wątpliwości.
Powiem państwu także, o czym musimy pamiętać w tym Parlamencie, jeżeli ten projekt nie dojdzie do skutku.
Co się stanie, jeżeli Unii Europejskiej nie uda się pierwsza próba przyjęcia i ratyfikacji zmienionego Traktatu?
Co czeka Unię Europejską?
Europejczycy wieżą, że jesteśmy dużym kontynentem, na którym w 27 państwach członkowskich mieszka 500 mln osób - dużym rynkiem wewnętrznym.
Stanowimy 8% ludności świata.
Indie mają 1,1 bln mieszkańców, Chiny 1,3 bln, a obywatele obydwu tych państw stanowią łącznie jedną trzecią ludności świata.
Jeżeli chcemy pozostać konkurencyjnymi w dłuższej perspektywie, jeżeli chcemy bronić tego, co osiągnęliśmy w Europie, jeśli chodzi model społeczny, jeżeli chcemy stabilizacji tkanki ekonomicznej, co jest zasadniczym warunkiem sprawiedliwości społecznej, to musimy być w stanie współżyć w harmonii z wszystkimi państwami świata.
Będziemy mogli jednak utrzymać swoją pozycję na świecie, jeżeli Unia będzie spójna - gospodarczo, społecznie i politycznie.
Nie da się tego osiągnąć bez tego traktatu reformującego!
Jeżeli Unia Europejska ulegnie fragmentacji na swoje indywidualne części, jeżeli pójdziemy w ślady nacjonalistów, którzy mówią ludziom, że możemy osiągnąć więcej sami niż razem jako 27 państw, to ten kontynent czekają ciężkie czasy!
Mam, zatem nadzieję, że to, co zostanie uzgodnione w Lizbonie przetrwa ratyfikację, więc będziemy musieli walczyć.
Każdy, kto chce pokoju w Europie, każdy, kto chce, aby Unia Europejska była czynnikiem pokoju na świecie, każdy, kto chce wzrostu gospodarczego i większej liczby miejsc pracy oraz bardziej sprawiedliwego podziału majątku narodowego w Unii Europejskiej, powinien wzmocnić ten traktat reformujący, bronić go i wykonywać jego postanowienia.
Każdemu, kto tego nie chce, każdemu, kto koncentruje się na renacjonalizacji należy przypomnieć to, co powiedział w tym Parlamencie pan prezydent François Mitterrand: nacjonalizm stanowi przeciwieństwo jedności Europy i na dłuższą metę zawsze oznacza wojnę.
Unia Europejska jest jednak koncepcją, która zrodziła się z ran wojny na tym kontynencie, a zatem jedność Europy na podstawie zmienionego Traktatu stanowi cel wszystkich demokracji i postępowych sił na tym kontynencie.
Życzę, zatem państwu powodzenia, jeśli chodzi o Konferencję Międzyrządową i szczyt!
Życzę państwu jednak jeszcze więcej powodzenia, jeśli chodzi o ratyfikację w 27 państwach członkowskich.
(Oklaski)
w imieniu grupy ALDE. - Panie przewodniczący! Pan premier Sócrates musi się czuć jak angielski Henryk V przed bitwą w Agincourt, wrogie rządy przygotowujące się do walki z zamiarem osłabienia, a może nawet zawetowania reformy traktatowej.
Panie przewodniczący Rady! Premier pańskiego kraju powinien trzymać się mandatu określonego przez Unię Europejską i w przyszłym tygodniu doprowadzić do przyjęcia Traktatu, który będzie w stanie stanowić podstawę silnej, elastycznej i sprawnej Unii.
Więc: "Raz jeszcze skoczmy do wyłomu, przyjaciele!” do ostatecznej bitwy w tej wojnie o konstytucję.
Ten Parlament będzie pańską piechotą.
Wiemy, że brak porozumienia w sprawie reformy traktatowej byłby tragedią na miarę tragedii szekspirowskiej.
Dlaczego?
Ponieważ pozostawienie status quo nie było, nie jest i nigdy nie będzie odpowiednim rozwiązaniem.
Jednomyślność Rady oznacza w praktyce, że niezbędne akty prawne są albo odkładane na półkę lub sprowadzane do poziomu wspólnego mianownika.
W coraz bardziej globalizującym się świecie, w którym trzeba twardo walczyć o swoje, w którym wyzwania takie, jak zmiany klimatyczne, migracja i terroryzm wymagają radykalnych rozwiązań, sprowadzanie wszystkiego do najniższego wspólnego mianownika nie wystarczy.
Może to i nie jest Konstytucja, ale pomimo swojego żargonu prawniczego, traktat reformujący stanowi dokument, który może po cichu zrewolucjonizować Europę.
Traktat ten rozwija demokrację, sprawiając, że procedury współdecyzji i kwalifikowanej większości staną się podstawowymi procedurami podejmowania decyzji.
Sprzyja pomocniczości poprzez wyraźny podział kompetencji, wzmacniając rolę parlamentów krajowych i szczególną osobowość prawną Unii oraz przyczynia się do zwiększenia przejrzystości, rozszerzając zakres stosowania zwykłej procedury legislacyjnej tak, aby obejmowała kwestie dotyczące wolności, bezpieczeństwa i sprawiedliwości - dziedzinę, w której przepisy naruszające ducha Unii szanującej prawa ustanawiane były zbyt długo potajemnie.
Państwa projekt traktatu zmieniającego nie jest doskonały; brak symboli europejskich stanowi cios dla federalistów, tak jak wywołujący zamieszanie system głosowania forsowany przez Polaków.
Możemy je zaakceptować, pod warunkiem, że kompromis z Joaniny nie zostanie na zawsze włączony do Traktatu.
Nie do zaakceptowania byłby natomiast brak w artykule 8 Traktatu o Unii Europejskiej definicji obywatelstwa europejskiego, ponieważ obywatelstwo stanowi symbol, który w przeciwieństwie do flagi czy hymnu, ma rzeczywiste, praktyczne znaczenie dla ponad 450 mln ludzi.
Podobnie nazywanie naszego Ministra Spraw Zagranicznych "Wysokim Przedstawicielem” nie jest wielkim powodem do zmartwień, ale byłoby nim z całą pewnością ustanowienie instytucji Wysokiego Przedstawiciela, który byłby jedynie kukiełką w rękach Rady.
Parlament i Komisja Europejska muszą połączyć wysiłki w celu zapewnienia, że wspólny charakter służby ds. działań zewnętrznych będzie w pełni respektowany, a także, że Trybunał Sprawiedliwości sprawować będzie nadzór nad wykorzystywaniem danych osobowych w ramach wspólnej polityki zagranicznej i bezpieczeństwa.
Wreszcie, i może, co najważniejsze, nie możemy mieć dwóch kategorii obywateli.
Jest to całkowicie sprzeczne z istotą integracji europejskiej i musimy zrobić, co tylko w naszej mocy, aby zapewnić, że odstępstwa wynegocjowane przez Wielką Brytanię i Polskę nie zostaną na zawsze zachowane poprzez żądanie uwzględnienia klauzuli uchylającej bez konieczności ponownego zwołania konferencji międzyrządowej.
Musimy bronić się nie tylko przed przypadkami odstąpienia, ale także przed przypadkami "przystąpienia”.
Jeżeli niektóre państwa nie są w stanie zaakceptować rozsądnego kompromisu to należałoby im powiedzieć, żeby zaczęły rozważać polubowne wystąpienie z Unii i zaprzestać trzymania jej jako zakładnika swoich własnych interesów, ponieważ dobro Unii Europejskiej powinno mieć nad nimi pierwszeństwo.
Jeżeli niektóre państwa nie są w stanie zaakceptować rozsądnego kompromisu, powinniśmy im powiedzieć, że powinny zacząć rozważać polubowne wystąpienie z Unii i zaprzestanie trzymania jej jako zakładnika swoich własnych interesów, ponieważ dobro Unii Europejskiej powinno mieć nad tymi interesami pierwszeństwo.
(Oklaski)
Apeluję więc do Rady, Komisji Europejskiej i naszych przedstawicieli słowami Szekspira: "Natężcie mięśnie..., Dech wstrzymać, zebrać wszystkie moce ducha...” w obronie naszego wspólnego dobra.
(Oklaski)
w imieniu grupy UEN. - Panie przewodniczący! Stoimy dziś przed ostatnim odcinkiem prac nad reformą traktatową.
Jeśli szczyt w Lizbonie ma się zakończyć sukcesem, potrzebujemy politycznej wyobraźni.
Szczególnie ci, którzy uznają reformę traktatową za priorytet, powinni dziś zadać sobie pytanie: czy warto usztywniać stanowisko wobec Polski i Wielkiej Brytanii, czy warto stawiać znaki zapytania nad wynikiem wieloletnich negocjacji?
Karta praw podstawowych, jeśli wierzyć jej zwolennikom, ma tylko umocnić dotychczasowe, obowiązujące zapisy.
A może rację mają jednak ci, którzy wskazują na nieobliczalne w istocie skutki stosowania jej zapisów przez ETS.
Ja mam takie obawy i dlatego całkowicie rozumiem zastrzeżenia wyrażone przez Wielką Brytanię i Polskę.
Istotnym elementem kompensacji strat, jakie Polska zdecydowała się ponieść wraz z odejściem od systemu nicejskiego, jest mechanizm z Joaniny oraz stałe miejsce rzecznika z Polski w ETS.
Podważanie tych ustaleń dziś stawia przed nami pytania o szczerość intencji.
Polska, podobnie jak każdy inny kraj, ma prawo oczekiwać lepszych instrumentów kontroli procesu legislacji w Unii.
Brak odpowiedniej legitymizacji przyniesie bowiem porażkę projektu europejskiego w przyszłości.
Brak kontroli nad procesem legislacji to nie wymysł eurosceptyków ani stronników wojny, jak to chce widzieć jak zwykle lekko podenerwowany Martin Schulz.
Jest to zmartwienie szczerych Europejczyków.
To były prezes Trybunału Konstytucyjnego w Karlsruhe oraz były prezydent Niemiec Roman Herzog pytał niedawno o to, czy Niemcy są jeszcze demokracją parlamentarną biorąc pod uwagę fakt, jak wielka liczba przepisów tworzona jest poza Bundestagiem.
w imieniu grupy Verts/ALE. - (IT) Panie przewodniczący, panie i panowie! Zaledwie na kila dni przed zakończeniem Konferencji Międzyrządowej przygotowujemy się do tradycyjnych całodobowych przetargów, które zawsze miały miejsce i jak zawsze zakończą się kompromisem sprowadzającym wszystko do najniższego wspólnego mianownika.
Analiza różnych tekstów, które udało nam się zdobyć raczej nieformalnymi kanałami, ponieważ tutaj niewiele robi się jawnie, pokazuje, że są one bardzo skomplikowane i niewątpliwie nieprzyjazne dla czytelnika.
Jednakże jak dobrze wszyscy to wiemy, okresie, który powinien być istotny w demokratycznym życiu obywateli negocjatorzy nie są w ogóle zainteresowani tym, aby teksty te były przyjazne dla obywatela, aby wytłumaczyć je, czy aby zainteresować obywateli swoich państw.
Z drugiej strony, jeszcze na etapie przygotowań potępiliśmy to, że uwzględnienie 90% tekstu traktatu konstytucyjnego w tekście nowego traktatu reformującego nie może przesłaniać tego, że jest to tekst niejasny, pełen uwag i derogacji osłabiających Unię Europejską, zwłaszcza, jeśli chodzi o politykę zagraniczną i przejrzystość prawa.
Negocjacje te prowadzone były wyłącznie przez rządy, całkowicie za plecami obywateli, z wykorzystaniem tego, że niekończące się teoretyczne rozważania lingwistyczne i biurokratyczne stały się ważniejsze niż żarliwość i demokratyczne uczestnictwo, które stało się widoczne, na dobre i na złe, w trakcie prac Konwentu i w trakcie referendów.
W pracach konferencji międzyrządowej uczestniczyło, śledząc prace prawników, trzech posłów naszego Parlamentu, ale niezaprzeczalnym jest, że posłom tym nie udało się znacząco zwiększyć przejrzystości przedmiotowego procesu i choć może udało się ograniczyć szkody, nie byli w stanie wprowadzić żadnych konkretnych ulepszeń, ponieważ nie mieli takiej możliwości.
Więc panie pośle Schulz, panie pośle Brok, panie pośle Barón i panie pośle Duff!
Mówiąc szczerze, nie widzę w tym żadnej logiki. Powinniśmy działać w sposób przemyślany, powinniśmy uważać się za współodpowiedzialnych za ten tekst i choć oczywiście przyznaję, że powinniśmy dążyć do zapewnienia, że państwa członkowskie ratyfikują ten tekst - choć zależy to teraz od tego, co wydarzy się w trakcie dochodzenia do ostatecznego porozumienia - dlaczego mielibyśmy się złościć?
Według pana posła Schulza, powinniśmy powiedzieć, nawet tutaj, wśród nas posłów tego Parlamentu, że jeżeli ten tekst nie zostanie przyjęty, będzie to tragedia, ponieważ ten tekst jest fantastyczny, ponieważ ten tekst tutaj ... Ten tekst jest okropny!
Każdy, kto go czyta z łatwością zobaczy, że nie tego oczekiwali obywatele.
Powiedziawszy to, należy stwierdzić, że lepsze to niż nic.
Powiedziawszy to, należy stwierdzić, że lepsze to - nie Martin, uspokój się, ponieważ, nie twierdzę, że chcę odrzucić ten Traktat - twierdzę jedynie, że powinniśmy być odpowiedzialni i wiarygodni dla obywateli, a także, że nawet, jeżeli nie jest to nie szczególnie dobry kompromis to i tak go poprzemy.
Nie możemy jednak kłamać i nie możemy twierdzić, że jest to najlepsze rozwiązanie, na jakie nas stać, ponieważ rządy przejęły kontrolę nad tym procesem konstytucyjnym pozbawiając nas nań wpływu, doprowadzając do tego, co mamy dzisiaj, a przecież ostateczny rezultat mógłby być znacznie lepszy.
w imieniu grupy GUE/NGL. - (FR) Panie przewodniczący! Nie będę prezentował jeszcze raz ogólnej opinii naszej grupy w sprawie nowego projektu Traktatu.
Jesteśmy mu przeciwni, nie ze względu na nacjonalizm, panie pośle Schulz, którym gardzę tak samo jak pan, ale ze względu na fakt, że żadna z podstawowych uwag krytycznych, które charakteryzowały debaty nad starym projektem traktatu konstytucyjnego - i nie chodzi mi tutaj o symbole Unii Europejskiej, z którymi nie mieliśmy żadnych problemów, ale istotę polityki Unii Europejskiej - nie została wzięta pod uwagę.
Odnoszę wrażenie, że wcześniej czy później zapłacimy za to swobodne podejście.
Teraz pragnę odnieść się do jednego konkretnego postanowienia nowego projektu, o którym już żeśmy mówili - artykułu 24 Traktatu o Unii Europejskiej.
Wydaje się, że istnieje wśród nas szeroki konsensus, co do tego, że należy się temu sprzeciwić i dobrze, że tak jest.
Jest to w rzeczywistości delikatna kwestia, ochrona obywateli w zakresie przetwarzania danych osobowych.
Obecnie nowa procedura legislacyjna, która miałaby zastosowanie nie byłaby taka sama w zależności od tego, czy dane miałyby być przetwarzane w Unii Europejskiej, czy też miałyby być przekazywane do państwa trzeciego.
Pierwotnie Parlament miał mięć pełną kompetencję, lecz zgodnie z obecnym brzmieniem nie miałby w tej kwestii nic do powiedzenia.
Jest to prawny koszmar i odmowa stosowania się do zasad demokracji.
W praktyce ma to bezpośredni związek z precedensem ustanowionym w sprawie danych osobowych pasażerów, gdzie Rada zgodziła się przekazać władzom amerykańskim poufne dane dotyczące pasażerów podróżujących do Stanów Zjednoczonych, pomimo całkowitego sprzeciwu ze strony Parlamentu Europejskiego.
Rada chciałaby utrzymać tę sytuację i zapewnia sobie środki, które jej to umożliwią.
Jest to nie do zaakceptowania i Parlament powinien wyraźnie zasygnalizować to Radzie Europejskiej.
Dodam tylko, że w trakcie tej debaty przywołanych zostało pośrednio kilka faktów, na które moja grupa zwracała ciągle uwagę.
Pierwszym z nich jest niewielkie rzeczywiste znaczenie, jakie będzie miała karta praw podstawowych.
W rzeczywistości artykuł 8 Karty poświęcony jest wyraźnie ochronie danych osobowych, a jednak zasada ta jest obecnie szeroko naruszana i będzie dalej naruszana w przyszłości.
Następnie niektóre podstawowe postanowienia traktatów są niemalże nie do rozszyfrowania i dopiero przeanalizowanie ich w oparciu o bardzo rozległą wiedzę ukazuje pułapkę tego rodzaju.
Wreszcie mamy do czynienia z celowym brakiem przejrzystości prac Konferencji Międzyrządowej, co jak najdalej odbiega od zasad jawności i przejrzystości przy sporządzaniu tekstu, który ma determinować życie i przyszłość Unii Europejskiej 27 państw i pół miliarda obywateli.
Wszystko to potwierdza słuszność domagania się przez nas demokracji na obydwu frontach; z jednej strony gruntownej, pluralistycznej debaty w każdym państwie nad treścią traktatów, a z drugiej, ratyfikacji w drodze referendów.
w imieniu grupy IND/DEM. - (DA) Panie przewodniczący! W piątek, o siedemnastej Unia Europejska opublikowała nowy projekt Traktatu, mając tym samym pewność, że środki masowego przekazu nie będą o tym informować przez weekend.
Jeżeli celem było tutaj "przemycenie” Traktatu to jest to przypadek eksperckich stosunków z mediami, ale cóż za intryganctwo i podłość.
Na posiedzeniu Konferencji Międzyrządowej w Strasburgu Przewodniczący uroczyście obiecał, że wszystkie grupy polityczne będą miały dostęp do wszystkich dokumentów Konferencji Międzyrządowej.
A my ciągle jeszcze nie otrzymaliśmy tych dokumentów.
Trzy grupy mają uprzywilejowany dostęp do Konferencji Międzyrządowej, podczas gdy pięć grup jest pomijanych.
Jest to dyskryminujące i sprzeczne z zasadą równości - znowu intryganctwo i podłość.
Nowy Traktat przyznaje Unii Europejskiej 105 nowych uprawnień - tak jak Konstytucja.
Prawo weta i reprezentatywne sprawowanie władzy ograniczone zostały w 62 dziedzinach w porównaniu z 61 w przypadku Konstytucji.
Nowością jest, że do Traktatu obejmującego 2800 stron wprowadzonych zostało 255 stron zmian, powodując, że tekst jest nieczytelny dla każdego za wyjątkiem fanatyków - znowu intryganctwo i podłość.
Nowa konstytucja Unii Europejskiej obejmować będzie 3000 stron w porównaniu z 560 stronami odrzuconej Konstytucji.
Tyle pozostało z tej tak zwanej idei mini traktatu, którą propagował pan prezydent Sarkozy.
Proszę sobie wyobrazić, że obiecują państwo ludziom przyjęcie praktycznego mini traktatu, a następnie oferują im państwo znowu odrzuconą już przecież Konstytucję, ale teraz bez przeprowadzania referendum - znowu intryganctwo i podłość.
Nie ma takiego aktu prawnego, który można by przyjąć na podstawie Konstytucji, którego nie można by także przyjąć na podstawie nowego Traktatu.
Te dwa teksty są identyczne pod względem zobowiązań prawnych, różnica polega tylko na nazwie i pozbyciu się referendów - znowu intryganctwo i podłość.
Co za mięczaki!
Ujawnijcie swoje plany i przedstawicie je wyborcom.
Podpiszcie petycję w sprawie referendów na stronie: www.x09.eu.
w imieniu grupy ITS. - (NL) Panie przewodniczący! Oprócz zastrzeżeń wyrażonych przez mojego przedmówcę dotyczących podobieństwa do nowego Traktatu ustanawiającego Konstytucję dla Europy, który wpycha nam się do gardeł w całkowicie niedemokratyczny sposób, prezydencja europejska postanowiła wyraźnie uczynić z doprowadzenia do przełomu w sprawie wspólnej europejskiej polityki emigracyjnej, coś w rodzaju podstawowego celu.
W tej kwestii należy, co najmniej stwierdzić, że taka polityka na szczeblu europejskim, ustanowiona przez działające potajemnie koterie z wykorzystaniem szczególnie dyskusyjnych procedur podejmowania decyzji przez Komisję Europejską i Radę, które niestety już znamy, byłaby całkowicie niedemokratyczna.
Problem emigracji dotyka obywateli naszych państw osobiście, wpływając na ich życie prywatne.
Ponadto według mnie, przekazanie uprawnień decyzyjnych w tej dziedzinie organom Unii Europejskiej bez rzeczywistej przejrzystości dla kogokolwiek jest nie tylko niedemokratyczne, ale po prostu niebezpieczne.
Portugalska propozycja rozwiązania problemu nielegalnej imigracji poprzez wprowadzenie systemu legalnej imigracji jest niedorzeczna.
Problem nielegalnej imigracji należy rozwiązać poprzez politykę opartą na zasadzie wzajemności, twardą politykę odnajdywania i wydalania, niezawodne kontrole na granicach zewnętrznych, a także europejskie strzeżone i niestrzeżone ośrodki dla uchodźców w państwach albo, co najmniej na kontynentach, z których pochodzą uchodźcy.
Jeśli chodzi o coś, co zostało określone mianem "nieodzowności” legalnej imigracji, pragnę zwrócić uwagę, że w Unii Europejskiej mamy już 20-25 milionów bezrobotnych, a wśród nich miliony bezrobotnych imigrantów, a także wszystkie związane z tym problemy.
Nowa fala legalnej imigracji, wraz z towarzyszącym jej "łączeniem się rodzin”, oznaczałby jedynie gwałtowny wzrost bardzo poważnych problemów z integracją i asymilacją.
Jeżeli jest to tylko kwestia wysoce wykwalifikowanych pracowników - w co wątpię - to organizujemy drenaż mózgów z biednych krajów, co jest absolutnie skandaliczne, a może naszym celem jest spowodować, że kraje te pozostaną biedne i nierozwinięte, ale w takim razie Rada powinna to jasno powiedzieć?
Panie Przewodniczący! O czym my dzisiaj dyskutujemy?
O konstytucji dla Europy.
Dyskutujemy nad dokumentem pod inną nazwą, z innymi sformułowaniami, ale z tą samą zawartością merytoryczną co odrzucona już konstytucja.
Chodzi o dokument rzekomo niższej rangi by tylko nie poddawać go pod referenda.
Oto elity polityczne Unii, wśród nich członkowie tej izby, Komisja Europejska i rządy państw członkowskich, próbują oszukać swoje własne elektoraty, swoje narody.
Mamy udzielić poparcia dla traktatu reformującego, który w rzeczywistości jest euro-konstytucją, przemianowaną euro-konstytucją, którą wyborcy Francji i Holandii już odrzucili w referendach, a szereg innych krajów nie ratyfikowało w wymaganym terminie.
Przypomnijmy słowa Angeli Merkel, cytuję - użyć innej terminologii bez zmieniania istoty prawnej, np. w sprawie nazwy Traktatu, określeń dla aktów prawnych Unii, czy dla Ministra Spraw Zagranicznych Unii - koniec cytatu.
Właśnie to zrobiono i wzywa się nas do zaakceptowania tego oszustwa.
Nie pozwólmy oszukiwać siebie i naszych wyborców.
(PT) W moim dzisiejszym wystąpieniu chciałbym w imieniu własnym i grupy, którą reprezentuję w tym Parlamencie wyrazić głęboki smutek z powodu śmierci pana posła Fausto Correi.
Był to człowiek zaangażowany ideowo, ale przede wszystkim człowiek życzliwy, bardzo dobry, pełen współczucia.
Będzie nam go bardzo brakowało.
Po drugie, chciałbym powiedzieć, że prezydencja portugalska wykazała się zdecydowaniem i powinno się to podkreślić, nie dopuszczając do jakiejkolwiek zmiany celów Traktatu, uzgodnionych przez głowy państw i szefów rządów.
Jesteśmy pewni, że prezydencja portugalska nie ustąpi, a także, że do 20 października będziemy mieli nowy Traktat.
Nie powiem, więc o tym nic więcej.
Jeśli chodzi o strategię lizbońską muszę pogratulować Prezydencji i Komisji Europejskiej, że wreszcie zdały sobie sprawę z tego, co mówiliśmy od dawna, że jeżeli zakres uprawnień i obowiązków Komisji Europejskiej w odniesieniu do strategii lizbońskiej nie ulegnie rozszerzeniu w porównaniu z tymi z 2000 r., to strategia lizbońska nie przyniesie rezultatów.
Odpowiednim rozwiązaniem byłoby wzmocnienie roli Komisji Europejskiej, czyniąc to centralnym punktem strategii lizbońskiej i mamy nadzieję, że takie nowe podejście przyniesie w końcu oczekiwane rezultaty.
Wreszcie, dobry znak stanowi uwzględnienie globalizacji w debacie, która ma się odbyć podczas zbliżającego się nieformalnego szczytu, ponieważ świat, w którym dziś żyjemy cechuje globalizacja i nie jesteśmy w stanie sobie wyobrazić nie uznania szczytu z państwami Afryki czy z Rosją - i mamy nadzieję, że szczyty te będą wielkim sukcesem - czy debat nad kursami wymiany japońskiego jena czy dolara amerykańskiego za przejawy globalizacji.
Należy pokreślić, jak zrobił to Komisarz, że istotne jest stosowanie w handlu międzynarodowym wspólnych zasad i otwarcie rynków, tak jak równie ważna jest wzajemność naszych uzgodnień z innymi naszymi partnerami handlowymi.
Jest to istotna kwestia i tylko z tego powodu, nawet, jeżeli byłby to jedyny powód, byłby wystarczający, aby wygłaszać pochwały na cześć tego komunikatu Komisji Europejskiej.
Panie przewodniczący Lobo Antunesie! Życzę panu powodzenia na nieformalnym szczycie, który być może będzie jednym z najważniejszych szczytów Unii Europejskiej ostatnich lat.
(DE) Panie przewodniczący, koleżanki i koledzy posłowie! Uważam, że powinniśmy pochwalić prezydencję portugalską za sposób, w który przeprowadziła negocjacje, z dużym zaangażowaniem i w zdecydowanie ukierunkowany sposób.
Uważam, że dobrze się stało, że poza kilkoma wyjątkami trzymaliśmy się ściśle uzgodnionego w czerwcu mandatu i zapobiegliśmy uwzględnieniu wielu dodatkowych wniosków, począwszy od wniosku Europejskiego Banku Centralnego dotyczącego artykułu odzwierciedlającego dążenie Austrii do ograniczenia liczby studentów z innych krajów.
Żadna z tych kwestii nie została uwzględniona w nowym Traktacie i uważam, że jesteśmy już na ostatniej prostej.
Niewiele może nas teraz powstrzymać od osiągnięcia konsensusu w sprawie nowego Traktatu.
Uwzględnienie klauzul o odstąpieniu napawa mnie smutkiem.
Uwzględnienie tych klauzul sprawia wrażenie braku jedności i konsekwencji.
Istnienie tych klauzul powoduje fragmentację Unii Europejskiej i spowolni proces podejmowania decyzji dotyczących trzeciego filara.
Uwzględnienie tych klauzul to okropność, a chciała tego przede wszystkim Wielka Brytania.
Pan poseł Andrew Duff mówił o wyrachowaniu.
Mam nadzieję, że nie stanie się to precedensem.
Uważam, że wszystkie podstawowe wnioski Londynu zostały uwzględnione.
Przeczytałem z niepokojem to, co jeszcze wczoraj było przedmiotem dyskusji w Izbie Gmin.
Nie ma nic więcej do powiedzenia w tej sprawie.
Wysuwanie teraz kolejnych żądań wyłoby całkowicie nie do zaakceptowania.
Rozważone zostanie żądanie Polski, aby włączyć jakoś mechanizm z Joaniny, ale nie można godzić się na zwiększenie możliwości blokowania.
W rzeczywistości chcemy zwiększyć zdolność do działania.
Kompromis z Joaniny powinien pozostać przypadkiem wyjątkowym.
Była to dżentelmeńska umowa i nie powinno to stać się zasadą.
Chciałbym, abyśmy wraz z Komisją Europejską i Radą mogli proklamować Kartę w tym Parlamencie, występując wspólnie jako trzy instytucje.
Byłby to naprawdę dobry sygnał, który moglibyśmy dać naszym obywatelom.
Chciałbym także ponownego uwzględnienia w Traktacie wniosku pani przewodniczącej Wallström, a mianowicie, aby obywatele uzyskali prawo do otrzymywania informacji.
Dwie trzecie obywateli uważa, że jest niedoinformowana.
Byłoby to dobre uzupełnienie Traktatu.
Panie przewodniczący Rady! Parlament zrobi wszystko, co w jego mocy, aby zapewnić przyjęcie traktatu z Lizbony.
Dziękuję naszym trzem przedstawicielom i Przewodniczącemu, który zajmie się tą sprawą na szczycie w Lizbonie.
Panie przewodniczący! Z żalem odnotowuję, że prawa obywateli nie leżą najwidoczniej u podstaw nowego Traktatu.
Niestety karta praw podstawowych poświęcona została ze względu na obawy rządu holenderskiego przed referendum.
Karta praw podstawowych powinna być prawnie wiążąca w całości i dla wszystkich, ponieważ karta praw podstawowych stanowi stosowanie w praktyce naszych wspólnych wartości.
Cóż, więc oznacza uwzględnienie klauzuli o odstąpieniu?
Czy jest to odstąpienie od tych wspólnych wartości?
A może oznacza to, że Polska i rząd Wielkiej Brytanii składają po prostu gołosłowne deklaracje w sprawie tych wartości, a następnie odmawiają swoim obywatelom możliwości korzystania ze środków egzekwowania swoich praw?
Cóż, więc oznacza uwzględnienie klauzuli o odstąpieniu?
Czyż nie ustanawiamy tutaj niebezpiecznego precedensu?
Zadajmy sobie pytanie, czy kolejne państwa, państwa, które przystąpią do Unii Europejskiej w przyszłości będą miały takie samo prawo do odstąpienia?
Jeżeli Turcja, państwo, któremu bardzo zależy na przystąpieniu do Unii Europejskiej wystąpi o objęcie jej odstępstwem od karty praw podstawowych, czy otrzyma takie samo prawo?
Kolejną kwestią jest, że w okresie pomiędzy przyjęciem Konstytucji i opracowaniem tego nowego Traktatu, ustanowiony został nowy, dodatkowy standard ochrony danych - niższy standard, który ma zastosowanie do dziedziny wspólnej polityki zagranicznej i bezpieczeństwa.
Przewiduję, że w przyszłości, państwa członkowskie będą próbowały obchodzić przepisy dotyczące ochrony danych poprzez nazywanie, na przykład, środków zwalczania terroryzmu środkami wspólnej polityki zagranicznej i bezpieczeństwa, a nie środkami współpracy policyjnej i sądowej.
Wreszcie chciałabym zaapelować do Komisji Europejskiej i państw członkowskich o rozważenie, niezwłocznie po podpisaniu Traktatu, działając zgodnie z duchem nowego Traktatu i angażując Parlament Europejski jako pełnego współ-prawodawcę w sprawach wymiaru sprawiedliwości i spraw wewnętrznych, szybko likwidując lukę demokratyczną, z którą żyliśmy tak długo.
Panie przewodniczący! Szefowie rządów i państw po raz kolejny zajmą się poprawianiem funkcjonowania Unii Europejskiej poprzez wyposażenie jej w nowy Traktat.
Cieszy ta troska o narody Europy i ich przyszłość.
Nie może jednak stać się tak, że ustalenia nieformalnego szczytu zastąpią demokratyczną drogę referendum w poszczególnych państwach w sprawie przyjęcia Traktatu.
Byłoby to oszustwo wobec społeczeństw państw członkowskich, które mają prawo samodzielnie decydować w tak ważnej kwestii.
Na starym traktacie konstytucyjnym dokonano bowiem operacji polegającej na, w gruncie rzeczy, niewielkich modyfikacjach tekstu.
Pozwala to przedstawiać całość w zależności od bieżących potrzeb politycznych bądź jako dokument całkiem nowy, bądź jako dawny traktat zasadniczo niezmieniony.
Dlatego chcę zapytać: jak Rada i Komisja definiują przedmiotowy dokument?
Jest to nowy Traktat, czy okrojona wersja starego i czy proces jego zatwierdzania rozpocznie się od początku we wszystkich państwach członkowskich?
(DE) Panie przewodniczący! Każdy, kto widział, jak rządy atakowały Konstytucję w zeszłym roku, zmieniając ją nie do poznania i to tak, że stała się nieczytelna, pozbawiając ją jej istoty, jej europejskiego charakteru, musi przyznać, że wszystkie te wysiłki nie mają nic wspólnego z oczekiwaniami obywateli - nawet tych, którzy głosowali za odrzuceniem tej Konstytucji we Francji i Holandii.
Każdy, kto mógł obserwować cierpliwość i czas poświęcony na to, co się teraz dzieje w okresie bezpośrednio poprzedzającym Konferencję Międzyrządową musi jednak dostrzec, że rządy, poprzez swoich prawników i swoje kancelarie atakowały strukturę tej Konstytucji jak termity.
Ziarnko po ziarnku, element po elemencie, Konstytucja była uszczuplana.
Zastanawiam się na prawdę, dlaczego nikt nie zadaje rządom pytania, co chcą przez to osiągnąć?
Czy rzeczywiście tylko swoją własną siłę, czy to rzeczywiście brak świadomości oczekiwań obywateli, a może jest to czysty nacjonalizm, którego znowu jesteśmy świadkami w Europie?
Język!
Dziś grupa posłów do Parlamentu Austriackiego zapytała mnie, jak zamierzam doprowadzić do tego, aby państwa głosowanie za przyjęciem tej Konstytucji było dla wszystkich zrozumiałe?
Nie jestem w stanie jej czytać.
Nie jestem już w stanie w ogóle jej rozumieć.
Nie wiem już, jak mam rozumieć ten tekst i jego odniesienia, przypisy i pułapki.
Sądzę, że pod koniec tej Konferencji Międzyrządowej pojawi się Europa, w której po raz pierwszy w historii obywatele nie będą już w stanie rozpoznać ustroju politycznego, w którym żyją.
A wtedy stracicie państwo wielu popleczników, nawet tych, którzy walczyli o tę Konstytucję przez wiele lat.
Prawa podstawowe!
Pani przewodnicząca Komisji Europejskiej! Powołuje się pani na ducha kompromisu.
Dlaczego jednak nie odwołuje się pani do charakteru powszechnych praw podstawowych i praw człowieka, który powoduje, że nie do pomyślenia staje się dla nas stworzenie wspólnoty wartości, w której kilka państw deklaruje "ale ja nie należę do tej wspólnoty wartości”.
Jak mamy sprzeciwić się jakiemuś panu Putinowi i pokazać mu, że stanowimy wielką wspólnotę wartości, która opowiada się za powszechnymi prawami człowieka - z wyjątkiem kilku z nas.
Jest to taka wyrwa w wiarygodności Unii Europejskiej, że nie możemy odwoływać się tutaj do ducha kompromisu!
Jest to kompletne inny duch.
Jest to wielki polityczny demon, który tutaj dominuje.
Nie wierzę, że to, co się tutaj obecnie dzieje spotka się z akceptacją obywateli, do uzyskania której nie zamierzamy już dłużej dążyć.
(PT) Panie przewodniczący! Chciałbym rozpocząć moje wystąpienie, wyrażając mój smutek oraz smutek odczuwany przez moją grupę z powodu śmierci naszego kolegi, pana posła Fausto Correi.
Jeśli chodzi o reformę traktatową prezydencja Rady powtórzyła tylko, że bardzo liczyła na przejście do kolejnego, ale nie ostatecznego jeszcze etapu procesu ratowania projektu określonego w Konstytucji dla Europy.
To znaczy zrobienia jeszcze jednego kroku w procesie uruchomionym w czerwcu pod kierownictwem prezydencji niemieckiej mającym na celu narzucenie brzmienia odrzuconego traktatu poprzez przedstawienie go w innej formie, dążąc do posunięcia sprawy do przodu z braku lepszej alternatywy i wbrew wyraźnej woli obywateli, co, de facto, jest politycznym oszustwem.
Traktat ten stanowi próbę utorowania drogi polityce neoliberalnej, stojącej w sprzeczności z prawami socjalnymi i postępem społecznym, służącej interesom wielkich wielonarodowych przedsiębiorstw.
Federalizm jest narzucany w warunkach dominacji głównych sił, w sytuacji, w której Unii Europejskiej nadaje się osobowość prawną i państwa pozbawia się uprawnień, a Unia Europejska uważana jest za filar NATO, wszystko to w celu ułatwienia wtrącania się w sprawy innych państw i interwencjonizmu zgodnie z interesami głównych sił.
Jest to Traktat, którego celem jest ustanowienie bloku gospodarczego, polityczno-wojskowego o imperialnych ambicjach.
Jest to Traktat, który nie przezwycięży głębokich i nieusuwalnych sprzeczności integracji europejskiej, a wprost przeciwnie, raczej je uwydatni.
My z naszej strony będziemy nadal potępiać rzeczywiste cele tego Traktatu, twierdzić, że niezbędne jest jego odrzucenie i domagać się szerokich debat i konsultacji krajowych obywateli Portugalii na rzecz stworzenia Unii Europejskiej opartej na współpracy na rzecz postępu i pokoju pomiędzy niezależnymi państwami o równych prawach.
Wreszcie chciałbym wyrazić moje poparcie dla wielkiej demonstracji promowanej przez CGTP-IN, która ma się odbyć 18 października bieżącego roku w Lizbonie.
(FR) Panie przewodniczący, panie i panowie! Niezależnie od tego, czy cieszymy się czy ubolewamy, wszyscy zgadzają się, że Traktat, który ma zostać podpisany w Lizbonie jest niczym więcej, jak tylko ponownym wykorzystaniem tekstu Konstytucji dla Europy odrzuconej w 2005 r. w dwu referendach.
Jak zwrócono na to uwagę w sprawozdaniu opublikowanym wczoraj przez Izbę Gmin, Traktat ten obejmuje wszystko, a mianowicie pierwszeństwo prawa wspólnotowego, a nawet prawa wtórnego, wobec prawa krajowego, a nawet prawa konstytucyjnego, osobowość prawną Unii Europejskiej, która umożliwi Komisji Europejskiej reprezentowanie państw członkowskich na arenie międzynarodowej, Ministra Spraw Zagranicznych działającego pod inną nazwą, największe przekazanie kompetencji w całej historii integracji europejskiej, co najmniej czterdzieści nowych obszarów i olbrzymi obszar praw podstawowych.
W tych murach, w których słowo "demokracja” jest stale na naszych ustach, chciałbym podjąć próbę i zaapelować do sumień wszystkich państwa.
Która rzeczywista demokracja uznałaby za normalne wprowadzenie w życie tekstu, który obywatele odrzucili w referendum?
Dlaczego obywatele mieliby być pozbawieni swojego prawa wyrażenia opinii w sprawie nowego Traktatu i w sprawie któregokolwiek kolejnego rozszerzenia?
Co to za rodzaj ustroju politycznego, który według państwa budujecie, podporządkowując jeszcze bardziej nasze demokracje systemowi charakteryzującemu się brakiem podziału władzy, brakiem odpowiedzialności politycznej ze strony rządów i brakiem reprezentacji obywateli z wyjątkiem jednorodnego narodu europejskiego?
Włoski federalista Tommaso Padoa-Schioppa udzielił już odpowiedzi.
Cytuję: "Pomiędzy dwoma biegunami powszechnego konsensusu i przywództwa kilku rządów, Europa stworzona została w sposób, który można by określić mianem "oświeconego absolutyzmu”.
On ma rację!
A sprzeciw obywateli wobec tego oświeconego absolutyzmu przekonał federalistów, że muszą spróbować jeszcze raz potajemnie, ponieważ jedyną różnicą pomiędzy odrzuconym traktatem konstytucyjnym, a tym, który ma teraz zostać przyjęty jest to, że ten pierwszy z nich nie opierał się na kłamstwie.
Panie przewodniczący! Analizując przebieg wydarzeń podejrzewam, że posiedzenie Rady stanie się okazją do rozmycia brytyjskich ograniczeń, które zostaną potem całkowicie uchylone przez Europejski Trybunał Sprawiedliwości dążący do dalszej federalizacji Unii Europejskiej.
Odstąpienie, przystąpienie, jakby na to nie patrzeć rząd brytyjski twierdzić będzie, że odniósł zwycięstwo, inni będą go publicznie rozpieszczać, wiedząc, że wszelkie domniemane ustępstwa pozbawione są jakiejkolwiek rzeczywistego znaczenia.
Wszystko to ma na celu oszukańcze przekonanie Brytyjczyków, że w rzeczywistości traktat reformujący różni się w istotny sposób od odrzuconej Konstytucji, kiedy oczywiście tak nie jest.
Teraz, kiedy pan premier Gordon Brown zrezygnował z wyborów, konieczność przeprowadzenia w Wielkiej Brytanii referendum jest większa niż kiedykolwiek w przeszłości.
Rezygnacja z wyborów oznacza, że nadal ważne jest zobowiązanie do przeprowadzenia referendum, zawarte w manifeście Partii Pracy z 2005 r.
Brak referendum oznacza brak mandatu dla pana premiera Browna do przejścia do etapu ratyfikacji i to jest kwestia zasadnicza, wokół której powinni się zjednoczyć wszyscy brytyjscy demokraci.
Panie przewodniczący! Pragnę podziękować Radzie i Komisji Europejskiej za wypowiedzi.
Nieformalny szczyt w Lizbonie będzie przełomowym wydarzeniem, po opublikowaniu projektu traktatu reformującego, nad którym skoncentrują się głowy państw i szefowie rządów, kiedy się tam spotkają.
Prace konferencji międzyrządowej prowadzone były jednak zbyt pośpiesznie.
Rząd Wielkiej Brytanii przyznał, że w praktyce miał tylko dwa dni na rozważenie projektu mandatu.
Oczywistym jest, że jak podnieśli to już moi przedmówcy, przedstawiane nam propozycje są w znacznej mierze takie same jak propozycje zawarte w pierwotnym tekście konstytucyjnym.
Premier Wielkiej Brytanii ma problem.
Problemem tym jest brak zaufania - zaufania do tego co mówi Premier.
Przez ostatnich kilka tygodni Premier zachęcał ministrów do mówienia o możliwości rozpisania wyborów w Wielkiej Brytanii, a następnie, kiedy pogorszyła się sytuacja polityczna, wycofał się z tego pomysłu.
Uważam, że jego europejscy koledzy, koledzy przywódcy innych państw europejskich powinni bardzo ostrożnie podchodzić do tego, co powie w Lizbonie, ponieważ prawdopodobnie będzie miał na myśli zupełnie coś innego.
Brytyjscy konserwatyści będą oczywiście domagać się referendum w sprawie Traktatu.
Referendum chce zdecydowana większość Brytyjczyków, w tym większość osób popierających obecny rząd.
Jeżeli Premier będzie sprzeciwiał się tej presji, pomimo wyraźnej obietnicy przeprowadzenia wyborów, Brytyjczycy będą mieli kolejne potwierdzenie, że nie można mu ufać.
Przywódca mojej partii stwierdził, że można to uznać za rażące naruszenie zaufania - jedno z najpoważniejszych i najbardziej rażących naruszeń zaufania w historii współczesnej polityki.
Ja także chciałbym, aby Unia Europejska poświęcała więcej uwagi ścieżkom globalizacji, łagodząc ubóstwo na świecie i zajmując się problemem zmian klimatycznych.
Są to zjawiska, z których już dawno powinniśmy wyciągnąć naukę.
Mam nadzieję, że nasz Premier będzie z Brytyjczykami szczery, jeśli chodzi o kwestie podniesione w Lizbonie.
Chcemy sprawnej Unii Europejskiej, ale musi to być Unia koncentrująca się na kwestiach, w których obywatele rzeczywiście ją popierają i które rzeczywiście rozumieją.
(PT) Chciałabym najpierw podziękować państwu, w imieniu grupy socjalistów portugalskich za wyrazy współczucia z okazji śmierci mojego drogiego kolegi, pana posła Fausto Correi.
Jego śmierć jest stratą dla nas wszystkich - dla demokracji portugalskiej, portugalskiej partii socjalistycznej i tego Parlamentu.
Na tydzień przed nieformalnym szczytem chcę być optymistką i wierzyć, że zwycięży rozsądek.
Chcę być optymistką i wierzyć, że każde z 27 państw członkowskich weźmie na siebie polityczną odpowiedzialność wobec swoich obywateli, obywateli Unii Europejskiej i obywateli państw trzecich.
Chcę wierzyć, że 19 października, Rada Europejska zawrze porozumienie polityczne i zaakceptuje traktat reformujący, kończąc ten impas, z którym mieliśmy do czynienia aż nazbyt długo.
Jestem optymistką, niemniej wszyscy jesteśmy świadomi konieczności zaspokojenia oczekiwań i rozwiania obaw obywateli Unii Europejskiej, którzy zastanawiają się słusznie nad rolą, jaką Unia Europejska odgrywa na arenie międzynarodowej oraz nad korzyściami, jakie przyniesie im to w przyszłości.
Chcę być optymistką, ponieważ wszyscy wiemy, że świat obserwuje Unię Europejska i czeka na pozytywny sygnał.
Wszyscy wiemy, że świat potrzebuje zjednoczonej i spójnej Europy.
Wszyscy wiemy, że świat się nie zatrzymuje, a także, że Unia Europejska nie może pozostawać niewolnikiem egoizmu swoich państw członkowskich.
Wszyscy wiemy, że niezbędne jest przezwyciężenie impasu, aby wykorzystać naszą energię do wspierania rozwoju gospodarczego, tworzenia nowych miejsc pracy i walki ze zmianami klimatycznymi.
To są nasze priorytety.
Prawnicy doszli do porozumienia w sprawie sporządzenia tekstu Traktatu i załączników.
Problemy merytoryczne/prawne, choć złożone, zostały rozstrzygnięte.
Konferencja międzyrządowa wykonała mandat powierzony jej przez Radę.
Prezydencja portugalska zrobiła wszystko, co w jej mocy, aby pokonać przeszkody.
Parlament Europejski wykonał swoje zadanie zarówno na forum konferencji międzyrządowej, jak i poza nią, gdzie nasi koledzy, panowie posłowie Elmar Brok, Enrique Barón Crespo i Andrew Duff wnieśli nieoceniony wkład.
Oznacza to, że jak na razie wszyscy wypełnili swoje obowiązki z poczuciem dużej odpowiedzialności i w przewidzianym terminie.
Oczekuje się, że nie zostaną stworzone żadne sztuczne problemy, podyktowane krótkoterminowymi interesami politycznymi któregoś z państw członkowskich, a nie jakimiś obiektywnymi zastrzeżeniami do treści Traktatu.
Nikt nie zrozumiałby, jeżeli te same głowy państw i ci sami szefowie rządów, którzy przyjęli mandat konferencji międzyrządowej nie dotrzymaliby teraz złożonych przez siebie wcześniej obietnic.
Źle by to o nich świadczyło.
Mielibyśmy wtedy zalążki kryzysu o nieprzewidywalnych konsekwencjach.
Tekst tego Traktatu może i nie jest najlepszy, ale stwarza okazję, a ponadto lepsze to niż nic.
Na zakończenie niech mi będzie wolno zacytować Jeana Monneta, który powiedział: "Zawsze wierzyłem, że Unia Europejska budowana będzie przez kryzysy, a także, że stanowić będzie sumę ich rozwiązań”.
Mądre i prorocze słowa.
Miejmy nadzieję, że Unia Europejska będzie w stanie kształtować przyszłość, zapisując kolejną kartę opowieści o budowaniu Unii Europejskiej.
(DE) Panie przewodniczący! W ramach procesu konstytucyjnego walczyliśmy o większą demokrację i sprawność, odnosząc pewne sukcesy, a teraz walczymy o to w ramach procesu dotyczącego traktatu reformującego, lecz rzeczywistym przedmiotem naszej dyskusji nie może być kwestia przejrzystości.
Czytając prasę mogliśmy zapoznać się już ze wszystkimi kwestiami, które podniosła tutaj prezydencja Rady w ramach informowania tego Parlamentu.
Stosowne byłoby podniesienie przez Prezydencję jeszcze kilku istotnych kwestii.
Niezbędne jest zatem kontynuowanie walki o przejrzystość!
Ten Parlament był bardzo mocno zaangażowany w walkę o wzmocnienie zasady państwa prawa, za co jestem niezwykle wdzięczny naszym przedstawicielom.
Ochrona danych w ramach wspólnej polityki zagranicznej i bezpieczeństwa, wzrost udziału parlamentów krajowych, rezygnacja z trzeciego filara na rzecz wspólnej polityki w dziedzinie wymiaru sprawiedliwości i spraw wewnętrznych, prawnie wiążący charakter Karty - wszystkie te obszary są istotne nawet dla liberałów z centrum i odzwierciedlają wspólne wartości.
Chciałbym odnieść się także do kwestii klauzul o odstąpieniu.
Wyróżnić można te, które dotyczą polityki w zakresie spraw wewnętrznych i te, które dotyczą polityki zagranicznej.
Jeśli chodzi o politykę dotyczącą spraw wewnętrznych, klauzule te związane są z reguły z kulturą prawną, tradycjami krajowymi i różnicami w pojmowaniu wartości społecznych.
Mogę zrozumieć - nawet wtedy, gdy w rzeczywistości nie jestem w stanie zaakceptować, że głosujemy tutaj za uwzględnieniem klauzul o odstąpieniu.
W ogóle nie mogę zrozumieć czy zaakceptować blokowania przez kilka państw członkowskich, a zwłaszcza Wielką Brytanię, stworzenia wspólnej polityki zagranicznej i bezpieczeństwa.
Pan poseł Timothy Kirkhope powiedział przed chwilą, że powinniśmy rozwijać politykę w obszarach, w których popierają to obywatele.
Obywatele popierają wiarygodną wspólną politykę zagraniczną i bezpieczeństwa.
Jest to obiektywna konieczność ze względu na wyzwania, przed którymi stoimy, takie jak zwalczanie terroryzmu, kryzys na Bliskim Wschodzie, walka z ubóstwem, choroby zakaźne i migracja.
Mamy tutaj do czynienia z szeregiem wyzwań, którym możemy sprostać wyłącznie wtedy, gdy będziemy działać razem.
Zastanawiamy się zatem całkiem obiektywnie (i Martin Schulz to zrobił i uważam, że ma całkowicie rację) nad tym, kto będzie decydował o przyszłości świata za dwadzieścia czy trzydzieści lat?
Stany Zjednoczone, Chiny, Indie i... Wielka Brytania?
Nikt w to nie wierzy!
Nie będą to też Niemcy czy Francja.
Albo będziemy to robić razem, albo wcale!
Dlatego potrzebny jest nam duch europejski i potrzebny jest nam ten traktat reformujący!
(PT) Jeżeli mogę wspomnieć o braku przejrzystości karta praw podstawowych stanowi, że w Europie "nikt nie może być skazany na karę śmierci ani poddany jej wykonaniu”.
Brzmi nieźle, ale to nie wszystko.
Podstawę interpretacji tego artykułu stanowią postanowienia Konwencji Europejskiej, która przewiduje kilka niedopuszczalnych wyjątków.
Przykładowo, państwo może przywrócić karę śmierci w przypadku wystąpienia bezpośredniego zagrożenia wybuchu wojny.
Panie i panowie! Cóż to za pomysł?
To samo źródło prawa daje funkcjonariuszom organów ścigania prawo do zabijania w przypadku powstania, a władzom - zacytuję ponownie - nawet prawo stosowania "aresztu prewencyjnego”.
Na pewno pamiętają państwo Jeana Charlesa de Menezesa zabitego w 2005 r. w metrze londyńskim.
Czy była to niefortunna pomyłka czy przestępstwo, które byłoby dopuszczalne na mocy przyszłego Traktatu?
Dziś w Lizbonie panowie José Sócrates i Durão Barroso wypowiadali się przeciwko karze śmierci.
Jakie mamy prawo do popierania Traktatu, który ukradkiem wprowadza prawo do zabijania?
(IT) Panie przewodniczący, panie i panowie! Inni posłowie potwierdzą to w trakcie zbliżającej się debaty, niemniej jednak uważam, że celowym jest podkreślić, częściowo ze względu na zbliżający się szczyt, że obywatel Unii Europejskiej to ktoś, kto zgodnie z prawem krajowym posiada obywatelstwo danego państwa członkowskiego.
Obywatelem jest zatem każdy, kto korzysta z praw przyznanych mu takim statusem, a w szczególności z prawa głosowania i kandydowania w wyborach do Parlamentu Europejskiego.
Dla kogo pracowaliśmy przez lata, kiedy mówimy o prawie do swobodnego przepływu, do edukacji, do zdrowia, do pracy, do godności, jeżeli nie dla obywateli, którzy wybrali nas w demokratycznych wyborach?
Za równie istotną uważam kwestię zachowania wzajemnego szacunku pomiędzy poszczególnymi państwami członkowskimi; przez dziesięciolecia dżentelmeńska umowa odzwierciedlała zasadę równego znaczenia trzech największych po Niemczech państw Unii Europejskiej.
W kwestiach językowych, zasada ta naruszona została niezliczoną ilość razy.
Obecnie propozycje panów posłów Lamassoure'a i Severina przewidują eliminację tej równowagi również pod względem znaczenia politycznego.
Jeżeli jest to powszechne przekonanie, to nie powinniśmy być zbytnio zdziwieni, że tak trudno jest osiągnąć porozumienie w sprawie kształtu naszej wspólnej przyszłości.
Uczestnicy szczytu europejskiego powinni zatem zastanowić się głęboko nad koncepcjami obywatelstwa Unii Europejskiej i legitymacji demokratycznej.
(CS) Wierzę, że w trakcie zbliżającego się szczytu w Lizbonie osiągnięte zostanie porozumienie w sprawie ostatecznego brzmienia traktatu reformującego.
Podpisanie i ratyfikacja tego Traktatu zakończy kryzys instytucjonalny będący następstwem referendów we Francji i w Holandii.
Reforma instytucjonalna jest niezbędna, ale nie wystarczy, aby Unia Europejska odniosła sukces w kontekście bardziej zglobalizowanego świata, a także jeśli chodzi o jej obywateli.
Reforma instytucjonalna stanowi nieodzowny element rozwiązania, ale sama w sobie nie jest rozwiązaniem.
Po wejściu w życie traktatu reformującego, będziemy musieli zaangażować się w głęboką debatę nad przyszłością integracji europejskiej.
Odpowiedzi na europejskie problemy gospodarcze, społeczne i bezpieczeństwa szukać będziemy w ramach szczegółowego przeglądu polityki realizowanej już w poszczególnych obszarach.
W debatach tych uwagę należy poświęcić przede wszystkim ostatecznemu celowi projektu europejskiego i związanym z nim zagadnieniom dotyczącym granic Unii Europejskiej.
Referenda we Francji i w Holandii, a także złożone negocjacje w sprawie brzmienia traktatu reformującego pokazują, że głęboka debata nad istotą projektu europejskiego będzie o wiele większym wyzwaniem, niż dotychczas.
Dlatego kwestią o podstawowym znaczeniu jest niezwłoczne i należyte ustosunkowanie się do propozycji pana przewodniczącego Sarkozy'ego, aby ustanowić tak zwany komitet mędrców, który zapewniłby bardzo potrzebny tej debacie bodziec i kierunek.
Organ ten powinien mieć jasno i wyraźnie określony mandat, ale w jego skład nie powinni wchodzić przedstawiciele rządów państw członkowskich.
Powinna to być raczej wybrana grupa wybitnych naukowców i przedsiębiorców oraz byłych dyplomatów i polityków.
Powinny to być osoby cieszące się naturalnym autorytetem i wzbudzające szacunek, a nie urzędnicy wykonujący zadania powierzone im przez ich rządy.
Celem tego Komitetu nie powinno być zastąpienie debaty publicznej, ale raczej katalizowanie debaty poprzez wysuwanie konkretnych propozycji w sprawie przyszłości integracji europejskiej.
Panie przewodniczący! Dzięki traktatowi reformującemu uzyskamy może niedoskonałe, ale niezbędne instrumenty robocze i od nas zależeć będzie wykorzystanie ich pełnych możliwości.
Obywatele Unii Europejskiej oczekują od Unii Europejskiej konkretnych, namacalnych rezultatów.
Naszym zadaniem jest spełnić te oczekiwania.
(RO) Szczyt w Lizbonie zapewni Unii Europejskiej możliwość przeprowadzenia debaty, a może nawet podjęcia decyzji w sprawie mającej zasadnicze znaczenie dla jej przyszłości i jej roli w XXI. wieku.
Kontekst 2007 r., w którym Unia Europejska obejmuje 27 państw, a forum międzynarodowe staje się coraz bardziej zglobalizowane zmusza nas do przeanalizowania celów, priorytetów i metod działania Unii Europejskiej.
Niewątpliwym jest, że działania realizowane przez Unię Europejską w XXI. wieku powinny być oparte na dwu podstawowych zasadach, a mianowicie zarówno demokratycznej legitymacji i bliskich stosunkach z obywatelami Unii Europejskiej, jak i zwiększonej spójności i skuteczności w swoich działaniach, w tym zewnętrznie.
Po pierwsze, oznacza to poszanowanie i wspieranie wartości demokratycznych, praw obywateli naszych państw, w tym mniejszości, a także z tej perspektywy, z zadowoleniem przyjmuję zawarcie w Traktacie w proponowanym obecnie brzemieniu wyraźnego odniesienia do tego aspektu.
Po drugie, w dzisiejszym zglobalizowanym świecie Unia Europejska nie może być tylko strategicznym podmiotem, niekoncentrującym swojej polityki zagranicznej na rozstrzyganiu sporów i wspieraniu dialogu międzynarodowego i międzykulturowego, szczególnie w ramach polityki wspierania współpracy regionalnej.
Po trzecie, ale nie mniej istotne jest, abyśmy nie zapominali o sile napędowej każdego rozwoju, a mianowicie edukacji oraz pozycji, którą edukacja powinna zajmować w odnowionej strategii lizbońskiej.
Bez poświęcenia większej uwagi europejskiej polityce w zakresie edukacji i badań naukowych nie będziemy mogli mówić o zreformowanej, konkurencyjnej i silnej Unii.
Mam nadzieję, że szczyt lizboński przyniesie również wyraźne odpowiedzi na pytania, z którymi mamy dziś do czynienia.
(DE) Panie przewodniczący! Mój kolega, pan poseł Goebbels powiedział po swoim wystąpieniu, że pomimo jego krytycznego nastawienia, nie umierałby za Niceę, czego mam wielką nadzieję nie zrobi i będzie żył przez wiele jeszcze lat.
Przede wszystkim Nicea nie jest traktatem, za który warto by umierać!
Mam nadzieję, że ten Traktat, który otrzymujemy będzie miał co najmniej o wiele większą wartość dodaną niż traktat z Nicei.
Chciałbym zacząć od kwestii, na której skończył pan poseł Lambsdorff.
Nasi obywatele chcą silnej Unii Europejskiej, nie poprzez wtrącanie się w codzienne życie, ale jako przedstawicielstwa na zewnątrz, aby mogła lepiej reprezentować naszych obywateli.
Myślę teraz, że ten Traktat, pomimo wszystkich swoich ułomności, stanowi nadal znaczny postęp.
Jest to konieczność, choć niedostateczna, zasadniczy warunek prowadzenia przez nas aktywnej polityki zagranicznej i bezpieczeństwa.
Oczywistym jest, że zajęci jesteśmy problemem Kosowa.
Zobaczymy, czy ogólne rzecz biorąc będzie wola poparcia wspólnej polityki zagranicznej i bezpieczeństwa.
Zarówno prezydencja portugalska, jak i słoweńska muszą intensywnie przygotować się do tego co robimy, jeżeliby nie udało się osiągnąć porozumienia.
Kwestią o podstawowym znaczeniu jest jednak, abyśmy stworzyli odpowiednie warunki w dłuższej perspektywie.
Chciałbym podnieść tutaj dwie kwestie; z jednej strony, oczywistym jest, że potrzebujemy sprawnych służb dyplomatycznych, które powinny być usytuowane w strukturach Komisji Europejskiej.
Powierzenie polityki zagranicznej Wiceprzewodniczącemu Komisji Europejskiej i wysokim przedstawicielom nie miałoby sensu, jeżeli służby dyplomatyczne miałyby działać w ramach innego organu.
Z drugiej strony, jest coś, na co zwróciło już uwagę kilku naszych kolegów, jak na przykład pan poseł Enrique Barón Crespo; musimy wskazać wyraźnie, że Parlament ten zaangażowany jest w mianowanie Wysokiego Przedstawiciela od samego początku.
Wreszcie, jeszcze jedna uwaga adresowana do Wiceprzewodniczącej Komisji Europejskiej; wielokrotnie podkreśla pani, jak ważne są negocjacje w sprawie Traktatu.
Sprawa ta nie zostanie rozstrzygnięta - jak powiedział to już mój kolega, pan poseł Schulz - w drodze porozumienia, które miejmy nadzieję zostanie osiągnięte na forum Rady, a nawet nie poprzez ratyfikację, ale dopiero wtedy, gdy naszych obywateli uda się przekonać, w trakcie procesu ratyfikacji i po jego zakończeniu, że Traktat ten pomoże im poprzez umożliwienie reprezentowania ich interesów w tym świecie.
Panie przewodniczący! Kilka refleksji związanych z Lizboną.
Ostatnie wydarzenia związane z kryzysem konstytucyjnym uświadomiły obywatelom Europy, że istnieje potrzeba reform i zmian.
Istotą demokratycznego systemu podejmowania decyzji jest dochodzenie do konsensusu przez większościowe lub jednomyślne popieranie jakiejś idei, jeżeli frywolne weto jednego partnera nie pojawi się w sprawach ważnych.
Dyskutujemy nad kwestią liczbowej reprezentacji podejmowania decyzji na forum zjednoczonej Europy i przez to dotykamy podstaw funkcjonowania wspólnego organizmu.
Dlatego też ważny jest głos mniejszości, który ze względu na przykład na geograficzne położenie czy historyczne doświadczenia i sytuację polityczną może niejednokrotnie wyrażać słuszny dla Europy pogląd na rzeczywistość.
Żywy, dynamiczny organizm Europy nie może być zamknięty w sztywne, uniwersalne ramy legislacyjne ustanawiane przez aktualnie rezydujący Parlament czy Komisję z myślą na zawsze.
Człowiek czy jakaś grupa narodowa są nieograniczeni w swoim repertuarze zachowań, a życie i rozwój sytuacji wymusza dostosowanie reguł, chociaż nie wartości, które powinny być stałe do rzeczywistości.
Nie możemy lekceważyć bezpośredniego wymiaru wschodniego pod względem gospodarczym, politycznym i energetycznym.
Nie tylko zachód się liczy, czy Brazylia, uważam, że trzeba obecnej prezydencji większej plastyczności w tym względzie.
Inna refleksja: rozszerzona perspektywa gospodarcza, o której dyskutujemy i która będzie przedmiotem dyskusji, winna się stać elementem tak zwanej strategii lizbońskiej, jeśli chcemy dogonić USA.
I na koniec panie przewodniczący: większe zaangażowanie wybranych przez obywateli parlamentów krajowych spowoduje, że unijne sprawy będą bliższe ludziom.
Chodzi naprawdę o to, żeby o kształcie, zawartości i przyszłości Europy decydowali bardziej obywatele, a nie tylko przedstawiciele akurat panującego rządu.
Panie przewodniczący! Niech mi będzie wolno pogratulować prezydencji portugalskiej postępów poczynionych w doprowadzeniu do konsensusu.
Niemniej jednak słyszeliśmy dziś, jak wielu kolegów posłów dało wyraz w tym Parlamencie znacznemu rozczarowaniu.
Wielu posłów rozczarowanych jest tym, że porzucona została koncepcja konstytucji, która zastąpiłaby obowiązujące obecnie traktaty i ustanowiłaby Unię ponownie na nowej postawie prawnej.
Inni rozczarowani są ze względu na wprowadzenie licznych zmian oraz szczególnych postanowień i derogacji dla niektórych państw członkowskich.
Oczywistym jest, że uwzględnienie niektórych spośród tych zmian jest godne pożałowania.
Jest to jednak cena, którą musieliśmy zapłacić, aby zapewnić porozumienie wszystkich 27 państw, które miałoby szansę ratyfikacji przez wszystkie 27 państw.
Tak wygląda sytuacja, z którą mamy tutaj do czynienia.
Nie da się uniknąć tego, że Traktat ten musi być akceptowalny dla wszystkich państw członkowskich i ratyfikowany przez wszystkie państwa członkowskie.
Koleżanki posłanki i koledzy posłowie nie powinni zapominać o całokształcie sytuacji.
Traktat ten, nawet w tej formie, przewiduje wiele istotnych zmian.
Potrzebujemy tych zmian, Unia potrzebuje tych zmian.
Każdy, kto chce sprawnej i demokratycznie odpowiedzialnej Unii powinien popierać wprowadzenie tych zmian.
Alternatywą dla zmienionego Traktatu jest zachowanie status quo i kolejne lata sporów w sprawie instytucji i zasad działania Unii Europejskiej.
Wolałbym raczej doprowadzić do przyjęcia zmienionego Traktatu, a następnie podjąć dalsze działania dysponując większą zdolnością Unii do rozwiązywania rzeczywistych problemów, którymi zainteresowani są obywatele, takich jak zmiany klimatyczne, wyniki gospodarcze, pomoc na rzecz rozwoju państw trzecich, ochrona środowiska - wszystkie te obszary, w których potrzebujemy Unii, ponieważ sami i oddzielnie, nie jesteśmy efektywni a razem możemy osiągnąć więcej.
Posuńmy sprawy do przodu i rozstrzygnijmy te kwestie instytucjonalne raz na zawsze.
(DE) Panie przewodniczący, panie i panowie! Lizbona umożliwi nam pójście o jeszcze jeden ważny krok dalej i efektywne ukończenie prac.
Lizbona nie doprowadzi nas jednak do osiągnięcia naszych celów.
Przed nami ciągle jeszcze proces ratyfikacji, który wymagał będzie od nas, a tak na prawdę od nas wszystkich uczynienia wszystkiego, co w naszej mocy.
Uda nam się razem lub nie uda nam się wcale doprowadzić do tego, aby Unia Europejska była bardziej demokratyczna, była bliżej obywateli, była bardziej przejrzysta, miała większą zdolność podejmowania działań wewnętrznie i zewnętrznie.
Traktat reformujący oznacza kolejny krok we właściwym kierunku.
Tylko wtedy, gdy podejmiemy ten krok razem uda nam się ugruntować w świadomości obywateli Unii Europejskiej, że traktat reformujący stanowi wartość dodaną dla nich, dla Unii Europejskiej i dla całej Europy.
Jedyną przeszkodą jest, że poprzez sam traktat reformujący nie pokazaliśmy jeszcze tym w Unii Europejskiej, których cechuje egoizm, nacjonalizm, protekcjonizm, negatywne nastawienie do Unii i zakłamanie, gdzie jest ich miejsce.
To oni są rakiem toczącym wspólnotowość, rakiem toczącym przyszłość Europy.
Uwzględnianie odstępstw jest sprzeczne z ideą zjednoczonej Europy.
Uwzględnianie odstępstw osłabia wspólnotę wartości.
Uwzględnianie odstępstw dzieli obywateli na dwie kategorie i zastanawiam się, dlaczego przedstawiciele Polski i Wielkiej Brytanii chcą uniemożliwić powstanie wspólnej polityki zagranicznej i bezpieczeństwa Unii.
Chcemy ochrony danych regulowanej przepisami prawa z udziałem Parlamentu.
Chcemy, aby decyzje dotyczące zatrudnienia podjęte zostały po wyborach do Parlamentu Europejskiego.
Chcemy, aby współpraca z partnerami społecznymi i dialog społeczny miały były nadal ugruntowywane i wzmacniane.
Chcemy, aby działalność związana z public relations prowadzona była w odniesieniu do wartości dodanej traktatu reformującego, chcemy także dalszego rozszerzania uprawnień Parlamentu Europejskiego w zakresie współdecyzji, ponieważ tylko w ten sposób Unia Europejska stanie się bardziej demokratyczna, bliższa swoim obywatelom i bardziej przejrzysta.
Panie przewodniczący, panie premierze!
Pani Przewodnicząca! Podobnie jak siedem lat temu prezydencja portugalska stoi przed wielkimi zadaniami i wielkimi wyzwaniami.
Jestem przekonany, że traktat europejski zostanie przyjęty w dobrej atmosferze i w zgodzie, dając podstawę do skutecznego i sprawnego zarządzania Unią.
Jest to dzisiaj sprawa najważniejsza. Tylko wtedy bowiem Unia Europejska stopniowo może stać się potęgą polityczną i pozytywnie wpływać na losy świata.
Ale siła gospodarcza w Unii jest przecież zawsze niezbędna. Dzisiaj jeszcze bardziej niż 7 lat temu.
Mamy przed sobą wyzwania globalizacji i chcemy stać się, cytuję "najbardziej konkurencyjną i opartą na wiedzy gospodarką na świecie, zdolną do zrównoważonego rozwoju, z większą ilością lepszych miejsc pracy i lepszą spójnością socjalną”.
Dziś wiemy już jednak, jakie to trudne.
Dlatego Europa socjalna zwiększająca zatrudnienie i dodatkowo walcząca ze zmianami klimatycznymi, czego nie było 7 lat temu, musi być Europą w pełni wolnego rynku.
Rynku otwartego, rynku wolnego od protekcjonizmu i monopoli.
To jesteśmy winni naszym obywatelom, jeśli chcemy spełnić założenia strategii lizbońskiej w zakresie konkurencji, innowacyjności, postępu.
Pamiętajmy też, że zarządzanie wytycznymi strategii z poziomu wolnorynkowego sprawdziło się znacznie lepiej niż zarządzanie z poziomu państw członkowskich.
Wreszcie trzecia sprawa - nasz sukces zależy w dużym stopniu od relacji z sąsiadami.
Gratuluję prezydencji portugalskiej daleko idącego zbliżenia w wymiarze południowym Unii, ale w żadnym momencie nie powinniśmy zapominać także o wymiarze wschodnim. Tym bardziej, że wyniki sprawiedliwych, wolnych wyborów na Ukrainie dają szansę na demokratyczną, wolnorynkową i proeuropejską stabilizację wschodniej granicy Unii Europejskiej.
Dopiero dwa i pół tygodnia temu odbyły się wybory i warto o tym powiedzieć głośno w Parlamencie Europejskim.
Panie przewodniczący! Mam nadzieję, że porozumienie, które zostało osiągnięte w Berlinie w kwestii najważniejszych zagadnień zawartych obecnie w traktacie reformującym, znajdzie swój szczęśliwy finał podczas zbliżającego się szczytu w Lizbonie.
Mam również nadzieję, że polski rząd - biorąc pod uwagę, że 80% polskiego społeczeństwa popiera nasze członkostwo w Unii Europejskiej - przyczyni się do ostatecznego przyjęcia projektu Traktatu, a tym samym udowodni, że rozumie hasło "silna Polska w silnej Europie”.
Jednym z największych osiągnięć tego porozumienia będzie nadanie karcie praw podstawowych prawnie wiążącego charakteru i cieszy mnie fakt, że zaplanowano ceremonię wspólnego ogłoszenia Karty podczas sesji plenarnej Parlamentu Europejskiego przez przewodniczącego Parlamentu Europejskiego, przewodniczącego Komisji i prezydencji.
Jest to dowód, jak ważnym jest ona dokumentem, dotyczącym przecież takich zagadnień jak godność, wolność, równość, solidarność, prawa obywatelskie i wymiar sprawiedliwości.
Dlatego nie rozumiem i nie popieram stanowiska polskiego rządu, który pragnie doprowadzić do wyłączenia obowiązywania wobec obywateli polskich postanowień rozdziału IV Karty, zatytułowanego Solidarność.
Rozdział ten zawiera postanowienia szczególnie bliskie polskiej i europejskiej lewicy dotyczące praw pracowniczych i związkowych.
Każdemu mądremu rządowi powinno zależeć na zapewnieniu obywatelom swojego kraju większej i skuteczniejszej ochrony praw pracowniczych, a w szczególności w takim kraju jak Polska, któremu wolność przyniósł robotniczy zryw polskiej Solidarności.
Apeluję więc do polskiego rządu o zmianę stanowiska w tej sprawie.
(PT) Nieformalny szczyt w Lizbonie mógłby oznaczać zakończenie burzliwego okresu, w którym ambicje Unii Europejskiej napotkały na kryzys.
Nowy traktat reformujący nie zapewni możliwości zreformowania Unii Europejskiej, do tego niezbędna byłaby Konstytucja dla Europy.
W porównaniu z odrzuconą Konstytucją nowy Traktat nie spełnia pokładanych w nim oczekiwań, jest to mały krok w historii, raczej niż wielki krok; to wszystko, czym mógłby być, a nie wszystko, czym być powinien.
Niemniej jednak Traktat ten stanowi jakiś postęp pod względem Unii Europejskiej dostosowującej swoje instytucje do nowych wyzwań geopolitycznych i przyszłej debaty.
Musimy zdać sobie sprawę, że aspekt emocjonalny referendum ograniczył czysto racjonalny aspekt reprezentacji politycznej.
Społeczeństwo nie zostało odpowiednio przygotowane, aby zaakceptować wizjonerskie i kosmopolityczne podejście, co spowodowało, że proces był bardziej bojaźliwy i niejawny, niż proces Konwentu, który przygotowywał Konstytucję.
Tego nie powinni zapominać ci, którzy zasiądą do stołu podczas kolejnego posiedzenia Rady Europejskiej.
Zadaniem Rady jest teraz zapewnienie jedności niezbędnej do przyjęcia Traktatu zgodnie z zasadą maksymalnego ograniczenia odstępstw; w celu uniknięcia, w przypadku odstępstw od Karty, ukrytej erozji w następstwie uwzględnienia w pierwotnych umowach dżentelmeńskich (takich, jak kompromis z Joaniny) klauzul o odstąpieniu, a także w celu zapewnienia, że Traktat odzwierciedla dążenie do jedności, a nie do podziałów.
Kolejnym zadaniem Rady jest "reżyserowane” przebiegu procesu ratyfikacji Traktatu; jest to niezbędne w celu uniknięcia zmiany kierunku rozwoju Unii Europejskiej, tak ważnego dla naszych obywateli.
Nadszedł już czas, aby zdać sobie sprawę, że legitymacja Unii Europejskiej wynika, przede wszystkim z propagowanych przez nią powszechnych wartości, konsekwencji jej instytucji demokratycznych, wspólnego projektu doprowadzenia do sprawiedliwości na świecie, wynikającej w szczególności z biegłości w rozumowaniu.
To jest legitymacja Unii Europejskiej.
Panie przewodniczący! Chciałbym przyłączyć się do gratulacji dla prezydencji portugalskiej za uporanie się z procesem doprowadzenia do kompromisu w sprawie traktatu unijnego.
To bardzo trudny proces i wymagał ogromnego wysiłku, aby doprowadzić go, rzeczywiście, do porozumienia.
Ten Traktat nie jest traktatem naszych marzeń, nie jest tym traktatem, który pokazuje wizje i marzenia dzisiejszych Europejczyków.
Tym niemniej jest tym, co w tej chwili może się spotkać na drodze pomiędzy marzeniami a realnością Unii Europejskiej.
Jestem przekonany, mam nadzieję, że ten Traktat będzie przyjęty przez wszystkie państwa europejskie.
Jednocześnie muszę wyrazić dzisiaj w Parlamencie Europejskim swój zdecydowany sprzeciw przeciwko deklaracji rządu w Warszawie o nieprzyjęciu unijnej party praw podstawowych.
Non possumus, mówię to non possumus w Parlamencie Europejskim jako działacz "Solidarności” z okresu stanu wojennego.
Polska wskazywała drogę dla wolności i demokracji dla całej Europy i dzisiaj rząd Polski ma czelność oświadczać, że nie będzie stosował w naszym kraju, w mojej ojczyźnie, karty praw podstawowych.
Protestuję przeciwko temu, w imieniu tej części polskiego społeczeństwa, Polaków i Polek, którzy nigdy nie pogodzą się z tym, aby w Polsce nie obowiązywała unijna karta praw podstawowych.
(EL) Panie przewodniczący! Najpierw chciałbym pogratulować prezydencji portugalskiej zdecydowania, szybkości i aktywności, którą się wykazała.
Dzięki temu mamy dzisiaj tekst traktatu reformującego, który ma zostać przedłożony konferencji międzyrządowej w Lizbonie.
Mam nadzieję, że zgromadzone w Lizbonie rządy staną na wysokości zadania i wypełnią swoje obowiązki, abyśmy mogli wyjść z impasu, w którym jesteśmy.
Chciałbym także zapewnić prezydencję portugalską, że zdecydowana większość posłów tego Parlamentu jest po jej stronie i oczekujemy pozytywnego wyniku w tej sprawie.
Najpierw potrzebujemy porozumienia, a następnie ratyfikacji przez wszystkie państwa członkowskie.
Słyszałem szereg uwag na temat wysiłków podejmowanych w celu doprowadzenia do dalszego zjednoczenia Europy i jestem zaskoczony podstawą tych, którzy ukrywają swoje anty-europejskie nastawienie domagając się lepszych rozwiązań po to, aby zablokować możliwość przyjęcia dobrych rozwiązań.
Niech będą szczerzy: jeżeli nie osiągną lepszego zjednoczenia lub lepszej integracji Unii Europejskiej, to niech Anglia, Francja, Niemcy, Polska stawią czoła wyzwaniom globalizacji w pojedynkę.
Niech przyjdą i zapewnią pokój wtedy, gdy nacjonalistyczna rywalizacja jeszcze raz wywoła kryzys, a może nawet wojnę.
Musimy zdać sobie sprawę, że wizja Unii Europejskiej nie może być po prostu zamieciona pod dywan; musimy tę wizję wspierać i urzeczywistniać.
Naszym celem powinno być utrzymanie stałego postępu, aby wszystkie te państwa i narody mogły stawić czoła przyszłym wyzwaniom w kontekście globalizacji, a nie jedynie w kontekście Unii Europejskiej, w oparciu o zasady i wartości. panie premierze!
To jest właśnie wizja, którą powinniśmy promować i może pan liczyć na poparcie ze strony Parlamentu Europejskiego.
Panie przewodniczący! Jest mi bardzo mi miło, kiedy widzę swoje imię i nazwisko na tablicy informacyjnej obok Sekretarza Stanu i Komisarza - to wielki moment!
Jeżeli pan pozwoli, chciałbym podnieść trzy kwestie.
Uczestniczyłem w trzech konferencjach międzyrządowych, jako urzędnik służby cywilnej.
Jeśli chodzi o konferencje międzyrządowe, uważam, że przez ostatnich 25 lat zajmowaliśmy się albo przygotowywaniem, albo negocjowaniem, albo ratyfikacją nowego Traktatu.
Nie wiem, co państwo - pan poseł Corbett i inni sądzą - jeśli chodzi o mnie to zaczynam być zmęczony konferencjami międzyrządowymi.
Musimy z tym skończyć.
Mieliśmy zbyt wiele konferencji międzyrządowych; były prowadzone nieustannie.
Nie jestem przeciwny zmianom - wprost przeciwnie; ale na jakimś etapie musimy się uspokoić i sądzę, że za dwa tygodnie, tak się stanie.
Moja druga uwaga dotyczy oczywiście tego, że chciałem przyjęcia Konstytucji, ale niechżesz nam będzie wolno zadowolić się zmienionym Traktatem, w swoim obecnym brzmieniu.
Jest to znaczna poprawa w porównaniu ze stanem obecnym.
Oczywiście wszyscy mamy jakieś zastrzeżenia i uwagi, zwłaszcza, jeśli chodzi o odstępstwa, zwłaszcza, jeśli chodzi o to, czy Traktat jest prostszy, czy bardziej skomplikowany.
Wszyscy mamy nasze wątpliwości, ale proszę pamiętać: Traktat zawiera bardzo zdecydowane postanowienia dotyczące polityki zagranicznej; Traktat nadaje nam osobowość prawną; Traktat gwarantuje podstawowe prawa, co najmniej niektórym z nas, i rozszerza zakres obszarów, w których decyzje podejmowane będą kwalifikowaną większością.
Oczywiście w ostatecznym rozrachunku dużo można jeszcze poprawić, ale ten zmieniony Traktat stanowi wszystko, co mamy.
Wielkiej Brytanii i Polsce, więc mówię: "uspokójcie się i zaakceptujcie ten Traktat”.
Ostatnia kwestia, którą chciałbym podnieść dotyczy tego, że naprawdę wierzę w to, że nadszedł czas, aby spróbować przywrócić zaufanie wśród państw członkowskich.
Mieliśmy do czynienia z falą negatywizmu od czasu negocjacji dotyczących traktatu z Nicei, podczas których małe państwa członkowskie wystawione zostały do walki przeciwko dużym państwom członkowskim.
Sądzę, że nadszedł już czas, aby zakopać topór i przywrócić zaufanie tak, jak było przed Niceą.
Nadszedł już czas, aby uspokoić instytucje, rozstrzygnąć kwestie sporne i skoncentrować się na wyznaczaniu rzeczywistych kierunków polityki w poszczególnych obszarach.
urzędujący przewodniczący Rady. - (PT) Panie przewodniczący, panie i panowie! Najpierw chciałbym podziękować członkom Parlamentu Europejskiego za zdecydowane poparcie wysiłków i działań prezydencji portugalskiej na forum konferencji międzyrządowej, która, mamy nadzieję, doprowadzi do przyjęcia nowego Traktatu dla naszej Unii.
Tym, którzy wypowiedzieli się mniej pochlebnie czy nawet krytycznie chciałbym powiedzieć, że prezydencja odnotuje - i jest to naszym obowiązkiem - te obawy i uwagi krytyczne, ponieważ uważamy je wszystkie za jeden z elementów współpracy w naszych działaniach i naszych wysiłkach i z zasady i one muszą być wzięte pod uwagę.
To chyba pan poseł Graham Watson powiedział, że Premier Portugalii musi się czuć jak ktoś, kto przygotowuje swoją armię do bitwy, jaką ma być konferencja międzyrządowa w dniach 18 i 19 października.
Można to postrzegać i w tych kategoriach, a ja chciałbym powiedzieć, że jestem żołnierzem tej armii, mającym nadzieję, że wielu innych, także tych obecnych tutaj żołnierzy wstąpi to naszej armii, abyśmy w Lizbonie byli w stanie przyjąć nowy Traktat o Unii Europejskiej.
Prawnicy i eksperci konferencji międzyrządowej zakończyli swoją pracę.
Przyszła teraz kolej na polityków, aby rozstrzygnąć te wszystkie spory sprawiedliwie i jestem pewny, że zarówno politycy, jak i rządy staną na wysokości zadania.
Powiedziano tutaj, że nie może nam się nie udać i prezydencja portugalska popiera w pełni to stanowisko.
Nie może nam się nie udać i osiągniemy porozumienie, które, czego jestem pewny, cieszyć się będzie poparciem wszystkich; nie może być inaczej.
Będziemy zwracać uwagę na odczucia, interesy i obawy wszystkich.
Nie pominiemy nikogo.
Jak mówię, wierzymy zatem w sukces, biorąc pod uwagę, że debatę, która może i była prowadzona zbyt długo należy doprowadzić do końca, a także zauważalną pilną potrzebę stworzenia ducha konstruktywizmu, jedności i pozytywnej energii w celu zajęcia się innymi problemami, którym będziemy musieli stawić czoła w przyszłości, o których była tu mowa, to znaczy zmianami klimatu, kwestiami energetyki, imigracją, naszą reformą wewnętrzną, którą musimy przeprowadzić z sukcesem w celu stawienia czoła bardziej ogólnym problemom globalizacji.
Jestem pewny, że poczucie pilności, jeśli chodzi o zawarcie Traktatu, aby zainspirować nas do wygrania kolejnych bitew, odczuwalne będzie w Lizbonie, a także, że kiedy wrócimy tutaj na kolejne posiedzenie plenarne, przyniesiemy państwu dobre wieści, dobre wiadomości.
Chciałbym jeszcze raz podziękować posłom do PE za udzielenie naszemu zespołowi prawników wsparcia i jestem pewny, że posłowie będą nadal wspierać ten nasz zespół w trakcie kolejnych etapów, co potwierdziło tutaj wielu moich przedmówców.
I jeszcze tylko słowo na temat strategii lizbońskiej, abym mógł podziękować panu posłowi João de Deus Pinheiro za wystąpienie.
Wprowadzimy do debaty nad strategią lizbońską nowy element, związany z jej wymiarem w zakresie polityki zagranicznej.
Element ten jest związany, przede wszystkim z koniecznością ustanowienia zasad, uregulowania, w sprawach, w których nie ma zasad i nie ma regulacji, abyśmy osiągnęli rzeczywiste postępy, stabilizację społeczną, stabilizację gospodarczą i pokój w uporządkowanym i uregulowanym świecie, gdzie normy i zasady są dla wszystkich oczywiste, ponieważ musimy wszyscy, że tak powiem, zająć się tymi sprawami, aby w rzeczywistości świat, który tworzymy był bardziej sprawiedliwy dla wszystkich.
Jak mówię, będę w tej kwestii popierał Prezydencję.
Wiem, że na kolejnym posiedzeniu plenarnym będzie chciał się pojawić również Premier Portugalii i będę mu towarzyszył; wierzymy, że będziemy mogli ogłosić, że Unia Europejska ma nowy Traktat - traktat reformujący.
wiceprzewodnicząca Komisji. - Panie przewodniczący! Dziękuję za tę interesującą debatę.
Człowiek ciągle dowiaduje się wielu nowych rzeczy i mogę pana zapewnić, że oczywiście zdam sprawę Komisji Europejskiej.
Robiłam szczegółowe notatki, abyśmy mogli zająć się tymi sprawami dalej, również podczas posiedzenia, które odbędzie się w najbliższy poniedziałek w Luksemburgu.
Słyszałam trzy bezpośrednie pytania, na które chciałabym odpowiedzieć najlepiej jak potrafię.
Pierwsze z nich dotyka kwestii udziału Parlamentu w procedurze mianowania pierwszego Wysokiego Przedstawiciela.
W tym przypadku postanowienia Traktatu odzwierciedlają postanowienia tekstu z 2004 r.
Jestem pewna, że kiedy nadejdzie ten moment, każdy będzie chciał znaleźć pragmatyczne rozwiązanie polityczne, zadowalające wszystkie strony.
Pewnie państwo pamiętają precedens mianowania komisarzy po ostatnich rozszerzeniach.
Choć brzmienie odnośnych tekstów prawnych nie było jasne, i w tym przypadku Parlament został w praktyce usatysfakcjonowany.
Uważam, że w naszym interesie leży zapewnienie, że Parlament odgrywał będzie satysfakcjonującą go rolę w całym tym procesie.
Drugie pytanie dotyczyło artykułu 24 Traktatu w sprawie ochrony danych osobowych w kontekście polityki bezpieczeństwa.
Przynajmniej w tej kwestii mogę odpowiedzieć w imieniu Komisji Europejskiej, która rozumie obawy Parlamentu, jeśli chodzi o postanowienia dotyczące przekazywania poufnych danych przez państwa członkowskie.
W swoim obecnym brzmieniu, artykuł 24 traktatu UE daje samej Radzie prawo określania zasad w tej dziedzinie, nie zapewniając Parlamentowi Europejskiemu możliwości udziału w tym procesie.
To nowe postanowienie jest oczywiście dziełem konferencji międzyrządowej.
Postanowienie to ma zastosowanie wyłącznie do państw członkowskich, podczas gdy instytucje europejskie podlegają nadal reżymowi ogólnemu i przewidziana procedura jest zgodna z bardzo specyficznym reżymem, który obowiązuje w przypadku wspólnej polityki zagranicznej i bezpieczeństwa.
Oznacza to ograniczenie właściwości Trybunału w tym zakresie.
Obawiam się, że nie ma wielkiej możliwości zmiany istoty tego postanowienia, uzgodnionej w ramach obecnego mandatu, ale w każdym razie pragnę państwa zapewnić, że nie interpretujemy tego artykułu, jako obejmującego na przykład umowy pomiędzy Unią Europejską a Stanami Zjednoczonymi w sprawie danych osobowych pasażerów.
Obecnie podstawę prawną tego porozumienia stanowią postanowienia dotyczące trzeciego filara, a zatem według Komisji Europejskiej, będzie ono w przyszłości wchodzić w zakres zwykłych kompetencji Parlamentu Europejskiego i Trybunału.
Takie jest stanowisko Komisji Europejskiej w tej sprawie.
Siedzę, abym mogła obserwować wszystkich naszych gości.
Nie jestem pewna, czy jesteśmy w stanie zawsze wyjaśnić bardzo wyraźnie, o czym tutaj rozmawiamy, ale jestem pewna, że goście odczuwali frustrację, jaka wyziera z tej debaty i to, że niektórzy są bardzo zadowoleni z tego, mówią, że to dobry kompromis; inni w ogóle nie są zadowoleni i mówią, że to jest nie dość dobre; jeszcze inni twierdzą, że posuwamy się za daleko.
Oczywiście odzwierciedla to polityczną sytuację i trudne rozgrywki polityczne, które nastąpią po długim okresie szukania odpowiedzi na pytanie, jak możemy dostosować nasze procedury podejmowania decyzji, aby umożliwić rozszerzenie Unii Europejskiej 27 państw członkowskich; jak możemy w praktyce uwzględnić wszystkie te nowe kwestie, które pojawiły się ostatnio, jak zmiany klimatu i energetyka; jak możemy być bardziej otwarci i sprawni.
Wszyscy goście przypominają mi także, że niezależnie od rezultatów - i myślimy i mamy nadzieję, z pomocą prezydencji portugalskiej, że będziemy mieli dobry rezultat, że będziemy mogli uzgodnić brzmienie nowego traktatu reformującego - będziemy musieli komunikować; będziemy musieli nawiązać kontakt z obywatelami, aby podjąć próbę i robić, co w naszej mocy, aby wyjaśnić.
Mam nadzieję, że Komisja Europejska i Parlament Europejski będą mogły także razem uzgodnić plan działań dotyczących wymiany informacji, zapewniając, że my także przedstawimy tekst, który będzie jak najbardziej dostępny i czytelny; że możemy stworzyć debatę, która jest europejska, abyście państwo mogli, miejmy nadzieję, śledzić tę debatę także w innych państwach członkowskich - i z zaangażowaniem politycznym ze strony nas wszystkich, wszystkich instytucji, w celu nawiązania kontaktu z obywatelami, aby wyjaśniać, przekonywać i słuchać.
Od dziś to jest nasza rola.
To dopiero początek.
Czeka na nas także ratyfikacja i wdrażanie.
Jednakże, jeśli chodzi o mnie i Komisję Europejską, uważamy, że jest to dobry traktat reformujący - nie doskonały; jest oczywiście wynikiem kompromisu; wolelibyśmy, gdyby nie było żadnych odstępstw, lecz rzeczywiście dobre poparcie dla zawartych w nim postanowień, a zwłaszcza postanowień dotyczących karty praw podstawowych, ale mamy kompromis, mamy porozumienie pomiędzy wszystkimi państwami członkowskimi - i teraz zrobimy z tego najlepszy użytek.
(Oklaski)
Na tym kończymy debatę nad tym punktem porządku dziennego.
Oświadczenia pisemne (art. 142 Regulaminu)
(HU) Węgry zawsze opowiadały się za przyjęciem traktatu konstytucyjnego - lub w jego nowej formie, traktatu reformującego.
Interesem Węgier i celem Unii jest, abyśmy bronili pokoju i chronili nasze podstawowe interesy oraz wspierali dobrobyt obywateli Unii, liczącej już około 500 mln mieszkańców.
Zmieniła się Europa i zmienił się świat.
Na nowe zagrożenia bezpieczeństwa musimy odpowiedzieć nowymi strategiami i nową polityką w odpowiednich obszarach.
Europa musi przygotować się do zmian we wszystkich obszarach.
Uważam, że traktat reformujący może przyczynić się do wyznaczenia kierunku dla Europy oraz do określenia jej przyszłych ram działania, polityki i Europy, w której chcielibyśmy żyć i odnosić sukcesy.
Uważam za istotne, aby w trakcie nieformalnego szczytu w dniach 18 i 19 października głowy państw i szefowie rządów działali odpowiedzialnie, odkładając na bok swoje historyczne żale, a także, aby podjęli jednomyślną decyzję w sprawie ostatecznego brzmienia traktatu reformującego, który może pchnąć Unię we właściwym kierunku.
Celem szczytu jest przyjęcie tekstu traktatu reformującego, a tym samym zwiększenie sprawności rozszerzonej Unii Europejskiej oraz zwiększenie roli Parlamentu Europejskiego, jedynego wybieranego organu, a także zewnętrznych działań Unii.
Parlament Europejski gwarantował i będzie gwarantował swoje pełne poparcie dla procesu konstytucyjnego i stworzenia traktatu reformującego i wieżę, że 27 państw członkowskich ratyfikuje ten Traktat jak najszybciej.
Przedstawiciele parlamentarnych grup zapewnią, że Parlament będzie reprezentowany na szczycie w Lizbonie, a tym samym zwiększą szansę na stworzenie traktatu reformującego.
Istotną kwestią jest, że potrzebujemy Europy, w której 27 państw członkowskich poczuwa się do wspólnej odpowiedzialności za nas, abyśmy wspólnie podjęli odpowiednie kroki w celu zapewnienia sobie lepszej przyszłości.
Nadszedł już odpowiedni moment i musimy udowodnić to w Lizbonie!
na piśmie. - (FR) Projekt traktatu reformującego odzwierciedla dokładnie mandat zatwierdzony w czerwcu przez 27 państw członkowskich.
Projekt ten odzwierciedla wiernie zaangażowanie polityczne tych państw i powinien umożliwić Unii Europejskiej zostawienie za sobą politycznego impasu, w którym Unia znajdowała się przez ponad dziesięć lat.
Apeluję teraz do członków Rady Europejskiej o dotrzymanie słowa i o zaprzestanie, w niezwykle trudnej sytuacji, podnoszenia w nieskończoność kwestii nieobjętych mandatem.
To nie jest czas na drobne uzgodnienia w ostatniej chwili, nagłe nacjonalistyczne reakcje czy odruchy wycofywania się, które grożą tym, że Traktat ten straci całą swoją spójność na skutek uwzględnienia całego szeregu odstępstw.
Przyjęcie tego tekstu powinno odbyć się zgodnie z przewidzianym harmonogramem, w celu zapewnienia, że traktat z Lizbony wejdzie w życie z dniem 1 stycznia 2009 r.
Powinniśmy koncentrować się teraz nad podniesieniem świadomości wśród obywateli naszych państw członkowskich, którzy są obecnie bardziej wymagający i krytyczni wobec Unii Europejskiej.
Obywatele ci potrzebują wyjaśnień i powinniśmy je zapewniać, udowadniając, że jesteśmy dobrymi nauczycielami.
Obowiązkiem każdego z nas jest podzielanie naszego entuzjazmu w tym nowym kontekście charakteryzującym się zarówno powrotem do nastawienia europejskiego, jak i nakazem demokratycznej przejrzystości.
Skład Parlamentu
Kolejnym punktem porządku obrad jest sprawozdanie panów posłów Alaina Lamassoure i Adriana Severina w sprawie składu Parlamentu Europejskiego, przedłożone w imieniu Komisji Spraw Konstytucyjnych.
sprawozdawca. - (FR) Panie przewodniczący, panie i panowie! Projekt rezolucji stanowi odpowiedź na czerwcowe wezwanie ze strony Rady Europejskiej.
Artykuł 9 A projektu Traktatu stanowi, że w przyszłości rozdział miejsc w Parlamencie będzie przedmiotem ustawodawstwa wtórnego.
Będzie to decyzja Rady Europejskiej, przyjmowana zgodnie z zasadą jednomyślności, z inicjatywy Parlamentu Europejskiego i za jego zgodą.
Rada wzywa nas do wyjaśnienia, jak powinny wyglądać zasady realizacji tej procedury.
Rada oczekuje, że zajmiemy się tą delikatną i drażliwą kwestią.
Dla naszego Parlamentu jest to rzeczywiste wyzwanie polityczne.
Czy jesteśmy w stanie zaproponować reformę, która dotyczy nas samych?
Ostatni raz zwrócono się do nas o to w 2000 r. i Parlamentowi nie udało się tego zrobić.
Z tego powodu wynik głosowania, który udało nam się uzyskać w Komisji Spraw Konstytucyjnych jest już niezwykłym wydarzeniem politycznym.
Uzyskaliśmy znaczną większość - dwie trzecie w ostatecznym głosowaniu i trzy czwarte w najważniejszej kwestii, którą jest rozdział miejsc, pod względem rzeczywistej liczby, pomiędzy państwami członkowskimi.
Na czym polega problem, z którym mamy tutaj do czynienia?
Powinniśmy przede wszystkim pamiętać, że obecnie Parlament składa się z 785 posłów, co nie odzwierciedla nowego stanu prawnego wynikającego ze zmienionego traktatu z Nicei.
Jeżeli niepodjęta zostanie żadna nowa decyzja, zastosowanie będzie miał ten system, dotyczący 736 miejsc w Parlamencie Europejskim.
Jak dotychczas, państwa członkowskie podzielone były w Radzie i w Parlamencie na kategorie: jedno wyjątkowo duże państwo, kilka dużych państw, kilka pastw średniej wielkości, kilka małych państw itp.
Każde państwo danej kategorii ma takie same prawa głosu w Radzie i taką samą liczbę miejsc w Parlamencie.
Już tak nie będzie!
Przyszły Traktat wprowadza dwa rodzaje innowacji, jeśli chodzi o ten system.
Z jednej strony, mamy rzeczywiste liczby, to znaczy maksimum 750 posłów do PE, maksymalną liczbę 96 miejsc i minimalną liczbę 6 miejsc dla każdego państwa członkowskiego.
Z drugiej strony, mamy zasadę, zgodnie z którą w przedziale pomiędzy maksymalną i minimalną liczbą miejsc, państwa członkowskie muszą być reprezentowane zgodnie z zasadą degresywnej proporcjonalności i naszym zadaniem jest określenie tutaj dzisiaj w Parlamencie tej zasady, a mianowicie zakresu proporcjonalności i zakresu degresywności, czy też zbadanie, na ile nadreprezentowane są kraje o najmniejszej liczbie ludności, a na ile niedoreprezentowane są kraje o największej liczbie ludności.
Państwa komisja proponuje, aby zasadę tę interpretować jak następuje: po pierwsze, minima i maksima określone w Traktacie powinny być w pełni wykorzystane.
W szczególności, stosowanie pułapu 750 miejsc da nam niejako małą rezerwę, więc można będzie stosować zasadę degresywnej proporcjonalności bez konieczności odbierania miejsc jakiemukolwiek państwu członkowskiemu.
Jest to decyzja o podstawowym znaczeniu politycznym i absolutnie niezbędne jest uzyskanie jednomyślności Rady Europejskiej.
Po drugie, oczywistym jest, że im większa jest liczba mieszkańców danego kraju, tym większe jest jego prawo do dużej liczby miejsc.
Po trzecie, im większa jest liczba mieszkańców danego kraju, tym większa jest liczba mieszkańców reprezentowanych przez każdego z posłów reprezentujących ten kraj w Parlamencie Europejskim.
Tym samym każdy hiszpański poseł do PE reprezentuje obecnie, panie przewodniczący, ponad 875 tys. osób, podczas, gdy każdy niemiecki poseł do PE reprezentuje tylko 832 tys. osób.
Jak dotychczas, Niemcy miały dwa razy większą liczbę ludności niż Hiszpania.
Nieprawidłowość ta zostanie usunięta poprzez przyznanie Hiszpanii czterech dodatkowych miejsc.
Proponowane zwiększenie obejmie łącznie dziesięć państw.
Jesteśmy w pełni świadomi tego, że jest to tylko rozwiązanie przejściowe.
Celowym byłoby wypracowanie jakiegoś wzoru matematycznego, który miałby zastosowanie automatycznie w przypadku każdego kolejnego rozszerzenia, ale napięty termin, jaki nam dano nie pozwolił nam na zrealizowanie tego zadania.
Jednakże rezolucja zawiera zalecenia dotyczące tej kwestii.
Podobnie musieliśmy korzystać z jedynego dostępnego nam źródła danych liczbowych, a mianowicie Eurostatu, ponieważ nie mieliśmy żadnych danych od samych obywateli.
Pan poseł Adrian Severin omówi tę kwestię bardziej szczegółowo.
Wreszcie, chcielibyśmy ostrzec naszych kolegów posłów do PE przed przyjęciem poprawek sprzecznych z podstawowymi zasadami sprawozdania, które spowodują, w zależności od przypadku, zapewnienie dużym państwom nadmiernej przewagi nad mniejszymi państwami lub, małym państwom, nad dużymi państwami, a w tedy cały nasz wysiłek poszedłby na marne, ponieważ bez zasady jednomyślności Rady będziemy musieli zachować system 736 miejsc, przewidziany traktatem z Nicei.
Tak więc, panie i panowie, proszę powstrzymać się od licytowania na rzecz swoich państw.
Spędziliśmy całe popołudnie oświadczając, że jesteśmy jedyną demokratyczną instytucją chroniącą interesy Europejczyków przez zakusami innych instytucji, wolną od narodowego egoizmu.
Dziś mamy doskonałą możliwość pokazać, że nasze działania odzwierciedlają nasze słowa.
(Oklaski)
sprawozdawca. - Panie przewodniczący! Zaproponowane przeze mnie i pana posła Lamassoure'a i zatwierdzone przez Komisję Spraw Konstytucyjnych rozwiązania wnoszą do stosowanych obecnie praktyk dotyczących składu Parlamentu Europejskiego kilka ulepszeń.
Jeżeli zostaną przyjęte i odpowiednio wzmocnione, to nie będą już dłużej mogły powstawać sztuczne ugrupowania, nie będzie już dłużej można prowadzić arbitralnych negocjacji, nie będzie już dłużej można rozszerzać Unii Europejskiej kosztem sprawności Parlamentu Europejskiego, którego skład ciągle się zwiększa wraz ze wzrostem liczby państw członkowskich.
Nie będzie już dłużej reprezentatywności odzwierciedlającej sytuację demograficzną zamiast nominalnych lub symbolicznych stosunków prawnych, większej solidarności pomiędzy dużymi i małymi państwami wynikającej z degresywnej proporcjonalności reprezentacji i pełnej legitymacji opartej na reprezentacji obywatelskiej wynikającej z tego, że Parlament Europejski wybierany jest przez obywateli Unii Europejskiej.
Należy zwrócić uwagę na różnicę pomiędzy demokratyczną legitymacją Parlamentu Europejskiego, odzwierciedlającą wolę obywateli Unii Europejskiej, a reprezentatywnością poszczególnych państw w Parlamencie Europejskim, odzwierciedlającą sytuację demograficzną poszczególnych państw członkowskich.
My, posłowie Parlamentu Europejskiego jesteśmy jednocześnie przedstawicielami obywateli i państw.
(szmer dezaprobaty)
Widzicie państwo; natychmiast jedni mówią: "tylko obywateli”, a inni: "państw”.
Jesteśmy jednocześnie Bundestagiem i Bundesratem Może w przyszłości należałoby rozważyć dokonanie wyraźnego rozdziału w tym względzie, ale jak na razie, kiedy zaakceptujemy fakt, że głosują obywatele, a także, że degresywna proporcjonalność powinna odzwierciedlać wielkość społeczności żyjących na terytoriach poszczególnych krajów, proszę mi wybaczyć, ale jesteśmy przedstawicielami zarówno obywateli, jak i państw.
Oczywiście w tym kontekście nadal pozostaje kwestia zdefiniowania pojęcia obywatelstwa Unii Europejskiej i mam nadzieję, że zadanie to wykonane zostanie w niedalekiej przyszłości.
Nasze sprawozdanie nie jest jednak sprawozdaniem tymczasowym, lecz przejściowym.
Sprawozdanie to jest przejściowe, ponieważ uważam, że określone przez nas zasady są trwałe, ale niezbędne jest poczynienie dalszych kroków i jestem pewny, że w przyszłości będziemy mogli dodać do tego, co już żeśmy państwu zaproponowali.
Dlatego uwzględniliśmy kilka klauzul rewizyjnych, które według nas, to znaczy mnie i pana posła Lamassoure'a zapewnią elastyczność, zdolność adaptacji i przyszłe postępy w odniesieniu do tego, jak rozdzielane są miejsca w Parlamencie.
Nasze sprawozdanie nie karze żadnej ze stron.
Może państwa, które mają lepszą politykę demograficzną są nagradzane i niewątpliwie jest to zaproszenie do opracowania i wdrożenia lepszej polityki demograficznej, w tym polityki migracyjnej.
Nie sądzę, żeby którekolwiek państwo było stratne, i może żadne państwo nie jest wychodzi z tego zwycięsko pod względem sytuacji, w której wygrywałaby tylko jedna ze stron.
Dopóki mamy Parlament cieszący się demokratycznie większą legitymacją zwycięzcami są wszystkie strony.
Mamy kilka poprawek.
Niektórzy z posłów do PE chcieliby zmniejszyć degresywność na rzecz proporcjonalności - wzrost proporcjonalności oznaczałby większą liczbę miejsc dla dużych państw.
Inni chcieliby większej degresywności, a nie większej proporcjonalności.
Wzrost degresywności oznaczałby większą liczbę miejsc dla małych państw.
Dlatego uważam, że musimy odrzucić obydwie te skrajności i poprzeć opcję, która jest, przyznaję, niedoskonała, ale jak na razie najlepsza.
Jest to opcja zaproponowana przez pana posła Lamassoure'a i mnie.
Niektórzy za punkt odniesienia przyjmują stosunek.
Niektórzy chcieliby, aby wzięci zostali pod uwagę wszyscy obywatele ich państwa, niezależnie od miejsca stałego zamieszkania.
Inni oczekują wzięcia pod uwagę wszystkich mieszkańców swojego kraju.
Jeszcze inni chcieliby, aby wzięci zostali pod uwagę obywatele Unii Europejskiej posiadający stałe miejsce zamieszkania w danym państwie.
Jesteśmy podzieleni w tej kwestii.
Jedynym rozwiązaniem jest trzymanie się rzeczywistych praktyk i rzeczywistych danych liczbowych Eurostatu.
Wreszcie, są tacy, którzy walczą o prestiż polityczny i sądzą, że jeżeli nie będziemy reprezentowani w tym Parlamencie na równi z innymi to nie będziemy równi pod względem naszego politycznego znaczenia.
Uważam, że kiedy zaakceptujemy zasadę degresywności i zasadę degresywnej proporcjonalności, te sztuczne ugrupowania nie będą mogły już dłużej mieć miejsca.
Obawiam się, że jeżeli nie przyjmiemy tej rezolucji, będzie to oznaczać, że Parlament Europejski nie jest w stanie przyjąć istotnej reformy, a także, że musi zawsze czekać, aż zadecyduje za niego jedna z instytucji wykonawczych.
Uważam, że konferencja międzyrządowa poniesie pierwszą porażkę zanim nawet rozpatrzy kwestie ujęte w swoim porządku obrad, a ta porażka może nawet stanowić zapowiedź całkowitej klęski.
Obawiam się, że wszyscy będą chcieli zachować system nicejski, a nie złudne marzenia.
Obawiam się, że wtedy damy sygnał, który będzie oznaczał rozłam pomiędzy dużymi i małymi państwami, a to zniweczy wszelkie marzenia o jedności, sprawiedliwości i inkluzji.
Dlatego zakończę apelem do wszystkich moich koleżanek posłanek i kolegów posłów.
Apeluję do naszego poczucia europejskiej odpowiedzialności i europejskiej solidarności.
Hic Rhodus, hic salta!
To tutaj jest Rodos i to tutaj udowodnijmy, że jesteśmy prawdziwymi Europejczykami, a nie wtedy, gdy pouczamy Komisję Europejską i Radę.
w imieniu grupy PPE-DE. - (DE) Panie przewodniczący! Sprawozdanie zawiera wyjaśnienie, za które chciałbym szczerze podziękować obydwu sprawozdawcom, panom posłom Lamassoure'owi i Severinowi.
Sprawozdanie czyni oczywistym, że stale przekraczamy górne i dolne granice.
Chciałbym podziękować za to w szczególności.
Wyjaśnienia te są ważne dla nas wszystkich.
Po drugie, czytając to sprawozdanie wysnuć można dwa wnioski.
Po pierwsze, im mniej degresywną zastosujemy skalę, to znaczy im bardziej nastawimy się na proporcjonalność tym większy będzie autorytet i tym większa będzie legitymacja Parlamentu.
Spór o to, ile potrzeba nam degresywności - o ile mniej lub o ile więcej - powinien być stale łagodzony i uważam tutaj za logiczne, abyśmy zgodzili się z tym, że im mniej będziemy mieli degresywności tym większa będzie legitymacja.
Jako Niemiec chciałbym dodać, że oczywiście trochę problematycznym jest, iż my jako Niemcy jesteśmy jedynym państwem, które otrzymuje mniej miejsc niż na podstawie traktatu z Nicei.
Chcielibyśmy trochę większego poparcia w tej kwestii, ponieważ opinie podnoszone w ramach dyskusji toczącej się w prasie niemieckiej na ten temat są pod tym względem zdecydowanie jednoznaczne.
Zaakceptujemy to rozwiązanie, ponieważ i my uważamy, że aspekt europejski jest ważniejszy niż wszystkie inne aspekty.
Wreszcie, dwa wnioski, które powinniśmy wykorzystać w przyszłości.
Po pierwsze, w dłuższej perspektywie powinniśmy naprawdę dążyć do opracowania i wdrożenia logicznego systemu, którego nie musielibyśmy ciągle negocjować od nowa.
Po drugie, mamy do czynienia z dwoma kontrowersyjnymi poprawkami, to znaczy z poprawkami nr 2 i 3.
Nasza grupa postanowiła, że niezależnie od wyniku głosowania w tych dwu kontrowersyjnych sprawach, ostatecznie będziemy głosować za przyjęciem sprawozdania panów posłów Lamassoure'a i Severina.
Nic nie usprawiedliwia Rady.
Przyjęcie poprawki nr 2, różniącej się tylko nieznacznie pod względem danych liczbowych od propozycji zawartej w sprawozdaniu pana posła Lamassoure'a, skutkowałoby tym, że Parlament dałby Radzie sygnał na okres 2009-2014.
Dlatego uważam, że ogólnie rzecz biorąc nasz Parlament i wszystkie grupy wypełniły swoje obowiązki, a Rada może podjąć swoją decyzję, jeżeli taka jest jej wola.
Dziękuję bardzo za rzetelną dyskusję w przypadku tak trudnej materii!
w imieniu grupy PSE. - Panie przewodniczący! W imieniu grupy PSE chciałbym poprzeć przyjęcie tego sprawozdania.
Moja grupa będzie głosować za jego przyjęciem i mamy nadzieję, że tekst, który został przyjęty w komisji większością 70% głosów będzie mógł teraz zostać przyjęty w Parlamencie przy równie imponującej większości.
Biorąc pod uwagę ograniczenia prawne ustanowione nowym Traktatem, biorąc pod uwagę ograniczenia czasowe wyznaczone teraz przed zakończeniem konferencji międzyrządowej, sprawozdawcy rozsądnie skoncentrowali się na usunięciu podstawowych nieprawidłowości w obecnym sposobie rozdziału miejsc, a nie na podjęciu się zaproponowania radykalnej restrukturyzacji systemu, co doprowadziłoby tylko do impasu na konferencji międzyrządowej i naraziłoby przyjęcie i ratyfikację nowego Traktatu na szwank.
W szczególności żadne państwo członkowskie nie utraci tej liczby miejsc, do której ma prawo zgodnie z postanowieniami obowiązujących obecnie traktatów, dotyczącymi rozdziału miejsc począwszy od 2009 r., oczywiście z wyjątkiem tego, kiedy sam Traktat stanowi w odniesieniu do Republiki Federalnej Niemiec inaczej.
Z tym jednym wyjątkiem, żadne inne państwo nie będzie stratne w porównaniu z tym co już przewiduje Traktat na 2009 r.
Oczywiście niektórzy nasi koledzy posłowie próbują ugrać więcej miejsc dla swojego państwa członkowskiego, argumentując niekiedy, że nagle ich kraj ma większą liczbę mieszkańców, niż wszyscy zakładaliśmy dotychczas, większą niż dane liczbowe Eurostatu, z których wszyscy korzystają, włącznie z Radą.
Inni, ze względu na narodowy prestiż twierdzą, że powinni mieć tę samą liczbę miejsc, co inne określone państwo członkowskie.
Muszę wyznać, że jestem bardzo zdziwiony stanowiskiem rządu Włoch i wiem, że pan Prodi i rzeczywiście niektórzy posłowie do PE, twierdzili, że Włochy muszą mieć tę samą liczbę miejsc, co Francja czy Wielka Brytania.
Zaakceptowali jednak - zaakceptowaliśmy wszyscy - zasadę proporcjonalnej degresji, proporcjonalnej do liczby mieszkańców.
Akceptuję to, że mój kraj będzie miał jedno miejsce mniej niż Francja, choć jak dotąd mieliśmy zawsze tę samą ich liczbę.
Nie rozumiem, dlaczego tak trudno jest Włoch-om zaakceptować także, że będą miały mniej miejsc niż Francja dokładnie z tego samego powodu.
Dziwię się, że rząd państwa, które tak często mówiło, że jest dla nas przykładem pod względem bycia communautaire, że jest mocno zaangażowane w spawy Europy, że nie jest nacjonalistyczne, zawsze stawia interesy Europy ponad swoje własne, że teraz Włochy i pan Prodi, twierdzą, że Włochy, ze względu na prestiż tego kraju, powinny mieć tę samą liczbę miejsc co Francja czy Wielka Brytania, choć oczywiście ich liczba mieszkańców nie jest w rzeczywistości taka sama.
Podsumowując, niech mi będzie wolno zaapelować, aby Parlament ten poparł przyjęcie tego sprawozdania, aby odrzucił poprawki, i aby dał Radzie Europejskiej wyraźny, zdecydowany sygnał.
w imieniu grupy ALDE. - Pani przewodnicząca! Przyjęcie sprawozdania panów posłów Lamassoure'a i Severina poprze także grupa ALDE.
Konferencja międzyrządowa wzywa nas do zmiany naszego składu odpowiednio do postanowień traktatu reformującego i żądanie to jest w pełni zasadne.
My jako Parlament potrzebujemy dać konferencji zdecydowany, wyraźny sygnał, że jesteśmy w stanie podjąć taką finezyjną i odważną decyzję.
Nie ma czystego, ostatecznego wzoru.
Pkt 6 zawiera definicję proporcjonalności degresywnej, która jest sensowna i nadaje się do stosowania.
Oczywiście ja także wiem, że przedstawiciele niektórych państw członkowskich dążą do poprawy swojej pozycji wśród pozostałych państw, ale okazuje się, że wszystkie te propozycje wykluczają się wzajemnie.
Wszyscy ci, którzy dążą do zmiany systemu nie odniosą sukcesu.
Przyjęcie metody D'Hondta skutkowałoby zapewnieniem zbyt dużego znaczenia dużym państwom, a panu posłowi Friedrichowi chciałbym powiedzieć, że jego propozycja narusza traktatową zasadę degresywnej proporcjonalności.
System pierwiastkowy zapewnia zbyt duże znaczenie mniejszym państwom.
Zdaję sobie w pełni sprawę z tego, że Włosi podnieśli interesującą kwestię dotyczącą podstaw statystycznych i jako Parlament powinniśmy zbadać kwestię różnic pomiędzy terminami obywatel, mieszkaniec i wyborca.
Kwestia ta jest jednak niezwykle złożona i niewątpliwie wchodzi w zakres wyłącznej kompetencji poszczególnych państw członkowskich w dziedzinie prawa wyborczego i obywatelstwa.
Tego problemu nie jesteśmy w stanie rozwiązać tak po prostu w tydzień, do czasu zakończenia konferencji międzyrządowej.
Po zakończeniu konferencji międzyrządowej Komisja Spraw Konstytucyjnych przedstawi sprawozdanie, na potrzeby którego mam zaszczyt być powołanym na sprawozdawcę, które będzie mogło zawierać omówienie wszystkich tych kwestii i propozycję reformy prawa pierwotnego z 1976 r.
Są to jednak zadania, które mogą zostać wykonane dopiero w przyszłym roku, a nie w obecnych okolicznościach.
W międzyczasie zapewnijmy zdecydowane poparcie rozważanej obecnie propozycji i raczej niż obarczać ją problemem dajmy konferencji międzyrządowej rozwiązanie.
(Oklaski)
w imieniu grupy UEN. - Pani przewodnicząca! Chciałbym przyłączyć się do moich przedmówców i podziękować sprawozdawcom za ich wysiłki w przypadku czegoś, co stanowi bardzo trudną i złożoną kwestię.
Ostatecznie wbrew temu co mogą twierdzić niektórzy koledzy posłowie, indyki nie głosują za Świętami Bożego Narodzenia, dlaczego więc którykolwiek poseł do PE miałby cieszyć się z likwidacji jego miejsca w tym Parlamencie?
Istnieją uzasadnione powody, dla których niektórzy dążą do zapewnienia swojemu państwu największej liczby miejsc wśród państw danej kategorii.
Wahałbym się krytykować kogokolwiek za taką postawę.
Wprost przeciwnie, kiedy przeanalizuje się zmiany, które zaszły od czasu pierwszych bezpośrednich wyborów do Parlamentu Europejskiego w 1979 r. to stwierdzi się, że mamy do czynienia z fenomenalnymi zmianami trendów demograficznych i ludnościowych w całej Unii Europejskiej, zwłaszcza ze względu na rozszerzenie Unii Europejskiej w 2004 r. obejmujące państwa Europy Wschodniej, które umożliwiło swobodny przepływ tak wielu osób do innych krajów, co znacznie zmieniło sytuację demograficzną.
Uważam, że jedną z delikatnych kwestii, o której powinniśmy mówić (a o degresywnej proporcjonalności możemy mówić w nieskończoność) jest to, że zawsze istniała równowaga pomiędzy poszczególnymi instytucjami - a także równowaga pomiędzy większymi i mniejszymi państwami członkowskimi - w celu zapewnienia, że żadna instytucja nie będzie mogła zdominować innej instytucji lub, że większe państwa członkowskie nie będą mogły dominować średnich czy małych państw członkowskich.
Dlatego istotne jest utrzymanie tej równowagi na ile to jest możliwe.
Z zadowoleniem przyjmuję uwzględnienie przez sprawozdawców w kompromisowej poprawce zasady utrzymania tej równowagi instytucjonalnej.
Jednakże oprócz tego, kiedy przyjrzymy się wykorzystanym danym liczbowym - i wielokrotnie inni posłowie powoływali się tutaj na dane liczbowe Eurostatu - spośród 27 państw, w przypadku 15 Eurostat podaje tylko wstępne dane przekazane przez główne urzędy statystyczne tych państw.
Decyzje podejmowane są więc na podstawie danych wstępnych, pomimo tego, że może to mieć nieodwracalne skutki, jeśli chodzi o rozdział miejsc w Parlamencie w przyszłości.
Powinniśmy także pamiętać o kolejnym rozszerzeniu, które ma objąć Chorwację, a które miałoby także niekorzystny wpływ w tym względzie.
Dlatego apeluję o zachowanie ostrożności podczas głosowania w tej sprawie.
w imieniu grupy Verts/ALE. - (DE) Pani przewodnicząca! Moja grupa nie będzie głosować za przyjęciem tego sprawozdania, ponieważ proponowany system reprezentacji i rozdziału miejsc jest sprzeczny w podstawowymi zasadami demokracji, zachowuje historyczne różnice i jest niezgodny z charakterem tego Parlamentu jako reprezentanta obywateli i osób, które nań głosowały.
To nie są marzenia, które nie są spełniane.
Tak, panie pośle Severin! Jest wiele osób, które chcą bardzo dużo, lecz wszyscy powinniśmy chcieć zdać sobie sprawę z tego, co to jest Parlament.
Parlament nie jest - jak poinformowali nas sprawozdawcy w swoim piśmie wczorajszego wieczoru - organem odzwierciedlającym zdolność ekonomiczno-społeczną poszczególnych państw członkowskich.
Nie! Parlament jest organem reprezentującym wyborców i niczym więcej.
Parlament albo jest organem reprezentującym obywateli, albo w ogóle nie jest Parlamentem!
Parlament nie jest Parlamentem, jeżeli nie ma społeczeństwa, które moglibyśmy reprezentować i nieprawdą jest, że w Europie wyrażenie "obywatelstwo” ma inne znaczenie niż w rozumieniu prawa międzynarodowego czy w Stanach Zjednoczonych.
We wszystkich tych przypadkach wyrażenie to ma dokładnie takie samo znaczenie i radzę państwu zajrzeć do obowiązujących obecnie traktatów.
Radzę państwu zapoznać się z Kartą praw podstawowych Unii Europejskiej, która określa prawa tych obywateli.
Radzę państwu zapoznać się z zasadami dostępu do Europejskiego Trybunału Sprawiedliwości.
Radzę państwu zapoznać się z zasadami dopuszczenia do udziału w głosowaniu.
Zobaczą państwo wtedy, że jednym z najłatwiejszych zadań na świecie jest stwierdzenie, kto jest obywatelem Unii i kto jest uprawniony do wybierania posłów do tego Parlamentu.
Jest do decyzja podejmowana co pięć lat.
"Mieszkańcy”, "ludność” to symboliczne określenia zdolności ekonomiczno-społecznej.
Ponieśliśmy już jednak pod tym względem porażkę, kiedy w Nicei powiedziano nam: drogi Parlamencie, po prostu powiedz nam sam, jakiego składu dla siebie pragniesz.
Ponieśliśmy wtedy porażkę.
Niestety nie wykorzystaliśmy tych siedmiu lat, aby wyjaśnić, jaka jest rola tego Parlamentu.
Dlatego ponownie dokonujemy oceny historycznych niedorzeczności i historycznych ograniczeń praktycznych, występujących dotychczas.
Te niedorzeczności i ograniczenia nie mają jakiegokolwiek związku z demokracją i rozważaniami dotyczącymi Konstytucji.
w imieniu Grupy GUE/NGL. - (DE) Pani przewodnicząca!
Członkowie mojej grupy zajęli różne stanowiska, ale ja popieram przyjęcie sprawozdania panów posłów Lamassoure'a i Severina.
Dzięki temu sprawozdaniu Parlament odpowiedzialnie korzysta ze swojego prawa inicjatywy, sam przedstawiając propozycję swojego przyszłego składu.
Parlament realizuje to zadanie dzięki intensywnej pracy, którą w duchu europejskim wykonało obydwu sprawozdawców.
Przedmiotowa propozycja jest należycie wyważona i oparta na jasno określonym, zrozumiałym i przejrzystym systemie, który, co więcej może być stosowany przy kolejnych rozszerzeniach.
Propozycja ta odzwierciedla zasadę różnorodności.
Poprzez wykorzystanie wszystkich 750 możliwych miejsc, propozycja ta zapewnia także, że w przyszłości Parlament odzwierciedlał będzie całe spektrum podstawowych kierunków politycznych z każdego kraju.
Propozycja oparta jest także na zasadzie solidarności, dlatego większe, największe pod względem ludności państwa członkowskie zgadzają się na zmniejszenie swojego wpływu, aby zapewnić mniejszym, najmniejszym pod względem liczby ludności państwom członkowskim możliwość bycia lepiej reprezentowanymi.
Wszystko to przyczynia się do zwiększenia spójności Unii.
Mam zatem nadzieję, że Rada w pełni i szybko wprowadzi w życie propozycję Parlamentu przed wyborami 2009 r.
Kończąc chciałabym podnieść jeszcze jedną kwestię.
Podstawę dla obliczania liczby miejsc danego państwa członkowskiego - tak jak w przypadku Rady - stanowią wszyscy mieszkańcy tego państwa członkowskiego, w tym mieszkający w nim obywatele państw trzecich, ponieważ stanowią część jego społeczeństwa.
Jest to jednak jedna strona medalu.
Prawo do głosowania w wyborach do Parlamentu Europejskiego powinni mieć także obywatele państw trzecich, których miejscem zamieszkania jest którekolwiek państwo członkowskie Unii Europejskiej.
Zawsze o to walczyłam i będę kontynuować tę walkę!
w imieniu grupy IND/DEM. - Pani przewodnicząca! Zazwyczaj, kiedy mamy do czynienia z takim sprawozdaniem spieramy się o to, co dane państwo powinno zyskać, a inne stracić, co dowodzi tylko tego, że solidarność europejska jest mitem i zawsze triumfuje narodowy egoizm.
W świetle ostatniej niemieckiej agresji pana posła Schulza wobec Przewodniczącego Komisji Europejskiej przyjrzyjmy się dobrej metodzie wygrania w tej grze, w której wygrywa tylko jedna ze stron.
W pkt. 8 mamy do czynienia z lamentem, że Niemcy utracą miejsca.
Słyszymy coraz więcej takich lamentów, że większa liczba dokumentów Unii Europejskiej powinna być tłumaczona na język niemiecki, że Niemcy są państwem wnoszącym do budżetu Unii Europejskiej największy wkład, że Niemcy powinny mieć swoje miejsce w Radzie Bezpieczeństwa ONZ itd.
Moglibyśmy sporządzić całą listę takich skarg.
Jednocześnie pan poseł Severin stara się nas przekonać, swoją niezdefiniowaną degresywną proporcjonalnością, która, nawiasem mówiąc nie dotyczy jego Rumunii, że kiedy Polska traci trzy miejsca, to w rzeczywistości zyskuje jedno.
Chciałbym tylko, żeby koncepcja pana posła Severina sprawdzała się tak dobrze w kasynie.
Wyjaśnijmy coś jednak sobie.
Tylko socjalista z Yorkshire był w stanie przyznać, że dwa i dwa to pięć.
w imieniu grupy ITS. - (IT) Pani przewodnicząca, panie i panowie! Sprawozdanie panów posłów Lamassoure'a i Severina powinno zostać pogardliwie odrzucone ze względu na jego ideologiczny anty-włoski podtekst i powierzchowność argumentów merytorycznych w przeciwieństwie do argumentów politycznych, na których się opiera.
Nie będę się wdawał tutaj w dyskusję nad tym, jakie znaczenie ma dla mnie ius sanguinis w porównaniu do Jakobinizmu ius loci, ponieważ oczywistym jest, że takie postrzeganie rzeczywistości jest czymś obcym, zarówno dla sprawozdawców, jak i tych, którzy zlecili podjęcie tej inicjatywy.
Ani nie jestem ekspertem w dziedzinie prawa, ani nie mam znakomitej reputacji, jak przewodniczący Komisji Spraw Europejskich Senatu Włoskiego, pan profesor Manzella, ani nie potrafię tak, jak inni moi koledzy posłowie, wykazać z taką samą precyzją rozbieżności prawnych opinii wyrażonych w sprawozdaniu.
Uważam jednak, że warto podkreślić, iż dla sprawozdawców bezsporne fakty nie mają żadnego znaczenia; w polityce jest to znaczenie i rola Włoch, w przeszłości i obecnie, w procesie jednoczenia się Europy.
Bardzo niekorzystna dla Włoch zasada degresywnej proporcjonalności regulująca na nowo rozdział miejsc określonych w traktacie konstytucyjnym, który został odłożony na później, zastosowana została w sposób wyraźnie dyskryminujący Włochy.
W przypadku niektórych krajów, nowy system obejmuje przynależność do określonej grupy i istnieje kilka rażących przypadków zafałszowania faktów, takich jak przyznanie Estonii takiej samej liczby miejsc jak Malcie, choć ma ona pięć razy więcej mieszkańców.
Możemy zaakceptować to, że w Wielkiej Brytanii prawo głosowania mają także obywatele państw trzecich posiadający stałe miejsce zamieszkania w tym kraju i na tej podstawie sprawozdawcy przyznają Wielkiej Brytanii jedno miejsce więcej niż Włoch-om, choć w wyborach 2004 r. udział wzięło jedynie nieco więcej niż jedna trzecia ogółu uprawnionych do głosowania.
Możemy zaakceptować to, że Francja, która sporządza swoje listy wyborcze i określa swój profil demograficzny z taką samą różnorodnością miejsc urodzenia, jak w przypadku jej reprezentacji narodowej w piłce nożnej, otrzymuje dwa miejsca więcej niż Włochy.
Możemy zaakceptować gnuśność rządu włoskiego i widzieliśmy walki, które toczyły się w trakcie przygotowań do debaty w Radzie.
Jest jednak coś, czego nie da się zaakceptować.
Sprawozdawcy kurczowo trzymają się swojej dyskusyjnej interpretacji pojęcia obywatelstwa.
Twierdzą, że wyborcą jest każdy mieszkaniec Unii Europejskiej, nawet wtedy, gdy jest posiadaczem paszportu i obywatelstwa państwa trzeciego.
W swoich obliczeniach nie biorą jednak pod uwagę obywateli Unii Europejskiej mieszkających w państwach trzecich.
Sprawia to wrażenie rażącej, manipulacyjnej i nieakceptowalnej dyskryminacji wymierzonej we Włochy, której jesteśmy stanowczo przeciwni!
(SK) Przede wszystkim pragnę wyrazić moje poparcie dla sprawozdawców, panów posłów Lamassoure'a i Severina, za ich sprawozdanie.
Powinniśmy pogodzić się z tym, że zgoda na zastosowanie zasady degresywnej proporcjonalności spowoduje utratę przez Słowację jednego miejsca w Parlamencie.
Oprócz proporcjonalnego rozdziału miejsc w Parlamencie, zasadą tą powinno się objąć wszystkie obszary polityki Unii Europejskiej w zakresie zatrudnienia.
Apeluję zatem o zwiększenie liczby przedstawicieli i pracowników z 12 nowych państw członkowskich we wszystkich instytucjach Unii Europejskiej.
Uważam, że każde państwo członkowskie dysponuje dostatecznie dużą liczbą wykwalifikowanych osób, które są w stanie wnieść w Unii Europejskiej wartościowy wkład.
Równość jest jedną z zasad leżących u podstaw Unii Europejskiej.
Nawet "stare” państwa członkowskie zobowiązały się do poszanowania tej zasady, kiedy witały wśród siebie 12 nowych państw członkowskich.
Zasada ta powinna mieć zastosowanie we wszystkich obszarach, a nie tylko w przypadku funkcji posła Parlamentu Europejskiego czy stanowiska Komisarza.
Apeluję o przestrzeganie i poszanowanie zasady równości.
Przystępując do Unii Europejskiej, nowe państwa członkowskie musiałby spełnić wiele kryteriów.
Apeluję teraz do całej Unii Europejskiej, aby wypełniła swoje zobowiązania w tym zakresie.
(PT) Pani przewodnicząca, panie i panowie! Sprawozdanie Komisji Spraw Konstytucyjnych w sprawie przyszłego składu Parlamentu Europejskiego, sporządzone przez panów posłów Alaina Lamassoure'a i Adriana Severina stanowi ważny wkład, proponując wyważone i obiektywne rozwiązanie w sprawie, która jest bardzo delikatna ze względów politycznych.
Dlatego chciałbym pogratulować dwu sprawozdawcom.
Powinniśmy pamiętać, że to w czerwcu zeszłego roku Rada Europejska obiecała Parlamentowi Europejskiemu, że do października 2007 r. przedstawi rozwiązanie tego problemu przyszłego składu Parlamentu tak, aby można je było zastosować jeszcze w wyborach do Parlamentu Europejskiego w 2009 r.
Sprawozdanie do jest odpowiednią odpowiedzią dla tych, którzy obawiali się, że Parlament nie będzie w stanie rozstrzygnąć tego problemu ze względu na powszechność ideologii nacjonalistycznej; sprawozdanie to pokazuje także, że instytucja ta jest biegła w dokładnym określaniu i wyrażaniu wspólnego interesu europejskiego w kontekście dynamiki krajowej, która zazwyczaj komplikuje kwestie międzyrządowe.
Kwestią o istotnym znaczeniu jest określenie stanowiska Parlamentu Europejskiego w celu zapewnienia sprawnego przebiegu prac konferencji międzyrządowej, które powinny zostać zakończone 18 i 19 października w Lizbonie.
Dlatego niezbędne jest zdanie sobie sprawy z politycznego związku pomiędzy tą nową propozycją w sprawie rozdziału miejsc zgodnie z zasadą degresywnej proporcjonalności i pakietem reform dotyczących instytucji Unii, a zwłaszcza zasadą podwójnej większości definiującą większość w Radzie.
Chciałbym skorzystać z tej okazji, aby podkreślić, że niezbędne jest zapewnienie spójności, jeśli chodzi o instytucjonalny aspekt traktatu reformującego oraz o zasadę podwójnej większości, która rzekomo ma mieć zastosowanie dopiero w okresie 2014-2017; traktaty nie powinny obejmować żadnych dżentelmeńskich układów, takich jak na przykład nadal obowiązujący kompromis z Joaniny i choć obecne ramy prawne obejmują takie układy, to jednak służyłyby jedynie blokowaniu procesu decyzyjnego w Radzie.
Wiedzieliśmy od samego początku, że rozdział miejsc w Parlamencie Europejskim nie będzie li tylko kwestią wyliczeń matematycznych.
W granicach obecnych czynników, rozwiązanie, które powinno zostać wypracowane musiałoby być zgodne z trzema zasadami: zasadą solidarności, zgodnie z którą państwa członkowskie mające największą liczbę mieszkańców zaakceptują fakt, że pozostaną państwami niedoreprezentowanymi, zasadą różnorodności, aby umożliwić reprezentację obejmującą pełny wachlarz podstawowych orientacji politycznych z każdego kraju oraz zasadą sprawności polegającą na ograniczeniu maksymalnej liczby przedstawicieli do poziomu odzwierciedlającego rolę zgromadzenia prawodawczego.
Dzięki zastosowaniu zasady degresywnej proporcjonalności, sprawozdania będą miały status w miarę konsensualnej propozycji.
Pani przewodnicząca! Podsumowując chciałbym powiedzieć, że Parlament Europejski nie musi uznać osiągniętego porozumienia za doskonałe do czasu udzielenia swojej politycznej zgody.
Pomimo swoich słabych stron, przedmiotowy tekst w swoim obecnym brzmieniu zwiększa wiarygodność Parlamentu Europejskiego i jest nieskończenie lepszy od nieodpowiedzialnego przeciągania w nieskończoność zawodów w siłowaniu się na rękę pomiędzy grupami, które cechuje narodowy egotyzm, co kosztowałoby drogo zarówno Unię, jak i jej obywateli.
W przeddzień ważnej Rady Europejskiej Parlament ten, reprezentujący naszych obywateli - i trudno mi się zgodzić z tym, że Parlament ten reprezentuje również państwa członkowskie - daje pierwszeństwo interesom europejskim, wierząc, że głowy państw postąpią tak samo.
(SV) Istnieje duża grupa obywateli, która została całkowicie pominięta w debacie nad składem Parlamentu Europejskiego.
Mam tutaj na myśli niemalże 50 mln Europejczyków będących członkami regionalnych lub lokalnych, narodowych mniejszości językowych.
Obecnie grupy te reprezentowane są w Parlamencie Europejskim tylko przez kilku posłów.
Jest to nie do zaakceptowania i ze smutkiem musze stwierdzić, że daje to fałszywy obraz Parlamentu Europejskiego.
To tak, jakbyśmy nie rozumieli delikatnej sytuacji, w której znajdują się niektóre mniejszości językowe.
Sprawozdanie panów posłów Lamassoure'a i Severina oparte na zasadzie "degresywnej proporcjonalności” stanowi znakomity przykład dzieła statystycznego i ja będę także głosować za przyjęciem tego sprawozdania, ale musimy także teraz zdobyć się na odwagę i podjąć dyskusję nad innymi kwestiami merytorycznymi.
Jak mamy zamiar zwiększyć zaufanie obywateli do Unii Europejskiej?
Jak mamy zamiar zagwarantować, że Unia Europejska i Parlament Europejski realizować będą te cele, które chcielibyśmy, aby realizowali je także inni, to znaczy, jak mamy zamiar zapewnić, że w głos mniejszości wsłuchiwać się będą także inni?
Panie i panowie! Czy my posłowie do PE możemy tolerować to, że regionalne i lokalne, narodowe mniejszości językowe zdane są na łaskę dobrej woli rządów krajowych, które mogą przydzielić im miejsce, a może chcemy, aby te mniejszości nie były reprezentowane w Parlamencie Europejskim?
Odpowiedzią powinno być zdecydowane "nie”!
Jeśli chodzi więc o zapewnienie różnorodności, nadszedł czas, aby jakąś liczbę miejsc w Parlamencie Europejskim zarezerwować mniejszościom językowym.
Występuję tutaj w imieniu mieszkańców Finlandii mówiących po szwedzku, a także w imieniu prowincji Åland.
(IT) Panie przewodniczący, panie i panowie! Sprawozdanie w sprawie rozdziału miejsc w Parlamencie jest w sposób oczywisty wewnętrznie sprzeczne, a sprzeczności te uległy wzmocnieniu dzięki wczorajszemu pismu sprawozdawców, jakby chcieli wytłumaczyć się ze swojego stanowiska w tak politycznie delikatnych kwestiach, a ponadto sprawozdanie to jest sprzeczne z pojęciem prawnym obywatelstwa, w jego odwiecznym znaczeniu.
Zasada zaproponowana w sprawozdaniu jest sprzeczna zarówno z pojęciem państwa narodowego, jak i z postanowieniami traktatów.
Z prawnego punktu widzenia, obywatelem Unii Europejskiej jest każdy i tylko każdy, kto posiada obywatelstwo jakiegoś państwa członkowskiego Unii Europejskiej i kto skutkiem tego posiada wszystkie związane z tym prawa i na kim ciążą wszystkie związane z tym obowiązki.
Kryterium musi być obywatelstwo, a nie miejsce zamieszkania.
Przedmiotowa propozycja jest także sprzeczna z podejściem, które odzwierciedla projekt nowego Traktatu, który stanowi wyraźnie, że pojęcie obywatelstwa nie ma żadnego związku z pojęciem prawa stałego pobytu.
Parlament Europejski nie wykorzystał znakomitej okazji, aby wykazać się wobec innych instytucji zdolnością znalezienia samemu rozwiązań opartych na powszechnie uznanych i wspólnych zasadach prawa.
Chciałbym zapytać sprawozdawców, dlaczego w ogóle nie wzięli pod uwagę możliwości wykorzystania do celów rozdziału miejsc liczby obywateli poszczególnych państw członkowskich zamiast liczby stałych mieszkańców?
Może było to podyktowane chęcią faworyzowania niektórych państw ze szkodą dla innych?
Proszę przyjrzeć się przypadkowi Zjednoczonego Królestwa, które prawo głosowania w wyborach do Parlamentu Europejskiego przyznaje nawet tym, którzy nie są obywatelami Unii Europejskiej.
Panowie posłowie Lamassoure i Severin! Uważam, że oświadczając tak, jak żeście to zrobili, że żadne państwo nie zostało poszkodowane w porównaniu z uzgodnieniami z Nicei, mijacie się w sposób oczywisty z prawdą, co naprawić będą musieli inni.
Dlatego nie możemy poprzeć przyjęcia tego sprawozdania.
Co więcej, sprawozdanie to zawiera propozycje, które są szkodliwe nie tylko dla naszego kraju - mojego kraju - ale także dla innych państw Unii.
Propozycje te szkodą także demokracji przedstawicielskiej i przyszłemu Traktatowi, który jak państwo wiecie zawiera wytyczne i zasady, zgodnie z którymi powinny być rozdzielane miejsca w Parlamencie.
Nie możemy ignorować pojęcia "obywatelstwa europejskiego” jako podstawy legitymacji demokratycznej naszego Parlamentu.
(IT) Pani przewodnicząca, panie i panowie! Jestem za tym, aby Parlament Europejski odgrywał decydującą rolę, co jest często podważane, ale wygląda na to, że rządy zamierzają wykorzystać to sprawozdanie do celów manipulowania tym Parlamentem.
Według nas ta propozycja rozdziału miejsc jest nierozsądna.
Włochy są karane, co jest powodem obaw, ale najważniejsze jest tutaj to, że takie karanie Włoch jest bezzasadne.
Naruszana jest historyczna równowaga, a co gorsza, zmieniane są zasady rozdziału miejsc w imię obrony stałych mieszkańców, którym nie przyznaje się prawa do obywatelstwa.
Państwa takie, jak Włochy, które przyznały prawo głosowania swoim obywatelom, którzy nie mają stałego miejsca zamieszkania w tym kraju są karane.
Potrzeba nam zupełnie innego rozwiązania; uważam, na przykład, że potrzebujemy pojęcia obywatelstwa opartego na pojęciu stałego miejsca zamieszkania, i to takiego, które byłoby brane pod uwagę nie tylko w kontekście liczby posłów do Parlamentu, którzy mają zostać wybrani, ale także w kontekście prawa głosowania i kandydowania.
Reprezentację powinniśmy zagwarantować mniejszościom politycznym i małym państwom, określając to wyraźnie w drodze kryteriów, które zostałyby uwzględnione w krajowych przepisach prawa wyborczego; powinniśmy także rozważyć wprowadzenie nowych zasad umożliwiających maksymalne wykorzystanie potencjału partii europejskich i ich zdolności samo-reprezentacji w takich wyborach.
W sprawozdaniu nie podniesiono którejkolwiek z tych kwestii i dlatego będziemy głosować przeciwko jego przyjęciu.
(NL) Pani przewodnicząca! Niech mi będzie wolno rozpocząć od wyrażenia moich wątpliwości co do terminu rezolucji będącej obecnie przedmiotem debaty.
Czy prawdą jest, że czerwcowa Rada Europejska zwróciła się do Parlamentu o przestawienie projektu dotyczącego przyszłego składu Parlamentu, ale odkrywamy teraz, że cała propozycja oparta jest na traktacie reformującym, akcie prawnym, który nie został nawet jeszcze ratyfikowany, a co dopiero mówić o wejściu w życie?
Innymi słowy, stawiamy wszystko na głowie.
Nawiasem mówiąc nie jest to pierwszy raz, kiedy tak się dzieje i zaczyna to być naprawdę oburzające.
Nie występuję tutaj w imieniu grupy Tożsamość, Tradycja i Suwerenność, ale jako przedstawiciel małego państwa członkowskiego, a raczej przyszłego państwa członkowskiego, ponieważ nie jest to już dłużej kwestia tego, czy, lecz kiedy Belgia się rozpadnie, a Flandria stanie się niezależnym państwem.
To dygresja.
Uważam, że jeżeli wierzy się, co najmniej w to, że mniejsze państwa członkowskie i ich przedstawiciele w tym Parlamencie powinni być nadal w stanie odgrywać znaczącą rolę to promowana przez autorów tego sprawozdania zasada degresywnej proporcjonalności jest najbardziej odpowiednim rozwiązaniem, a także najbardziej sprawiedliwym punktem wyjścia.
W każdym razie popieram interpretację rozszerzającą tej zasady degresywnej proporcjonalności, a zatem zamierzam poprzeć odpowiednią poprawkę pana posła Bonde'a.
Uważam, że w interesie Unii Europejskiej jest, aby mniejsze państwa członkowskie miały możliwie najlepszą reprezentację w Parlamencie Europejskim; jeżeli cel ten nie zostanie osiągnięty będziemy świadkami dalszego spadku powszechnego poparcia instytucji europejskich.
Pani przewodnicząca! Mamy dziś dwie kolejne debaty tu w Parlamencie Europejskim, które pokażą nam jaki będzie ład i podział władzy w Unii Europejskiej.
Dla mnie, reprezentanta Polski i Ligii Polskich Rodzin, jest to bardzo smutna debata.
Oceniam bardzo krytycznie tę nową próbę wprowadzenia traktatu konstytucyjnego pod nową nazwą traktatu reformującego, a także dyskryminujący mój kraj nowy podział mandatów w Parlamencie Europejskim.
Przyjęte zresztą na forum Komisji Konstytucyjnej Parlamentu Europejskiego sprawozdanie na podstawie bardzo wątpliwych i naciąganych argumentów w sposób ewidentny uderza w jedne kraje, a faworyzuje drugie kraje, zresztą nie po raz pierwszy.
Na to mojej zgody być nie może.
Apeluję także do prezydenta Polski, żeby za tydzień w Lizbonie odrzucił ten Traktat.
Pani przewodnicząca! Myślę, że jest to jeden z najsmutniejszych dni naszych prac plenarnych ostatnich pięciu lat, ponieważ po raz pierwszy, co najmniej ja, uważam osobiście, że Parlament stał się organem międzyrządowym.
Przypomina mi to noce w Amsterdamie w 1997 r.; przypomina mi to noce w Nicei w 2000 r.
I dziś na posiedzeniu naszej grupy, i myślę także, że i tutaj na posiedzeniu plenarnym, możemy zobaczyć, na czym to polega.
Ja naprawdę sądziłem, że rolą Parlamentu Europejskiego jest reprezentowanie interesów wszystkich obywateli Unii Europejskiej, a nie wąskich interesów narodowych.
Mamy przed sobą trzy opcje; jedną jest przyjęcie propozycji panów posłów Severina i Lamassoure'a, którą uważam za propozycję europejską.
Jest to znakomita propozycja, a panowie posłowie Severin i Lamassoure wykonali znakomitą robotę, za którą należy im pogratulować.
(Oklaski)
Drugą naszą opcją jest powrót do traktatu z Nicei.
Może niektórzy z nas tego właśnie chcą; nie wiem.
Ale czy naprawdę tego chcemy?
Czy po to prowadzimy całą tę debatę?
Czy chcemy powrotu do traktatu z Nicei?
Czy Hiszpania chce stracić miejsca?
Czy Polska chce stracić miejsca?
Nie wiem.
Trzecią opcją jest coś, co nazywam opcją prowokacyjną, która obejmuje dwie prowokacje: jedną polegającą na daniu dużym państwom o wiele, wiele więcej, a małym, o wiele, wiele mniej.
Ta druga prowokacja wywodzi się z drugiej strony, aby dać małym państwom bardzo dużo, a dużym państwom nie dać niczego.
Czy tego chcemy?
Czy po to tutaj jesteśmy?
Nie wydaje mi się.
Mam co najmniej nadzieję, że tak nie jest.
Wynik jutrzejszej debaty świadczyć będzie o wiarygodności Parlamentu Europejskiego i o tym, czy jesteśmy w stanie podjąć racjonalną, logiczną i sprawiedliwą decyzję.
Czy jesteśmy w stanie wysunąć propozycję, czy po prostu jesteśmy tacy sami, jak państwa członkowskie?
(Oklaski)
(DE) Pani przewodnicząca, panie i panowie! Poprzez to sprawozdanie panów posłów Lamassoure'a i Severina Parlament wnosi swój wkład.
Będziemy rozdzielać miejsca w 2009 r., podczas gdy nowy wzór rozdziału głosów w Radzie Ministrów będzie miał zastosowanie dopiero w 2014 r.
Jesteśmy obecnie gotowi przeprowadzić tę operację dopiero w kolejnym okresie.
Jednakże cała propozycja ma zastosowanie jedynie wtedy, gdy przyjęty zostanie nowy Traktat.
Jeżeli nowy Traktat nie zostanie wprowadzony w życie w mocy pozostaną traktat z Nicei i traktaty akcesyjne, co oznacza, że wszystkie państwa będą miały mniej miejsc.
Dlatego poparcie przyjęcia tego sprawozdania podczas jutrzejszego posiedzenia plenarnego powinno budzić duże zainteresowanie.
Dziękuję obydwu sprawozdawcom, panom posłom Lamassoure'owi i Severinowi za wykonaną pracę.
Nie możemy zadowolić każdego; to byłby cud.
Protestuję jednak przeciwko temu, co zostało powiedziane tutaj przez przedstawicieli Polski, że ktoś jest ofiarą dyskryminacji.
Nikt nie jest dyskryminowany.
Wprost przeciwnie, wysunięta została propozycja, która jest możliwa do przyjęcia i jest oparta na obiektywnych kryteriach, na podstawie której możemy rozdzielić miejsca, którymi dysponujemy.
Powinniśmy jednak kontynuować debatę, którą rozpoczęli nasi włoscy koledzy, a mianowicie debatę dotyczącą tego, czy pojęcie obywatelstwa Unii Europejskiej jest tożsame z pojęciem obywatelstwa na szczeblu krajowym.
Państwo narodowe zamknęło swoje granice i wykluczyło wszystkich innych.
Unia Europejska oparta jest na innej koncepcji, a my w rzeczywistości rozszerzamy zakres tej debaty, aby reprezentowani byli przez nas wszyscy stali mieszkańcy Unii Europejskiej, a nie tylko ci, którzy są posiadaczami paszportu jakiegoś państwa członkowskiego.
W Unii Europejskiej mieszka 30 mln osób, nieposiadających paszportu państwa członkowskiego, ale przestrzegających naszych praw.
Powrócimy do tej kwestii jeszcze raz przy następnej okazji.
Dziękuję, za tę propozycję, która teraz daje nam możliwość doprowadzenia konferencji międzyrządowej do pomyślnego końca i przyjęcia nowego traktatu europejskiego.
Pani przewodnicząca! Pragnę tylko powiedzieć panu posłowi Stubb'owi, że Litwa nie odniesie korzyści, w którymkolwiek z przywołanych przez niego przypadków.
(LT) Panu posłowi Stubbowi pragnę powiedzieć, że Litwa będzie miała tę samą liczbę miejsc w każdym z trzech przypadków, ponieważ w pierwszym przypadku liczba ta jest określona, w drugim, jest określona i w trzecim ...Kiedy debatujemy tutaj jako (skoro Przewodniczący Parlamentu nie sprawuje przewodnictwa podczas tego ważnego posiedzenia), kiedy debatujemy o Parlamencie i nie widzę tutaj pana Lamassoure'a.
Czy jest tutaj na tej sali?
Dlaczego mielibyśmy przemawiać?
Najważniejsze osoby wyszły.
Wszystko jest oczywiste.
Poruszam tę kwestię, ponieważ naprawdę musimy porozmawiać o wspólnym domu, wspólnej Europie i wysłuchać każdej opinii każdego kraju.
Problemem mojego kraju jest, że przez wiele stuleci walczyliśmy o przetrwanie.
Jesteśmy małym narodem.
Wiele osób mieszka w innych krajach, pracuje w państwa przedsiębiorstwach i praktycznie rzecz biorąc nie będzie mogło rozwiązywać problemów Europy.
Staramy się utrzymać związek, być razem, być narodem i nie znikniemy z mapy, ale ci ludzie nie będą mogli głosować, ponieważ liczba posłów do PE określona zostanie w oparciu o liczbę obywateli, ale przecież oni mieszkają w pana kraju, panie pośle Stubb, a także w Wielkiej Brytanii czy Irlandii i legalnie tam pracują.
Oczywiście mogą wybierać przedstawicieli Szwecji, Finlandii, Wielkiej Brytanii czy Włoch, ale w ten sposób po prostu tracimy znaczenie jako naród.
Jest to więc najważniejsza kwestia, która mnie martwi i jest mi bardzo przykro, że - jak mówi to pan poseł Lamassoure, tak mało mówimy na tej sali o wartościach.
Dzisiejsza debata jest znakomitym tego przykładem.
Po nazwiskach mogę powiedzieć, kto ma ile miejsc i zawczasu przewidzieć, jaką przedstawi opinię.
Pani przewodnicząca! Przyzwyczaiłem się już do niebotycznej obłudy, jaka panuje w tej Izbie.
Ale chcę dzisiaj o jedno zapytać.
Skoro jest tak, jak panowie chcecie, tak słychać z większości wypowiedzi, by nastąpiła zmiana zasad wyboru i ustalania mandatów w Parlamencie Europejskim w taki sposób, iż nie decydowałoby obywatelstwo danego kraju tzn. że twierdzicie, iż mamy do czynienia już ze zintegrowanym narodem europejskim o jednolitym standardzie, o jednolitych interesach.
A więc jest naród europejski.
Pytam panów obłudników, jak to jest, że biedna Polska ma tylko 1/3 dopłat rolniczych, że najbogatsze Niemcy wbrew wspólnej polityce energetycznej chcą układać się ponad głowami innych państw z Rosją i prowadzić rurociąg przez morze zagrażając ochronie środowiska?
Czy te dwie rzeczy można pogodzić?
A jeżeli jest tak, jak ja mówię, tzn. że jest jeszcze za wcześnie na to, żebyśmy tworzyli mit państwa europejskiego?
Trzeba do niego zmierzać, ale bardzo wolno i systematycznie, a przyspieszone działania tego typu mogą prowadzić tylko do wyników odwrotnych od zamierzonych.
(ES) Pani przewodnicząca! Zdaję sobie sprawę z trudności tego zadania i z wdzięcznością przyjmuję i doceniam pracę wykonaną przez sprawozdawców.
Jednakże, jeśli chodzi o niektóre elementy, przedstawiona przez sprawozdawców propozycja rozdziału miejsc jest według mnie zbyt uznaniowa, a ponadto nie bierze dostatecznie pod uwagę niezbędnej równowagi instytucjonalnej przewidzianej obowiązującym obecnie traktatem z Nicei.
Niektóre posłanki i niektórzy posłowie do PE podpisali zatem wnioski dotyczące poprawek, które zostaną przedłożone na jutrzejszym posiedzeniu plenarnym, a które, i chciałbym to podkreślić, są w pełni zgodne z zasadą degresywnej proporcjonalności; uważamy ponadto, że poprawki te obiektywizują rozdział miejsc w przyszłości, powiązując go z jasno określonymi i przejrzystymi kryteriami.
Jedna z tych poprawek, której chciałbym poświęcić szczególną uwagę, i która miałaby wejść w życie w przeddzień wyborów w 2009 r. jest zgodna z wynikami jednej z najbardziej ostrożnych analiz sporządzonych przez rząd Hiszpanii i przesłanych Parlamentowi i Radzie.
Jak państwo zrozumiecie, nie bronię propozycji obecnego rządu Hiszpanii ze względu na stronniczość, ale prawdą jest, że w tym przypadku, czynnik demograficzny został wzięty pod uwagę w większym stopniu i czynnik ten powinien zostać uznany za niezbędny do celów określenia kształtu instytucji reprezentującej interesy obywateli.
Dlatego, pani przewodnicząca, chciałbym zaapelować do sprawozdawców o wzięcie tych poprawek pod uwagę, a do moich koleżanek posłanek i moich kolegów posłów o głosowanie za ich przyjęciem, a w każdym razie mam nadzieję, że zostaną przedłożone, że będą bronione i wreszcie wzięte pod uwagę przez Radę Europejską, kiedy w przyszłym tygodniu będzie podejmować swoją decyzję.
(ES) Pani przewodnicząca! Nie było to łatwe zadanie i myślę, że pan poseł Lamassoure z Grupy Europejskiej Partii Ludowej i pan poseł Severin z Grupy Socjalistycznej przedstawili nam znakomite sprawozdanie, które ma głębokie znaczenie, będąc sprawozdaniem europejskim i pro-europejskim.
Pan poseł Stubb ma rację: jest to jedna z najbardziej godnych ubolewania debat, w których uczestniczyłem w tym Parlamencie, ale mam nadzieję, że jutro ogłoszenie wyników głosowania nad tym sprawozdaniem będzie jednym z najlepszych wydarzeń w naszym życiu, ponieważ sprawozdanie to, które nie tylko jest dziełem tych posłów, ale także Komisji Spraw Konstytucyjnych, cieszące się 70-procentowym poparciem, po pierwsze stanowi odpowiedź na apel skierowany przez Radę do tego Parlamentu; po drugie zaleca zastosowanie zasady degresywnej proporcjonalności, po trzecie, gwarantuje parlamentarną reprezentatywność, co byłoby niemożliwe przy traktacie z Nicei, częściowo ze względu na fakt, że na mocy tego Traktatu, w nieuzasadniony i niedający się uzasadnić sposób, niektóre państwa, takie jak Hiszpania, znalazły się w sytuacji, w której przyznana im liczba miejsc nie odzwierciedla żadnej proporcjonalności.
Na szczęście propozycja przedstawiona przez panów posłów Lamassoure'a i Severina z Komisji Spraw Konstytucyjnych odpowiednio rozstrzyga ten problem.
Pytanie brzmi: przyjmujemy to sprawozdanie, czy wracamy do systemu z Nicei.
Albo przyjmiemy to sprawozdanie i będziemy mieli reprezentatywny Parlament, albo pozostawimy system z Nicei, w ramach którego Parlament nie jest w pełni reprezentatywny.
W tej kwestii obiecać można wszystko, czego chcemy, ale oczywiście to, czego nam potrzeba to realistyczne sprawozdanie, aby na szczycie w Lizbonie Parlament doczekał się uznania swoich wysiłków i poparcia ich wraz z przyjęciem nowego traktatu reformującego.
Dziękuję bardzo.
(DE) Pani przewodnicząca! Niech mi będzie wolno powiedzieć najpierw, że członkowie Partii Wolnych Demokratów (FDP) będą mieli swobodę głosowania.
Nie będzie zatem żadnej dyscypliny partyjnej.
Dlaczego tak jest?
Mamy dylemat.
Oczywistym jest, że sytuacja Niemiec ulegnie pogorszeniu.
Zamiast obowiązującego obecnie systemu, w którym na każdego posła do PE przypada 832 tys. wyborców, w nowym systemie przypadać będzie tylko 858 tys. wyborców.
Parlament chce, aby ten nowy system obowiązywał, począwszy od 2009 r.
Nie będzie to dotyczyło Rady do 2014 r.
Przywołuje się między innymi tę kwestię.
Nawet renomowane gazety niemieckie, jak berliński Tagesspiegel, donoszą, że jutro uzgodniony zostanie nowy system rozdziału miejsc.
Niektórzy z szanownych państwa z Niemiec twierdzą, że jutro Niemcy utracą prawo do trzech miejsc.
Problem polega na tym - i dotyczy to części propozycji, którą osobiście popieram - ze to nieprawda.
Propozycja zawarta w sprawozdaniu panów posłów Lamassoure'a i Severina zapewnia Niemcom największą liczbę miejsc, którą państwo to mogłoby mieć na mocy Traktatu.
Już traktat z Nicei wyznaczył maksymalną liczbę miejsc na 96.
Sprawozdanie wyraźnie powiela to rozwiązanie.
Skąd więc cała ta debata?
Dlaczego prowokuje się nas proponując metodę d'Hondta, zastosowanie której byłoby korzystne dla większych państw, ale mniejsze państwa poniosłyby ogromną porażkę?
Jest to propozycja, która ku mojemu wielkiemu zdziwieniu cieszy się poparciem koleżanek posłanek i kolegów posłów z Unii Chrześcijańsko-Demokratycznej (CDU), a nawet została przez nich zainicjowana.
Co to rzeczywiście oznacza?
Uważam, że jest to propozycja nieeuropejska.
Tracimy tutaj równowagę, sprawiedliwą i należytą równowagę pomiędzy dużymi państwami, państwami średniej wielkości i małymi państwami.
Co więcej jest to propozycja, która nie ma najmniejszej szansy przyjęcia przez Radę.
Czy naprawdę my i nasze koleżanki posłanki i nasi koledzy posłowie z CDU wierzą, że w Belgii, Irlandii, Szwecji czy Estonii ludzie nie są w stanie przeprowadzić jakiejkolwiek analizy, a także, że przedstawiciele tych państw będą głosować w Radzie za przyjęciem tej propozycji?
Nie!
Propozycja ta to pusta bańka, która jest zastępowana bez żadnych konsekwencji - z jednym wyjątkiem.
Tą konsekwencją jest dalsze pogarszanie się atmosfery, jeśli chodzi o politykę europejską w kraju, w Niemczech.
Powinniśmy poprzeć przyjęcie sprawozdania panów posłów Lamassoure'a i Severina.
Powinniśmy zapewnić, że Parlament Europejski da Radzie zdecydowany sygnał, że jesteśmy w stanie sami poradzić sobie z problemami.
Jeżeli ten sygnał, europejski sygnał, będzie zdecydowany, będzie to dobre dla nas wszystkich i mam tutaj szczególnie na myśli również Niemców.
(NL) Pani przewodnicząca! Jak zostało to już wielokrotnie podkreślone w tym Parlamencie, ostatecznie w debacie tej chodzi o wiarygodność Parlamentu.
Jest to kwestia zdolności realizacji swojego zadania, którym jest przedstawienie propozycji cieszącej się szerokim poparciem, a tym samym doprowadzenia do tego, że trudno byłoby Radzie odrzucić tę propozycję.
Zaletą sprawozdania panów posłów Lamassoure'a i Severina jest, że pragmatycznie rzecz biorąc, zawiera propozycję spełniającą wszystkie wymogi Traktatu.
W rzeczywistości nie ma czterech alternatywnych rozwiązań, a tylko dwa, a mianowicie sprawozdanie panów posłów Lamassoure'a i Severina lub traktat z Nicei.
Przecież, jeżeli dla tej propozycji nie uda nam się uzyskać poparcia zdecydowanej większości, nie uda się to także Radzie i powrócimy do traktatu z Nicei.
Naprawdę nie rozumiem niektórych zgłoszonych poprawek.
Choć oczywistym jest, że przyjęcie poprawki dotyczącej pierwiastka zwiększyłoby znacznie znaczenie mniejszych państw, byłaby to w rzeczywistości karykatura proporcjonalności.
Nie rozumiem także poprawki popieranej przede wszystkim przez niemieckich posłów, gdzie nie bierze się pod uwagę sytuacji mniejszych państw, a także wniosku, aby większym państwom członkowskim zapewnić większe możliwości w Radzie.
Czy mam może rozumieć, że jest to brutalny sposób powrotu do systemu z Nicei i przywrócenia Niemcom 99 miejsc?
Jeżeli tak, to uważam, że jest to bardzo destrukcyjne dla tego Parlamentu.
Mam nadzieję, że jutro Parlament świadomy będzie tego, że zagrożona jest jego wiarygodność, a także, że wiarygodność tę można zachować, tylko popierając przyjęcie sprawozdania panów posłów Lamassoure'a i Severina zdecydowaną większością, ponieważ jest to jedyna realistyczna poprawka.
Pani przewodnicząca! Trudno jest mi zaakceptować sprawozdanie, wedle którego mój kraj - powinnam powiedzieć, a powiem polskie społeczeństwo, bo to ono wybiera reprezentantów - traci możliwość wyboru trzech dodatkowych posłów.
Po prostu o tyle zmniejsza się polska reprezentacja w Parlamencie Europejskim według propozycji przedłożonej dzisiaj.
Dlaczego uważam, że to jest niesprawiedliwe i dlaczego uważam, że kryteria przyjęte w tym sprawozdaniu nie wzięły pod uwagę tak oczywistych faktów, o których dzisiaj już mówiła koleżanka z Litwy?
Chodzi tu o robotników, o pracowników, o Polaków, którzy czasowo przebywają za granicą - 3 miliony Polaków za granicą.
Załóżmy, że mają prawo do głosowania w Wielkiej Brytanii czy Irlandii, ale w międzyczasie wracają.
I pytam: kto ich będzie reprezentował?
Są pozbawieni prawa do reprezentacji, nawet jeśli mieli prawo do głosowania.
To sprawozdanie, to jest drugi punkt, pogłębia nierównowagę instytucjonalną jaka do tej pory, chwiejna, ale istniała między pozycją państw w Radzie i w Parlamencie.
Polska traci w Radzie przy przejściu na system głosowania podwójną większością najwięcej, traci także w Parlamencie.
I ostatni punkt dotyczący pewnej nierównowagi, o której tu dzisiaj była mowa, w zatrudnieniu urzędników w instytucjach unijnych, a zwłaszcza w Parlamencie.
Ta nierównowaga, która dotyka wszystkich nowych państw członkowskich, miała szansę być zniwelowana tu w Parlamencie.
Proszę o korektę tego sprawozdania.
(IT) Pani przewodnicząca, panie i panowie! Oczywiście zdaję sobie sprawę, że zadanie, które powierzono moim kolegom posłom, panom Lamassoure'owi i Severinowi nie było łatwe, ale muszę powiedzieć, że rezultat, pomimo podjętych wysiłków, wprawia mnie raczej w zakłopotanie, zarówno ze względów prawnych, jaki i politycznych.
Po raz pierwszy propozycja dotyczy kryterium obliczania opartego na liczbie stałych mieszkańców każdego państwa członkowskiego, zastępującego kryterium obywatelstwa.
Tutaj pojawia się problem spójności prawnej i politycznej, jeśli chodzi o przyszły traktat reformujący, a zwłaszcza o artykuł 9A, który wyraźnie określa zasadę reprezentacji obywateli Unii Europejskiej.
Uważam tę kwestię także za kwestię polityczną, po części ze względu na fakt, że Parlament komplikuje trochę kwestię zabierania głosu i wyrażania woli ze strony obywateli - a co gorsza, w czasie, gdy Unia dąży do upowszechnienia kultury obywatelstwa europejskiego, tożsamości europejskiej i europejskich praw obywateli.
Ponadto proszę nie sprowadzać tej kwestii do poziomu roszczeń narodowych, czy co gorsza, do kwestii czysto ilościowej.
Takie podejście byłoby całkowicie redukcjonistyczne i prostackie, a także byłoby w rzeczywistości małoduszne wobec reputacji Włoch.
Odnotowuję jednak także brak równości w traktowaniu; widoczny jest brak spójności pomiędzy poszczególnymi kategoriami; w wielu przypadkach podstawowe parametry nie uzasadniają różnicy w liczbie miejsc pomiędzy dwoma państwami.
Pani przewodnicząca! Zakończę apelując do moich koleżanek posłanek i moich kolegów posłów o głosowanie w sposób zgodny z tym, co jest przewidziane Traktatami i z naszą rolą jako posłów do PE, którą odgrywaliśmy dotychczas i którą powinniśmy nadal odgrywać, a którą jest wyrażanie woli obywateli.
(IT) Pani przewodnicząca, panie i panowie! Pan poseł Stubb, który niestety wyszedł, wspomniał dziś wieczorem o ubolewaniu, a te same uczucia wyrazili także inni posłowie.
Uważam jednak, że godnym ubolewania jest, kiedy widzi się dyskryminację pomiędzy poszczególnymi państwami i posłami do PE, a zwłaszcza tymi, którzy starają się zapewnić, że przestrzegane są podstawowe zasady, jak powiedzieli to słusznie pan poseł Voggenhuber i pani posłanka Muscardini.
W przypadku tym istotne jest nie poddawanie sprawozdania panów posłów Lamassoure'a i Severina w wątpliwość; choć sprawozdanie jest należycie skonstruowane, to jednak prawdopodobnie oparte jest na wątpliwych założeniach.
W rzeczywistości mamy tutaj do czynienia z zasadą prawa, której znaczenie jest całkowicie niszczone, a jest to zasada obywatelstwa.
Ta kwestia została podniesiona także przez tych, którzy popierali przyjęcie tego sprawozdania, a ponadto została uwzględniona w kompromisowych propozycjach panów posłów Lamassoure'a i Severina; wspomniał o niej także pan poseł Leinen, a pan poseł Duff wyraził to znakomicie: w tym przypadku nie jesteśmy pewni naszych wyborców!
Niemniej jednak, w obliczu tego całkowitego braku pewności wobec naszych wyborców chcemy stworzyć kryterium czy zbudować zamek, który miałby swoją własną wewnętrzną spójność - oprócz zasady czy podstawy - a to dałoby nam skład, który w żaden sposób nie odzwierciedla istniejącej obecnie sytuacji w odniesieniu do obywateli.
Doprowadzi to także, w dalszej perspektywie - i uważam, co mówię, ponieważ nie chcę być czarnowidzem - do tego, że ktoś wniesie skargę do Trybunału Sprawiedliwości.
Naturalnym jest, i prawdopodobnie obowiązkiem jest, dla tych, którzy uważają się za pokrzywdzonych zwrócić się do sądów jako do organu, który ma ostatnie słowo, jako do najwyższego organu decyzyjnego w tak ważnej sprawie.
Apeluję do mojego rządu, rządu mojego kraju, który jak dotychczas, od samego początku tego procesu w Berlinie wykazał się nadzwyczajną słabością, aby w końcu odkrył na nowo swoją dumę i w przypadku tej propozycji skorzystał z prawa weta.
(CS) Panie i panowie! Dziś i jutro mamy historyczną możliwość wpłynięcia na decyzję dotyczącą przyszłego składu Parlamentu Europejskiego.
Sprawozdanie przygotowane w tym celu przez sprawozdawców, panów posłów Lamassoure'a i Severina jest w znacznej mierze wyważone, odpowiedzialne i wysokiej jakości.
Sprawozdanie to stanowi propozycję pragmatycznego rozwiązania, które powinno zostać przyjęte bez zastrzeżeń przez konferencję międzyrządową, ponieważ nie stanowi przeszkody na drodze do przyjęcia traktatu reformującego.
Proponowany rozdział miejsc w Parlamencie Europejskim oparty jest na zasadzie degresywnej proporcjonalności.
Jest to sprawiedliwa zasada, odzwierciedlająca solidarność pomiędzy dużymi państwami, państwami średniej wielkości i małymi państwami.
Proponowane rozwiązanie odzwierciedla także sytuację demograficzną poszczególnych państw członkowskich.
To także jest sprawiedliwa i właściwa zasada.
Pomimo tego niektórzy posłowie nie akceptują tego rozwiązania.
Posłowie ci uważają, że ich państwa są ofiarami dyskryminacji.
Osobiście nie widzę tutaj żadnych przejawów dyskryminacji.
Dyskryminacją i nieodpowiedniością byłoby przyznać tę samą liczbę miejsc dwu różnym państwom, których liczba mieszkańców różni się od siebie o pięć milionów.
Wierzę, że Parlament wykorzysta tę historyczną okazję i przyjmie sprawozdanie panów posłów Lamassoure'a i Severina zdecydowaną większością.
Nie przyjęcie tego sprawozdania oznaczałoby powrót do systemu z Nicei.
Byłby to powrót do alternatywnego rozwiązania, który stanowiłby także porażkę tych posłów, którzy całkiem niedawno promowali slogan "Nicea albo śmierć”.
Pani przewodnicząca! Debatujemy dziś nad bardzo istotnym sprawozdaniem, w oparciu o które dokona się podział miejsc w Parlamencie następnej kadencji.
Posłowie sprawozdawcy przedstawili propozycję, która jest bardzo interesująca i zapewnie wymagała dużo pracy zarówno analitycznej, jak i koncepcyjnej.
Chciałbym im za to serdecznie podziękować.
Ma ona jednak w moim przekonaniu dwie poważne słabości.
Po pierwsze, koledzy proponują rozwiązanie, które ma charakter doraźny, tymczasowy i wyłącznie na najbliższą kadencję.
A pamiętam, że kiedy rozpoczynaliśmy pracę nad tym sprawozdaniem w Komisji Spraw Konstytucyjnych uzgodniliśmy, że szukać będziemy rozwiązań systemowych umożliwiających automatyczną zmianę składu Parlamentu na okoliczność przystąpienia nowych państw do Unii.
Propozycja alternatywna zgłoszona przez około 80 posłów, do których i ja się zaliczam, spełnia ten warunek.
Użycie metody d'Hondta do obliczania liczby głosów z poszczególnych państw jest obiektywnym instrumentem eliminującym polityczne przetargi.
Przez przyjęcie tej poprawki Parlament Europejski mógłby być pierwszą instytucją, która wyrasta ponad polityczno-narodowe spory.
Akceptuję neutralny, matematyczny sposób ważenia siły poszczególnych krajów.
Byłby to krok w dobrym kierunku i wzór do naśladowania dla innych wielonarodowych instytucji europejskich.
Drugą słabością przedstawionej koncepcji jest brak konsekwencji w podejściu do praw obywateli europejskich.
Wśród nich jest prawo do bycia reprezentowanym na tym forum.
Kryterium obliczenia wielkości reprezentacji parlamentarnej według liczby ludności osłabia moim zdaniem to prawo.
Jak się mają czuć obywatele na przykład Polscy mieszkający i pracujący w Irlandii czy Wielkiej Brytanii?
Jest ich tam według różnych szacunków od 2 do 3 milionów.
Zgodnie z ordynacją wyborczą obowiązującą w Polsce mogą oddać głos na kandydatów startujących w Polsce.
Ale przecież, jeśli przyjąć kryterium ludności tak jak jest zaproponowane w sprawozdaniu, to na skutek ich wyjazdu liczba posłów wybieranych w moim kraju zmaleje, a na wyspach wzrośnie.
Kto zatem będzie ich reprezentował na tutejszym forum?
Posłowie Irlandzcy lub Brytyjscy, czy Polscy, których będzie mniej?
Sprawozdanie nie odpowiada na te pytania.
W tym kontekście uważam za niezbędne dokonanie zmian w tekście sprawozdania i wraz z wieloma kolegami będziemy głosować za niektórymi poprawkami.
(EL) Pani przewodnicząca! Powszechnie przyjętym jest, że obecna zasada rozdziału miejsc w Parlamencie Europejskim nie odzwierciedla należycie sytuacji demograficznej poszczególnych państw członkowskich, a także, że w przypadku niektórych średniej wielkości i mniejszych państw, proporcje są niekorzystne.
To, że sprawozdawcy nie proponują zmniejszenia liczby miejsc określonej w traktacie z Nicei jest z pewnością zjawiskiem pozytywnym.
Muszę jednak także podkreślić, że w przypadku Grecji, przewidziany wzrost liczby miejsc, z 22 do 23, byłby całkowicie sprawiedliwy, ponieważ liczba ludności tego kraju jest większa o 10% od liczby ludności innych krajów o tej samej liczbie miejsc w Parlamencie.
Chciałbym jednak dzisiaj skoncentrować się przede wszystkim na różnych poprawkach, które zostały zgłoszone w sprawie obliczania liczby posłów do PE.
Jednym z problemów jest niemożność ustalenia łącznej liczby mieszkańców danego kraju, a jedynie jego obywateli.
Jestem zwolennikiem pojęcia "obywatela Unii Europejskiej”, ale jestem całkowicie przeciwny stosowaniu tego pojęcia w tym przypadku.
Jako poseł do PE uważam, że reprezentuję tę część społeczeństwa mojego kraju, która niekoniecznie obejmuje jedynie obywateli Grecji czy innego państwa członkowskiego, ale która wychowuje nasze dzieci, opiekuje się naszymi ludźmi starszymi, buduje nasze domy, uczy na naszych uniwersytetach, zasila nasz system ubezpieczeń i posyła swoje dzieci do naszych szkół.
W rzeczywistości nasze decyzje dotyczące środowiska naturalnego, usług, imigracji ubezpieczeń i szeregu innych kwestii wpływają także na życie tych naszych współobywateli, którzy oczywiście są często najmniej uprzywilejowani.
Uważam zatem za demokratycznie konieczne, aby liczba posłów do PE odzwierciedlała liczbę mieszkańców danego kraju ogółem.
(EL) Panie przewodniczący! Należyta ocena sprawozdania obydwu sprawozdawców, panów posłów Severina i Lamassoure'a wymaga wzięcia przez nas pod uwagę określonych faktów i zastosowania określonych zasad.
Po pierwsze, w przypadku tego sprawozdania powinniśmy przyjąć podejście europejskie, a nie nacjonalistyczne.
Jeżeli tego nie zrobimy, będziemy mieli do czynienia z konkurencją dotyczącą tego, które państwo będzie miało większą liczbę miejsc, a które mniejszą.
Po drugie, powinniśmy wziąć pod uwagę określone fakty, jak na przykład to, że Parlament Europejski nie podejmuje dzisiaj decyzji w sprawie składu Parlamentu, ale przedkłada Radzie propozycję w tym zakresie.
Rada dysponuje pewną swobodą i podstawami, z których może skorzystać, nawet, gdy wynikają one z rozwiązań przyjętych w przeszłości, które możemy uważać za nieszczególnie dobrze wyważone.
Oprócz tego powinniśmy opierać się na udostępnionych nam danych arytmetycznych.
Parlament ma liczyć 750 posłów, z czego każde państwo ma reprezentować nie więcej niż 96 i nie mniej niż sześciu posłów.
Nie możemy także wdawać się w targowanie się o obywateli przebywających w kraju czy za granicą.
Powinniśmy osiągnąć kompromis biorąc pod uwagę obecną sytuację, to znaczy liczbę ludności i to, co ma zastosowanie do innych dziedzin.
Nie jesteśmy tutaj po to, aby na nowo ustanawiać Unię Europejską.
Kiedy będziemy to robić, zastosujmy inne metody obliczania.
Dziś istotne jest zatem to, abyśmy osiągnęli rezultat, który cieszyć się będzie możliwie najszerszym poparciem ze strony Parlamentu Europejskiego, abyśmy zachowali naszą wiarygodność i jednocześnie utorowali drogę ruchom europejskim, a nie nacjonalistycznym.
Niech mi będzie tutaj wolno zaapelować do szanownych Niemców, którzy zawsze byli szczodrzy; zresztą, jeżeliby w przeszłości wykazywali tę tendencję, którą wykazują obecnie, to w ogóle nie mielibyśmy Unii Europejskiej.
Apeluję także do szanownych państwa z innych państw o przyjęcie jutro sprawozdania panów posłów Lamassoure'a i Severina jak największą przewagą głosów.
Panie przewodniczący! Kiedy zrezygnujemy ze ścisłego stosowania w wyborach zasady proporcjonalności to niewątpliwie będziemy musieli wziąć pod uwagę wyniki kompromisu politycznego, a nie czystą matematykę.
Demokratycznej zasady, że każdy głos powinien mieć takie samo znaczenie nie da się stosować dopóki Unia Europejska nie stanie się strukturą w pełni federacyjną.
W granicach wyznaczonych przez Radę, ten kompromis polityczny zaproponowany przez panów posłów Severina i Lamassoure'a stanowi rozsądną i dobrze wyważoną próbę zapewnienia przestrzegania reguł gry i solidarności dla wszystkich obywateli Unii Europejskiej.
Popieram ten kompromis i jestem przeciwny proponowanym nam alternatywnym rozwiązaniom, gdyż są mniej sprawiedliwe i mniej wyważone.
Jednakże ze względu na to, że niektóry podeszli do tego tak, jakby celem było schlebianie narodowej próżności należy zwrócić uwagę, że mamy tutaj do czynienia z problemem, jak obywatele mają wybierać swoich przedstawicieli do tego Parlamentu zgodnie ze swoimi preferencjami politycznymi, aby Parlament występował wraz z Radą w roli współ-prawodawcy; państwo reprezentuje Rada, a nie ten Parlament.
(MT) Podobnie, jak Konstytucja dla Europy, traktat reformujący wprowadzi zasadę, że każde państwo członkowskie, niezależnie od tego, jak małe, powinno być odpowiednio reprezentowane i nie może mieć w Parlamencie Europejskim mniejszej liczby miejsc niż sześć.
Malta, mój kraj, która obecnie dysponuje pięcioma miejscami, zwiększy swoją reprezentację do sześciu posłów.
Ten wzrost zaleczy, że tak powiem, ranę, która powstała nie więcej niż siedem lat temu, kiedy to na mocy traktatu z Nicei Malta otrzymała pięć miejsc zamiast sześciu, jak Luksemburg, który ma taką samą liczbę mieszkańców.
Sześć miejsc zamiast pięciu oznacza 20% wzrost reprezentacji; oznacza także, że posłowie reprezentujący w tym Parlamencie Maltę będą w stanie lepiej wypełniać obowiązki Parlamentu, których liczba stale wzrasta.
Dość powiedzieć, że w Parlamencie tym działa 20 parlamentarnych komisji, których prace trudno jest śledzić i w których trudno jest uczestniczyć mając tylko sześciu posłów.
Mając tylko pięciu posłów, jest to w ogóle niemożliwe.
Komisje te opracowują obecnie przepisy, które obowiązywać będą wszystkich obywateli, w tym obywateli Malty i należałoby obywatelom każdego państwa, w tym nawet najmniejszych państw, zapewnić odpowiednią możliwość, dobrą i należytą możliwość bycia reprezentowanym i wysłuchanym w każdej z tych komisji.
Jest to tym bardziej istotne, kiedy pamięta się, że zgodnie z nowym Traktatem, Parlament Europejski będzie miał większe kompetencje i wraz z Komisją Europejską będzie współ-prawodawcą i to we wszystkich dziedzinach.
Minimalny próg sześciu miejsc stanowi zatem pozytywny krok, który zwiększy zaufanie małych państw do Unii Europejskiej i dlatego uważam, że powinniśmy poprzeć przyjęcie sprawozdania panów posłów Lamassoure'a i Severina.
sprawozdawca. - Panie przewodniczący! Zrozumienie jakiegoś wyjaśnienia nigdy nie jest trudniejsze, niż kiedy promowanie swoich interesów zależy od jego niezrozumienia.
Obawiam się, że wiele moich koleżanek posłanek i wielu moich kolegów posłów rozpierzchło się, ponieważ nie szukają wyjaśnienia; chcieli tylko zaprezentować swoje racje i to wszystko.
Chciałbym jednak w wielkim skrócie udzielić kilku wyjaśnień. pierwsze, jeżeli to sprawozdanie nie zostanie przyjęte, będziemy musieli nie tylko powrócić do systemu nicejskiego, ale o zgrozo nasza sytuacja będzie gorsza niż przewiduje to traktat z Nicei, ponieważ zgodnie z mandatem konferencji międzyrządowej, Traktat stanowił będzie, że 96 miejsc to maksymalna liczba miejsc, którą może posiadać jedno państwo członkowskie; będziemy mieli więc Niceę i Niemcy będą miały 96 posłów.
Po Głosując za odrzuceniem tego sprawozdania, Niemcom nie uda się zachować dla siebie 99 miejsc, które mają obecnie; powinny być tego świadome.
Pani poseł Grabowska zapytała, a co z obywatelami polskimi, którzy spędzają część roku w Polsce, a część za granicą?
Zależy to od ich stałego miejsca zamieszkania; jeżeli przebywają za granicą jako turyści lub przebywają tam przez krótki okres to nie ma to znaczenia, ale jeżeli ich stałe miejsce zamieszkania znajduje się za granicą i tylko odwiedzają swoje rodziny w Polsce, będą brani pod uwagę tam, gdzie mieszkają, ale oczywiście będą mogli głosować na tych samych zasadach, co obywatele każdego innego państwa członkowskiego.
Pani poseł Grabowska zapytała także, kto ich będzie reprezentował?
Jest to oczywiste; posłowie do PE, których wybiorą głosując.
Każdy obywatel Unii Europejskiej będzie miał prawo głosu i każdy obywatel Unii Europejskiej reprezentowany będzie przez tego posła do PE, którego wybierze głosując.
Niektórzy koledzy posłowie stwierdzili, i przytoczę tylko słowa posła reprezentującego Włochy, że po raz pierwszy w historii Unii, bierzemy pod uwagę osoby mieszkające na stałe w danym państwie, a nie jego obywateli.
To nieprawda!
Zawsze braliśmy pod uwagę mieszkańców, populację, od czasu traktatu z Rzymu.
Jeżeli chcecie państwo zmienić ten zwyczaj to oczywiście możecie go zmienić, ale proszę nie mówcie tutaj czegoś, co jest całkowicie nieprawdziwe.
Na koniec chciałbym powiedzieć, że jeżeli mamy problem, to tym problemem jest brak harmonizacji krajowych ordynacji wyborczych.
Oczywiście byłbym za zbliżeniem tych przepisów, ale jest to odrębna kwestia.
Wymaga to czasu i musimy zająć się tą kwestią odrębnie.
Życzę powodzenia sprawozdawcom, którzy będą się zajmować zbliżeniem przepisów ordynacji wyborczych; mam nadzieję, że im się uda.
Na razie jednak mam tylko nadzieję, że jutro, po nocy namysłu, będziemy głosować w sposób, który rzeczywiście zwiększy wiarygodność tej instytucji.
Pan poseł został wyróżniony dodatkowym czasem jako sprawozdawca.
Chcę pana posła Severina uspokoić, że to nie jest związane ani z jego raportem, ani z jego osobą.
Moje doświadczenie uczy, że parlamentarzyści są skonstruowani jako osoby, które lepiej mówią niż słuchają.
I to również zdarzyło się w trakcie tej debaty.
Zamykam debatę.
Głosowanie odbędzie się w dniu jutrzejszym, tj. 11.10.2007 r.
Oświadczenia pisemne (art. 142)
na piśmie. - (PT) Propozycja ta mieści się w ramach "Konstytucji dla Europy”, które będą przedmiotem rozmów podczas szczytu w Lizbonie w kontekście nowego Traktatu, ponownie wywierając presję i wywołując zagrożenia, które występowały już wcześniej, do czasu odrzucenia jej w 2005 r. we Francji i w Holandii, w powszechnych referendach.
Zamiast przestrzegania zasady suwerennych państw posiadających równe prawa, co wymagałoby przynajmniej tak bardzo okrzyczanej solidarności ze strony państw o większej liczbie mieszkańców i uszanowania równowagi w poszczególnych instytucjach (Radzie, Komisji Europejskiej i Parlamencie Europejskim), zamiarem jest wyznaczenie minimalnej i maksymalnej liczby miejsc i zastosowanie zasady degresywnej proporcjonalności w oparciu o liczbę mieszkańców, a tym samym ograniczenie znaczenia państw do funkcji liczby ich mieszkańców i stałe ograniczanie reprezentatywnego charakteru demokracji.
Występujący do czasu przyjęcia traktatu z Nicei brak równowagi nie jest nawet brany pod uwagę.
W ten sposób, na przykład Portugalia traci dwa miejsca i pozostaje jej tylko 22 posłów, podczas gdy Hiszpania zyskuje cztery; pewnym jest, że Niemcy stracą trzy, a więc pozostanie im 96; ponadto Francja będzie miała 74, Wielka Brytania 73, Włochy 72, Hiszpania 55 i Polska 51.
Sześć potęg europejskich będzie miało łącznie 420 posłów, co znacznie przewyższa większość w Parlamencie 750 posłów reprezentujących 27 państw członkowskich.
Dlatego będziemy głosować za odrzuceniem tego sprawozdania.
na piśmie. - (FI) Panie przewodniczący!
Jestem przedstawicielką małego państwa członkowskiego, położonego na peryferiach Unii Europejskiej.
Oznacza to dla mnie konieczność zrozumienia, jak ważna jest niekiedy zaciekła obrona interesów narodowych i zwrócenia uwagi na różnice w naszym położeniu.
Na ogół zdają sobie z tego sprawę posłowie reprezentujący duże państwa członkowskie; przynajmniej ci z mojej grupy.
Uważają, aby po prostu nie odrzucić naszych opinii, aby zapobiec forsowaniu przez duże państwa członkowskie swoich planów kosztem małych państw członkowskich.
Kiedy sporządzane było sprawozdanie pana posła Lamassoure'a, stanowisko małego państwa członkowskiego zostało uwzględnione, ponieważ ja i inni posłowie do PE nalegaliśmy na zachowanie dla Finlandii 14 miejsc w tym Parlamencie.
Ujmowanie się za uzyskanymi korzyściami jest w pełni uzasadnione.
Jednakże poprawki do sprawozdania zgłoszone przez fińskich posłów do PE w celu zachowania jednego miejsca zostały teraz odrzucone na etapie komisji i nie miałyby szansy na przyjęcie na posiedzeniu plenarnym.
Prawdopodobnie główną tego przyczyną jest, że w pewnej mierze Finlandia zrezygnowała z uzyskanych wcześniej korzyści, kiedy w trakcie negocjacji nicejskich zgodziła się, że będzie miała tylko 13 posłów.
Jeśli chodzi o sprawozdanie pana posła Lamassoure'a, zagrożeń jest o wiele więcej.
Poprawki zgłoszone przez niemieckich, hiszpańskich i polskich członków mojej grupy poważnie ograniczają możliwość odgrywania przez małe państwa członkowskie jakiejkolwiek istotnej roli w Parlamencie Europejskim.
Przyjęcie poprawki, zgodnie z którą od 2014 r. każde państwo członkowskie miałoby mieć sześć miejsc, a pozostałe miejsca w Parlamencie byłyby rozdzielane metodą d'Hondta całkowicie zniszczy obecny system degresywnej proporcjonalności, który jest najlepszą metodą zagwarantowania obiektywizmu w podejmowaniu decyzji w Unii.
Przyjęcie tej poprawki oznaczałoby w praktyce, że jeżeliby kontynuowany był proces rozszerzenia liczba miejsc przypadających na przykład Finlandii uległaby zmniejszeniu do 10.
Nie możemy tego zaakceptować.
Apeluję zatem do wszystkich państwa, abyście pamiętali, żeby docenić, jak ważne jest zapewnienie małym państwom członkowskim odgrywania w naszej Unii istotnej roli.
na piśmie. - (SV) Rozdział miejsc w Parlamencie Europejskim pomiędzy poszczególnymi państwami członkowskimi nie może być w żadnym razie przypadkowy.
Podczas negocjacji prowadzonych na szczycie w Nicei do późna w nocy państwa członkowskie uzależnione były na ogół od tego, na ile podczas tych późnych godzin nocnych rozbudzony był jeden człowiek, głowa państwa lub szef rządu.
Jeśli chodzi o Szwecję, rezultat był zdecydowanie niekorzystny.
Choć mamy tylko około jeden milion mieszkańców mniej niż Węgry i Czechy, otrzymaliśmy pięć miejsc mniej w Parlamencie Europejskim, 19, zamiast 24.
Istotne jest, abyśmy mieli zasadę rozdziału miejsc, która ze względu na stałe rozszerzanie Unii obowiązywałaby w dłuższym okresie.
Istotne jest także ustanowienie zasady nadreprezentacji mniejszych państw zgodnej z zasadą rozdziału degresywnego.
Sprawozdanie zawiera propozycję stanowiącą lepsze rozwiązanie niż obowiązujące obecnie zasady rozdziału miejsc w Parlamencie Europejskim.
Dlatego popieramy jego przyjęcie.
Jesteśmy jednak zdecydowanie przeciwni koncepcji stworzenia jednego elektoratu dla całej Unii Europejskiej.
Oznaczałoby to konieczność jeszcze większego zmniejszenia wielkości poszczególnych reprezentacji krajowych.
Stworzenie osobnego okręgu wyborczego UE to sztuczny sposób na podjęcie próby stworzenia europejskiego demos.
W Europie nie istnieje wspólna arena polityczna.
Próba usunięcia barier języka i tradycji poprzez stworzenie jednolitego elektoratu Unii Europejskiej skazana jest na porażkę.
Sytuacja humanitarna w Strefie Gazy
Kolejnym punktem porządku dziennego jest oświadczenie Rady i Komisji w sprawie sytuacji humanitarnej w strefie Gazy.
Panie przewodniczący, pani komisarz, panie i panowie! Krótkookresowa regionalna i międzynarodowa perspektywa, jaką mamy przed sobą, stanowi sposobność dla pokojowego, dynamicznego rozstrzygnięcia sporu izraelsko-palestyńskiego oraz ustanowienia państwa izraelskiego, sposobność, której społeczność międzynarodowa nie może nie wykorzystać.
Znajdujemy się w decydującym momencie, który mógłby nam umożliwić dokonanie znacznego postępu w bliskowschodnim procesie pokojowym.
Prowadzony obecnie dialog polityczny pomiędzy premierem Olmertem a prezydentem Abbasem oraz ustanowienie w ostatnim czasie zespołów negocjacyjnych po obydwu stronach są odważnymi i zachęcającymi krokami, które popieramy i do których zachęcamy i które, mamy nadzieję, umożliwią osiągnięcie konkretnych rezultatów, które zostaną przedstawione jesienią, podczas międzynarodowego spotkania, które zostanie zorganizowane z inicjatywy Stanów Zjednoczonych.
Mamy nadzieję, że obecne działania, które obejmują także między innymi udział krajów arabskich, umożliwi uczynienie postępu w procesie ustanawiania trwałego, demokratycznego, niezależnego państwa palestyńskiego, które będzie współistnieć z Izraelem w pokoju i bezpieczeństwie.
Unia Europejska, zarówno wewnątrz jak i na zewnątrz kwartetu, wykazała, że jest godnym zaufania, bezstronnym partnerem zaangażowanym na rzecz osiągnięcia sukcesu przez dialog prowadzony pomiędzy stronami.
A zatem pozostajemy zaangażowani w proces polityczny, misję tworzenia baz dla państwa palestyńskiego oraz we wspieranie rozwoju gospodarczego terytoriów palestyńskich.
Spotkania kwartetu i ministerialnego komitetu łącznikowego ad hoc w Nowym Jorku, odpowiednio w dniu 23 i 24 września, ponownie podkreśliły wsparcie społeczności międzynarodowej dla obecnych wysiłków dyplomatycznych.
W komunikacie końcowym ze spotkania kwartetu Unia Europejska i jej partnerzy w kwartecie wyrazili zaniepokojenie warunkami w Strefie Gazy i podkreślili znaczenie stałej pomocy humanitarnej i nagłych środków pomocy, a także w odniesieniu do dostarczania podstawowych usług dla ludności palestyńskiej.
Ponadto przedstawiciel kwartetu, Tony Blair, wspomniał o pilnej potrzebie rozwoju gospodarki palestyńskiej i odpowiednich instytucji jako zasadniczego warunku dla odpowiedniego funkcjonowania przyszłego państwa palestyńskiego.
Podkreślono, że ważne jest, aby przedstawiciel kwartetu opracował wieloletnią agendę rozwoju gospodarczego i instytucjonalnego terytoriów palestyńskich.
Kwestia ta, wraz z potrzebą uruchomienia pomocy finansowej i technicznej na te projekty ze strony społeczności międzynarodowej, została także podkreślona podczas międzynarodowego spotkania krajów będących darczyńcami, które odbyło się na szczeblu ministerialnym w ramach posiedzenia komitetu łącznikowego ad hoc.
W wielu sprawozdaniach międzynarodowych wspomina się o pogorszeniu warunków humanitarnych ludności tych terytoriów; panuje tam sytuacja, która prowadzi do ubóstwa i przemocy, podsyca radykalizm i ekstremizm - ten cykl musi zostać natychmiast przerwany.
Decyzja izraelska z dnia 19 września, aby uznać Strefę Gazy za wrogie terytorium, oraz rozpatrywana możliwość poszerzenia zakresu sankcji nałożonych na Strefę Gazy potencjalnie prowadziłaby, w przypadku ich wykonania, do pogorszenia obecnej sytuacji.
Mimo że Unia Europejska uznaje słuszne prawo Izraela do obrony, podkreśla ona także konieczność, aby władze izraelskie ostrożnie wyważyły wpływ i konsekwencje swych decyzji na życie ludzi w Strefie Gazy.
Unia Europejska stale potwierdza swe pełne zaangażowanie w dalszą pomoc humanitarną w Strefie Gazy.
Unia jest głównym darczyńcą.
W 2006 r. całkowita suma pomocy unijnej ze strony Komisji i państw członkowskich wyniosła 688 milionów euro.
W 2007 r. Komisja przydzieliła ponad 425 milionów euro, które zostały podzielone pomiędzy pomoc humanitarną i pomoc społeczną, na wsparcie strategiczne dla ustanowienia państwa oraz na poradnictwo w zakresie reform gospodarczych.
Tymczasowy mechanizm międzynarodowy, przedłużony na trzy kolejne miesiące, czyli do końca roku, był jednym z popieranych sposobów ukierunkowania pomocy darczyńców, biorąc pod uwagę skomplikowaną sytuację w tym obszarze.
Ponadto Komisja zamierza zmienić strukturę pomocy udzielanej rządowi Abbasa/Fajada, aby poprawić jej skuteczność i wydajność.
Jednakże naszym zdaniem Unia Europejska nie powinna sama dźwigać tego ciężaru finansowego i pożądane byłoby w związku z tym, aby inni partnerzy, w szczególności kraje arabskie, przyczyniły się do tego wysiłku i pokryły pewne koszty budowy państwa palestyńskiego.
UE podkreśliła znaczenie ponownego otwarcia przejść granicznych w celu zapewnienia przepływu osób i towarów zgodnie z umową dotyczącą ruchu granicznego i dostępu do przejść granicznych.
W ramach wsparcia europejskiego przewidziano także pomoc dla sektora prywatnego, motoru długookresowego rozwoju gospodarczego, w szczególności poprzez przyznanie pomocy rządowi palestyńskiemu w zakresie uregulowania długów w sektorze prywatnym.
Są to rozwiązania krótkookresowe, które nie mogą nie uwzględniać długookresowych celów rozwoju gospodarki i finansów palestyńskich.
W rzeczywistości należy dokonać oceny długookresowej perspektywy w celu stopniowego przejścia z obecnej fazy nagłych środków pomocy do etapu pomocy na rzecz rozwoju gospodarczego - czyli przejścia od nienawiści do handlu.
komisarz. - Panie przewodniczący! Dwa tygodnie temu byłam w Nowym Jorku, gdzie odbyło się wiele spotkań społeczności międzynarodowej w sprawie Palestyny.
Zorganizowano ważne spotkanie kwartetu, którego jestem stałym członkiem w ramach delegacji UE, oraz posiedzenie komitetu łącznikowego ad hoc głównych darczyńców na rzecz Palestyńczyków, w ramach przygotowań do planowanej konferencji, która prawdopodobnie odbędzie się pod koniec grudnia, po spotkaniu międzynarodowym, które jest obecnie przygotowywane.
Główny wniosek dla nas wszystkich, jak już powiedział urzędujący przewodniczący, jest taki, że istnieje rzeczywiście decydująca sposobność, aby partnerzy regionalni i międzynarodowi efektywnie wsparli proces pokojowy.
Muszę powiedzieć, że wiedząc jak jest to trudne, zajmuję co najwyżej umiarkowanie optymistyczne stanowisko wobec perspektyw poważnego i istotnego spotkania, jakie zostanie zorganizowane przez USA w listopadzie tego roku.
Chciałabym podziękować tym, którzy wspomnieli o naszym wkładzie, ale pozwolę sobie także powiedzieć, że przemawiałam bardzo stanowczo do naszych arabskich partnerów, ponieważ nie zapewnili oni jeszcze takiego wkładu, jaki my uczyniliśmy.
Wezwałam ich dobitnie do uczynienia tego samego dla ich arabskich przyjaciół.
Jesteśmy także gotowi do odegrania swej roli w przyszłości i naprawdę mamy nadzieję, że to międzynarodowe spotkanie dotyczące Bliskiego Wschodu będzie następnym krokiem w kierunku prowadzenia bardziej otwartych, pozytywnych rozmów i pomyślnego ustanowienia państwa palestyńskiego, współistniejącego z Izraelem w ramach bezpiecznych granic.
Oczywiście jestem świadoma, że dostarczanie pomocy humanitarnej do Strefy Gazy stało się dużo trudniejsze.
Na przykład, dwa projekty w sektorze wody i systemu sanitarnego, finansowane przez urząd Komisji ds. humanitarnej pomocy, musiały zostać zawieszone.
Partnerom prowadzącym te działania nie udało się importować koniecznych materiałów, ponieważ import takich przedmiotów jak części zamienne dla szpitali lub pompy wody został zakazany.
Komisja Europejska nie zaniechała działań w odpowiedzi na tę sytuację.
Przeciwnie, pomoc humanitarna i pomoc nadzwyczajna dla okupowanego terytorium palestyńskiego, w tym do Strefy Gazy, osiągnęła bezprecedensowe rozmiary.
Kontynuujemy także dostarczanie naszego wsparcia dla cennych prac UNRWA w Strefie Gazy.
Pan komisarz Michel ostatnio uruchomił nowy rodzaj wsparcia poprzez Światowy Program Żywnościowy w celu zaspokojenia podstawowych potrzeb najbardziej narażonych grup ludności palestyńskiej.
Nasze bezpośrednie pilne wsparcie ukierunkowane na ludność o niskich dochodach i znajdującą się w trudnej sytuacji społecznej, jest kontynuowane poprzez wypłatę zasiłków społecznych.
We wrześniu przyznaliśmy zasiłki 35 000 ubogich rodzin na Zachodnim Brzegu i w Strefie Gazy.
Dowodzi to istnienia wartości dodanej tymczasowego mechanizmu międzynarodowego, który może skutecznie funkcjonować na całym okupowanym terytorium palestyńskim.
Do września nasze dostawy paliwa do Strefy Gazy przekroczyły 90 milionów litrów.
Paliwo to zaspokaja 25%, czyli jedną czwartą potrzeb w zakresie energii elektrycznej ludności lokalnej.
Dlatego też zwróciłam się do kwartetu, podczas ostatniego spotkania w Nowym Jorku, aby przedłużył ten mechanizm finansowy do grudnia.
Także w Nowym Jorku, podczas kilku posiedzeń i wobec różnych rozmówców, ponownie wstawiłam się za uczynieniem postępu w zakresie agendy dotyczącej ruchu granicznego i dostępu do przejść granicznych.
Jesteśmy bardzo zadowoleni, że Tony Blair przywiązuje do tego wielką wagę i chce, aby istniała tam możliwość rozwoju gospodarczego.
Oczywiście nie jest to możliwe bez swobody przepływu i dostępu, niezależnie od uzasadnionych względów bezpieczeństwa ze strony izraelskiego rządu.
Uważam, że można byłoby i należy uczynić wiele więcej, ale będzie to wymagać większej woli politycznej niż ta, którą wykazaliśmy dotychczas.
Zgadzam się także z Parlamentem, że zamknięcie przejść granicznych w Strefie Gazy ma bardzo niekorzystny wpływ na warunki życia już ubogiej ludności, a także dla wymaganej pomocy humanitarnej.
Przejście graniczne w Karni jest zamknięte od niemal czterech miesięcy, a zatem nasza pomoc musi być dostarczania przez Karem Shalom i Sufę.
Uważamy takie działanie za tymczasowe rozwiązanie po pierwsze dlatego, że urządzenia na tych przejściach granicznych są nieodpowiednie i prowadzą do powstania dodatkowych kosztów - do 40% kosztów dostaw pomocy - a po drugie, ponieważ ograniczenia nakładane na sprzęt, który chcemy dostarczyć do Strefy Gazy, stwarzają problemy dla planowych przez nas prac.
Mając to na uwadze, nasze działania muszą także uwzględnić bezprawne przejęcie Strefy Gazy.
Nasza polityka jest spójna ze stanowiskiem kwartetu i uprawnionego rządu Autonomii Palestyńskiej i oczywiście wspieramy prezydenta Mahmouda Abbasa.
W dniu 23 września wraz z pozostałymi partnerami kwartetu wyraźnie przedstawiliśmy nasze stanowisko.
Wyraziliśmy wielkie zaniepokojenie faktem, że główne przejścia graniczne nadal są zamknięte.
Porozumieliśmy się co do znaczenia kontynuowania pomocy humanitarnej i nadzwyczajnej, bez przeszkód, i wezwaliśmy do dalszego dostarczania podstawowych usług.
Proszę mi pozwolić odnieść się na koniec do sytuacji na Zachodnim Brzegu, o której nie należy zapominać.
Mimo ostatnich oświadczeń ze strony władz izraelskich dotyczących zmniejszenia ilości punktów kontrolnych, rzeczywista sytuacja na miejscu jest niestety całkowicie odmienna: sytuacja się pogarsza.
Nie tylko kontynuowana jest polityka osiedlania się i wznoszenie barier bezpieczeństwa, ale także, zgodnie z ostatnim sprawozdaniem OTCHA, zainstalowano 48 nowych punktów kontrolnych.
Zasadnicze znaczenie ma postęp w zakresie planu dotyczącego ruchu granicznego i dostępu do przejść granicznych.
W przeciwnym wypadku szanse utworzenia w przyszłości trwałego państwa palestyńskiego zostaną zaprzepaszczone.
Pozwolę sobie dodać, że już w kontekście następnego posiedzenia Rady Spraw Zagranicznych przygotowania dotyczące projektu konkluzji Rady bardzo wyraźnie podkreślają wyjątkowo niekorzystną sytuację w Strefie Gazy i znaczenie nieprzerwanej pomocy humanitarnej i nadzwyczajnej, dostarczanej bez przeszkód.
w imieniu grupy PPE-DE. - Panie przewodniczący! Ponownie stoimy tutaj i powtarzamy: sytuacja w Strefie Gazy jest przerażająca.
Ponownie wszyscy się zgadzamy: trzeba coś zrobić.
A zatem mam zaszczyt w imieniu grupy PPE-DE przedłożyć tę rezolucję i z zadowoleniem przyjmuję art. 5, w pełni wspierający konwencję z Maryland.
Jednakże, szczerze mówiąc, czy mogę być dobrej myśli, wiedząc że wezwaliśmy państwa i sama zwróciłam się do państwa z tego miejsca jeszcze przed początkiem lata, abyśmy byli gotowi na działania w zakresie kryzysu humanitarnego i na plan awaryjny?
Wielu spośród państwa sądziło, że zwracam się o zagraniczną interwencję.
Nie!
Po prostu wiedziałam, że przygotowanie do działań humanitarnych pomogłoby nam zareagować w szybki sposób, kiedy nadejdzie nieuniknione.
Jest październik, a nie posunęliśmy się za wiele do przodu.
Oczywiście ludność w Strefie Gazy zasługuje na naszą pomoc: na nasze natychmiastowe, krótkookresowe i szybkie rozwiązanie problemu.
Jednakże dzięki naszej wieloletniej współpracy na Bliskim Wschodzie wszyscy dobrze wiemy, że szybkie rozwiązywanie problemów nie sprawdza się.
To, czego naprawdę potrzebujemy, to pokonanie przyczyn cierpienia Palestyńczyków.
Wiele osób obecnych tutaj myśli - a ja stanowczo się z tym nie zgadzam - że Izrael jest jedyną przyczyną cierpienia.
Po raz pierwszy byłam w Strefie Gazy w 1990 r.
Odwiedziłam Hodeidę, Tantę, Benghazi, Ismailię, mogłabym wymienić jeszcze wiele innych miejsc na Bliskich Wschodzie, które wyglądają niemalże tak samo: brak okupacji, brak interwencji militarnej.
Nieprawidłowe zarządzanie, korupcja, nepotyzm, reżimy policyjne - to są Pudelskern.
Musimy je nazwać; musimy zastanowić się, jak pomóc tym, którzy cierpią po obydwu stronach.
Musimy być cierpliwi, aby zobaczyć prawdę, aby przeprowadzić właściwą i obiektywną analizę, aby zaplanować pomoc, aby przygotować ukierunkowane projekty, aby uczyć i aby objąć przewodnictwo.
Musimy być bezlitośni.
Musimy być stanowczy, by działać odpowiedzialnie.
W Strefie Gazy Turcy, Brytyjczycy, Egipcjanie, Izraelici, Amerykanie i Europejczycy są częścią problemu.
Ale jego główną część stanowią sami Palestyńczycy.
Jedyne, co możemy zrobić, to im pomóc.
Muszą zaprzestać odwoływania się do wszelkich form gróźb, nadużyć, przemocy, terroryzmu i zabijania.
Muszą położyć kres korupcji.
Muszą położyć kres nepotyzmowi.
(Przewodniczący wyłączył mikrofon)
Panie przewodniczący! Od połowy lipca, kiedy Hamas przejął władzę w Strefie Gazy, półtora miliona ludzi zostało uwięzionych w, jak mówią sami mieszkańcy, getcie, farmie bydła.
Nawet pacjenci chorzy na raka nie mogą opuścić regionu.
Izrael jest zdania, że mieszkają oni na wrogim terytorium.
Zezwala się tylko na dostarczanie żywności, leków i pewnych towarów humanitarnych - ale ludzie nie mogą przeżyć tylko dzięki mące, soczewicy i lekom.
Izraelska definicja towarów humanitarnych jest absurdalnie restrykcyjna.
Nie można importować części do sprzętu medycznego ani naprawić systemu dostawy wody.
Istnieje ciągła obawa, że Izrael odetnie dostawę energii.
Gospodarka Strefy Gazy załamała się, ludzie są bezrobotni i przygnębieni, pieniądze się skończyły.
Skutki nieprawidłowego odżywiania zaczynają być widoczne.
Blokada rodzi przygnębienie, złość i nienawiść, a nie pokój.
Strefa Gazy doświadcza ogromnego kryzysu humanitarnego.
Wołanie o pomoc staje się coraz częstsze, a koszty pomocy rosną w wyniku blokady.
W związku z tym państwa członkowskie muszą zwiększyć wsparcie finansowe do UNRRA i innych organizacji na miejscu.
Komisja Europejska już podjęła ten krok, tak jak niektóre państwa członkowskie.
Parlament Europejski także wczoraj zagłosował za zwiększeniem pomocy.
Moja grupa wzywa Radę do wsparcia tej decyzji.
Jednakże sama pomoc nie wystarczy.
Prezydencja w odniesieniu do tej kwestii pozostała tego wieczoru nieśmiała, ostrożna - ale Unia Europejska nie może już dłużej ponosić odpowiedzialności moralnej za zapewnianie pomocy, jednocześnie powstrzymując się od podejmowania działań politycznych przeciwko blokadzie.
W imieniu mojej grupy chciałbym zatem zwrócić się do prezydencji, Rady i Komisji Europejskiej, aby wezwały Izrael do natychmiastowego zniesienia blokady.
W Strefie Gazy karana jest cała ludność - co jest niezgodne z art. 33 IV Konwencji Genewskiej.
Poza tym metoda ta nie jest korzystna dla Izraela i Unia Europejska powinna to powiedzieć Izraelowi zamiast pozostawać pasywną - właśnie dlatego, że jest ona jego sprzymierzeńcem.
Nada to znaczenie porozumieniu o stowarzyszeniu z Izraelem, ponieważ tylko poprzez podejmowanie działań przeciwko blokadzie UE odda sprawiedliwość sekcji praw człowieka.
w imieniu grupy ALDE. - Panie przewodniczący! Mówię w imieniu mojej grupy, ale jako poseł, który dostrzegł rzeczy, których nie chciał widzieć.
Mam nadzieję, że minister nie wierzy w świętoszkowate efekciarstwo w tej Izbie.
Sugerowanie, aby przez chwilę politycy Unii Europejskiej byli bezstronni, jest bezsensowne.
Każdy wie, że prowadzimy politykę podwójnych standardów.
Oczekujemy i żądamy, aby Palestyńczycy przestrzegali każdego wymogu.
A od Izraelczyków wymagamy jedynie, by spełniali nasze życzenia.
Takie podwójne standardy są obrzydliwe.
Pani komisarz! Pamięta pani, jak stała pani tutaj zaledwie kilka miesięcy temu, po powrocie delegacji palestyńskiej ze Strefy Gazy, przed upadkiem palestyńskiego rządu jedności narodowej, mówiąc do tej Izby, że chce pani uczynić wszystko, co w jej mocy, aby wesprzeć ten rząd?
Oczywiście w ciągu dwóch tygodni rząd upadł!
Upadł częściowo dlatego, że odmówiliśmy zwrócenia się do wybranych przedstawicieli.
Odmówiliśmy zwrócenia się do pana Haniyeha i, co można było przewidzieć, podkopaliśmy demokratyczne siły, a siły przemocy przejęły władzę.
Wydaje się, że nigdy nie wyciągamy lekcji z historii.
Musimy położyć kres ignorowaniu potrzeb ludności palestyńskiej.
Musimy zacząć szanować siły demokratyczne i musimy przyznać, że nie możemy wprowadzić pokoju, nie przemawiając do naszego wroga.
(Oklaski).
Stałe odmawianie podnoszenia pewnych kwestii przez Hamas, który chce uczynić krok w naszym kierunku, tylko uniemożliwia wspieranie pokoju na Bliskim Wschodzie.
Jedno pytanie dotyczące projektu rezolucji, który jest przed nami: dlaczego ciągle myślimy o dostarczaniu pieniędzy do Strefy Gazy?
Co Strefa Gazy ma wspólnego z Unią Europejską?
Strefa Gazy jest izraelskim obozem koncentracyjnym!
Nie ma z nami nic wspólnego.
To Izraelczycy powinni być odpowiedzialni za utrzymanie półtora miliona ludzi przy życiu.
To oni sprowadzają na nich nieszczęście.
Nie jest naszym obowiązkiem dostarczanie pieniędzy naszych podatników, aby wykonać obowiązki Izraelczyków.
Wreszcie, ponownie w odniesieniu do kwestii bezstronności, słyszeliśmy w ostatnich tygodniach, że izraelskie siły zbrojne nakazały konfiskatę kolejnych palestyńskich obszarów w celu wybudowania dróg, aby umożliwić budowę osady E1 - dalszego poszerzenia żydowskiego osiedla wschodniej Jerozolimy - przeciwko wszelkim zobowiązaniom, do uczynienia których wzywaliśmy Izraelczyków i przeciwko wszelkiej nadziei, jaką można żywić w odniesieniu do rzeczywistego wyniku przyszłych rozmów pokojowych.
Palestyńczycy widzą, że wszelkie nadzieje na trwałe, niezależne państwo palestyńskie rozpływają się - co Unia Europejska zamierza z tym zrobić?
Dobrze państwo wiedzą, że nie zrobi nic za wyjątkiem wypowiedzenia kilku słów i nie podejmie żadnych konkretnych działań!
w imieniu grupy UEN. - Panie przewodniczący! Byłem członkiem pięcioosobowej delegacji Parlamentu Europejskiego, która parę ważnych dni spędziła w Autonomii Palestyńskiej.
Stanowczo podkreślam, że nasza misja miała charakter humanitarny a nie polityczny.
Mówię o tym, bo nie chciałbym, aby nasza debata przekształciła się w debatę bardzo polityczną, aby Parlament Europejski występował w roli prokuratora, który występuje przeciwko komuś.
Chciałbym, abyśmy ponad podziałami politycznym zastanowili się jak pomóc cywilnej Palestynie.
Powiedzmy jednak wprost - wydaje się, że podniesienie poziomu życia w Strefie Gazy, normalna praca szpitali i szkół, pełny dostęp do wody pitnej, jedzenia i elektryczności, możliwość normalnej pracy w rolnictwie spowodują raczej zmniejszenie napięcia w relacjach palestyńsko-izraelskich oraz zapewnią osłabienie potencjału wrogości wobec osadników żydowskich, obywateli Izraela i państwa Izrael jako takiego.
Parę miesięcy temu mówiłem w tym miejscu o kontrowersyjnych treściach przekazywanych w niektórych palestyńskich szkołach, w palestyńskich podręcznikach, ale teraz od skrajności przeszliśmy w drugą skrajność.
Nie możemy już krytykować niektórych aspektów palestyńskiego szkolnictwa, bo ten system szkolnictwa w praktyce zamarł.
Ten medal ma jednak drugą stronę, wewnątrzpalestyńską.
Trwa polityczny pat między Hamasem a Fatahem i obozem prezydenta Abu Mazena.
Ten impas utrudnia funkcjonowanie palestyńskich instytucji i wręcz szkodzi Palestyńczykom tam żyjącym, a nie jest to na pewno wina Izraela.
Wiele mówimy o trwałym pokoju między państwem Izrael a Palestyńczykami, ale to jakby mówić o domu zaczynając od dachu.
Trzeba zawsze mówić od fundamentu, a tym fundamentem jest poprawa funkcjonowania palestyńskich struktur władzy, instytucji publicznych oraz pomoc humanitarna dla ludności palestyńskiej.
w imieniu grupy Verts/ALE. - (DA) Panie przewodniczący! Wizyta na Zachodnim Brzegu i w Strefie Gazy kilka tygodni temu, o której wspomniano, była szokiem - nawet dla tych, którzy byli tam wielokrotnie.
Zamknięcie granic izraelskich i niezliczone blokady drogowe uniemożliwiają rozwój zdrowej gospodarki i wdrażania zadań UE dotyczących pomocy humanitarnej.
Rada i Komisja powinny natychmiast interweniować, aby pomóc gospodarce palestyńskiej stanąć na nogi.
Pozwólcie, że wyrażę się jasno: bez takiej interwencji konferencja pokojowa nie odniesienie sukcesu.
Jak już wielokrotnie powiedziano, wymiaru gospodarczego nie da się oddzielić od wymiaru politycznego.
Innymi słowy, okupacja izraelska powinna być zakończona lub nigdy nie zapanuje tam pokój.
Oprócz gospodarczego wyczerpania obecnie pojawiła się radykalizacja Palestyńczyków.
Pojawia się ona wśród biednych - których w wyniku blokady izraelskiej jest coraz więcej - oraz wśród młodych.
Starsze pokolenia Palestyńczyków wielokrotnie ostrzegały, że dorastająca teraz młodzież nigdy nie żyła obok Izraelczyków i że jedynym ich doświadczeniem są brzydkie mury, napaści wojskowe i nastoletni żołnierze poniżający swych ojców.
W ten sposób nie stworzymy pokoju, tylko wrogów.
Nie można mieć w tym zakresie żadnego zaufania do UE, która zlekceważyła demokratyczne wybory na terytoriach palestyńskich i poprzez izolowanie Hamasu wykazała się zarówno dyplomatyczną niekompetencją i, powtarzam to co już zostało powiedziane, stosowaniem podwójnych standardów.
Jeśli wszyscy Palestyńczycy nie będą reprezentowani w przyszłych negocjacjach, nie będzie pokoju, o czym każdy, kto jest zaangażowany w te kwestie, dobrze wie.
Jak wspomniał między innymi pan Davies, wszystkie nadzieje na wprowadzenie pokoju rozpierzchną się, jeśli, jak doniesiono, rząd izraelski będzie zmierzał do wywłaszczenia E1.
Zarówno USA, jak i UE wypowiedziały się w zdecydowany sposób, że nie może się to zdarzyć.
Pytanie, na które Rada i Komisja muszą obecnie udzielić odpowiedzi, brzmi: jakie działania są planowane w celu zapobieżenia wywłaszczeniu palestyńskiej wschodniej Jerozolimy?
w imieniu grupy GUE/NGL. - (IT) Panie przewodniczący, panie i panowie! Jedna minuta to bardzo mało.
Pan Lobo Antunes mówił o odważnych gestach i krokach: odważnym krokiem, jaki pan Olmert powinien uczynić, jest zamknięcie wszystkich nowych osad, uwolnienie tysięcy Palestyńczyków, zaniechanie ingerencji wojskowej na Zachodnim Brzegu, zniesienie punktów kontrolnych i blokady Strefy Gazy!
Powinien przybyć na negocjacje po podjęciu konkretnych kroków; w zamian za to wczoraj dokonano kolejnego zajęcia obszarów w Jerozolimie.
Naszym odważnym krokiem tutaj w ramach Unii Europejskiej powinno być odrzucenie wszelkich form zbiorowego karania nakładanego przez rząd izraelski na ludność cywilną.
Nasze plany w Strefie Gazy zostały zablokowane, ponieważ nie ma cementu, nie ma rur, koszty wzrosły czterokrotnie, a UNRWA nadal wspiera środki nadzwyczajne.
W rezolucji, którą jutro przyjmiemy, wzywamy do zniesienia blokady Strefy Gazy i zapewnienia wszędzie swobodnego przepływu osób i towarów, ale jesteśmy świadomi, że kwestia palestyńska nie ma charakteru humanitarnego.
Nasze zobowiązanie jest polityczne: jest to zobowiązanie do zakończenia interwencji wojskowej i do wezwania do współistnienia we wzajemnym bezpieczeństwie dwóch społeczeństw i dwóch państw.
w imieniu grupy IND/DEM. - (NL) Panie przewodniczący! Pod koniec ubiegłego tygodnia delegacja naszego Parlamentu debatowała nad poważną sytuacją na Bliskim Wschodzie z przedstawicielami USA w ramach Transatlantyckiego Dialogu Ustawodawczego (TLD).
Podczas tych rozmów amerykański negocjator pokojowy Dennis Ross dał nam bardzo praktyczną radę, aby oferować pomoc ludności palestyńskiej, której egzystencja jest naznaczona niepewnością.
Konieczna jest sieć niezawodnych, niezależnych pod względem politycznym organizacji pozarządowych.
Rada i Komisja: do jakiego stopnia przewidujecie rzeczywiste możliwości dla obydwu stron Zachodniego Brzegu i Strefy Gazy?
Uważam, że zachowanie Hamasu jest przyczyną obecnej wewnętrznej i zewnętrznej sytuacji kryzysowej w Strefie Gazy.
Niewątpliwie delegalizuje to państwo Izrael i legalizuje przemoc wobec dysydentów izraelskich i palestyńskich.
Panie przewodniczący! Ostatnie brutalne zabójstwo palestyńskiego chrześcijanina Rami Ayyada, który miał zaledwie trzydzieści lat, uwydatnia niebezpieczną sytuację tej mniejszości w Strefie Gazy.
Oczekuję od Rady i Komisji, że poświęcą swą uwagę i zapewnią wsparcie dla mniejszości chrześcijańskiej na wszystkich terytoriach palestyńskich.
Panie przewodniczący! Wcześniej pan Davies zapytał, jaką rolę spełnia Unia Europejska na Bliskim Wschodzie.
Oczywiście wiem, że było to pytanie retoryczne, ponieważ jest on bardzo zaangażowany w znalezienie rozwiązania, ale faktem jest, że Unia Europejska ma bezpośredni interes w odniesieniu do wyniku procesu pokojowego na Bliskim Wschodzie.
Przemawiam w imieniu okręgu wyborczego w Yorkshire, z którego pochodzi czterech sprawców ataków bombowych, jakie miały miejsce w Londynie kilkanaście miesięcy temu.
Ich motywacją było to, co dzieje się na Bliskim Wschodzie.
Sprawców ataków w Hiszpanii także.
A zatem bezpieczeństwo Europy jest bezpośrednio związane z Bliskim Wschodem.
Uważam, że mamy także historyczne i humanitarne zobowiązania do osiągnięcia pokojowego wyniku.
Przede wszystkim, proces pokojowy był powolny i niejednolity i doprowadził do powstania licznych inicjatyw, zorganizowania wielu konferencji międzynarodowych - Madryt, Oslo itd.
Obecnie, w październiku 2007 roku, dotarliśmy do punktu, w którym niemalże desperacko próbujemy znaleźć jakieś rozwiązanie.
A zatem uważam, że nadszedł czas na pewne całkowicie nowe myślenie.
Jedna z propozycji, jaką chciałbym przedstawić, jest taka, że ostatnie rozmowy pomiędzy Ehudem Olmertem a Mahmoudem Abbasem na temat - w rzeczywistości - ostatecznego rozwiązania dotyczącego statusu, powinny odzwierciedlać negocjacje, które sam Ehmud Olmert, jako młody parlamentarzysta, prowadził w 1987 r., kiedy uczestniczył z PLO w osobistych negocjacjach na temat stolicy państwa palestyńskiego we wschodniej Jerozolimie, granic z 1967 r. oraz pewnych powracających osadników.
Innymi słowy, był tam w 1987 r. i być może nadszedł czas, aby tej jesieni, kiedy ci dwaj liderzy spotkają się, wspierani przez społeczność międzynarodową, nadać wyraźny kształt pokojowemu, dwupaństwowemu rozwiązaniu procesu pokojowego na Bliskim Wschodzie.
Pan poseł Triantaphyllides i jego delegacja, która odbyła wizytę w Palestynie, wrócili z dwoma podstawowymi rozwiązaniami.
Skoncentrujmy się na sytuacji humanitarnej w Palestynie, ale pomyślmy także o roli, jaką mogą tam i gdzie indziej odegrać w procesie pokojowym pochodzący z wyboru parlamentarzyści.
Nie można o nas zapomnieć.
(FR) Panie przewodniczący! Przygotowując to rozwiązanie powiedzieliśmy sobie "zero polityki, tylko humanitaryzm”.
Jest nie do zaakceptowania, że dzisiaj, w olbrzymim getcie na świeżym powietrzu ludzie powoli umierają, śledzeni przez kamery całego świata, ludzie są doprowadzani do ubóstwa, bez prawa do rozwoju, swobody przemieszczania się lub kształcenia swych dzieci, ale ludzie za których przeżycie płacimy wysoką cenę i do śmierci których większość nas nie chce dopuścić, ponieważ stanowiłoby to skazę dla nas i nasze demokracje nie mogłyby sobie z tym poradzić.
W tym roku Unia Europejska przeznaczy ponad 300 milionów euro na rzecz walki z tym kryzysem.
Jest to za mało, aby Palestyńczycy mogli żyć, ale jest to dziesięć razy, sto razy za dużo, ponieważ gdyby wszystkie zobowiązania międzynarodowe, IV Konwencja Geneweska i prawa człowieka były przestrzegane, nie byłoby to konieczne.
Należy potępić getto!
Należy potępić nas Europejczyków!
Byliśmy zdolni do zaopatrywania Berlina, gdy jego mieszkańcy byli oblężeni!
Wstydźmy się, my którzy świętowaliśmy upadek muru w Niemczech ze łzami szczęścia, a obecnie jesteśmy więźniami i współwinnymi innych murów i innych gett!
Połóżmy kres zamknięciu!
Jednak dzisiaj humanitaryzm nie może sobie pozwolić na zapominanie o polityce.
W dniu 24 września rząd izraelski wydał nakaz konfiskaty 1100 dunumów ziemi w czterech wioskach arabskich pomiędzy Jerozolimą a Jerychem, w celu wybudowania drogi, która definitywne podzieli Zachodni Brzeg na dwie części.
Jest to stary plan izraelski, pochodzący z 2004 r., który Europa, a nawet Stany Zjednoczone zawsze odrzucały.
Dzisiaj, w przededniu międzynarodowego spotkania w Waszyngtonie, jest to prawdziwa bomba zegarowa.
Jak możemy wciąż marzyć o dwóch pokojowo współistniejących państwach w obliczu zamknięcia Strefy Gazy i podziału Zachodniego Brzegu na dwie części?
W dniu 8 lutego 2005 r. w Sharm el Sheikh Sharon oświadczył: "Mamy możliwość wkroczenia na nową ścieżkę.
Po raz pierwszy od dłuższego czasu w naszym regionie istnieje nadzieja na lepszą przyszłość dla naszych dzieci i wnuków”.
Jest to niezmiernie delikatna kwestia, którą ekstremiści chcą zniszczyć.
Jeżeli ta droga i wiele innych zostaną wybudowane, ekstremiści wygrają.
Architekci i geografowie używają teraz bardziej wyszukanej broni niż bomby.
Otaczają oni Palestynę murami i drogami, które zamieniają w pył wszelkie marzenia o stabilnym państwie.
(Oklaski)
Panie przewodniczący! Nie ma nic bardziej demoralizującego od życia w ubóstwie, życia bez żadnych perspektyw i życia naznaczonego konfliktem.
Ponieważ ludność w Strefie Gazy dotyka katastrofa humanitarna, jasne jest, że jedynym celem, którego realizację zapewniają liderzy izraelscy i palestyńscy jest przekazanie pokoleniu młodych Palestyńczyków cierpienia, ubóstwa, nędzy i nienawiści.
Bezpośrednim skutkiem izraelskiej blokady ruchu ludzi i towarów jest pozbawienie dzieci nawet podstawowych materiałów edukacyjnych.
Każdemu odmawia się podstawowych usług, które każdy z nas w tej Izbie uważa za oczywiste.
Środki utrzymania są zniszczone, ponieważ rybacy, rolnicy i reszta społeczeństwa nie może prowadzić handlu.
Ludzie doznają niepotrzebnego cierpienia i umierają z uwagi na ograniczone usługi medyczne i leczenie.
Wszystko to dzieje się w warunkach przemocy i gnębienia.
Organizacje pozarządowe oceniają, że jest około 2 000 ludzi, którzy w ostatnim czasie stali się niepełnosprawni.
Są to głównie ludzie młodzi, którzy zostali ranieni kulami czołgów i snajperów, co często prowadziło do utraty przez nich kończyn, uszkodzenia mózgu lub rdzenia kręgowego - a działalność organizacji pracujących na rzecz wsparcia ludzi niepełnosprawnych jest zakłócana przez blokadę izraelską i organizacje te nie są w stanie uzyskać specjalistycznych dostaw, których potrzebują!
Izraelczycy muszą wywiązać się ze swoich zobowiązań międzynarodowych, takich jak Konwencja Genewska i zagwarantować przepływ wsparcia humanitarnego, pomocy humanitarnej i podstawowych usług oraz otworzyć granice.
Rada i Komisja muszą nadal wywierać presję, ale muszą przemawiać do wszystkich stron konfliktu.
Jest to jedyny sposób na znalezienie rozwiązania.
Bezcelowe jest mówienie tylko do jednej strony.
Musimy znaleźć rozwiązanie poprzez przemawianie do każdego.
Jeśli nic nie zrobimy, ludzie nadal będą niepotrzebnie umierać.
1,3 miliona ludzi w Strefie Gazy nadal będzie pozbawianych godności i nadal będzie trwało przekazywanie jedynie cierpienia, ubóstwa, nędzy i nienawiści nowemu pokoleniu Palestyńczyków.
(FR) Panie przewodniczący! Gdy przejścia graniczne w Strefie Gazy są zamknięte i kontrolowane przez armię izraelską, gdy codziennie dokonuje się tam morderstw, gdy liczba osad na okupywanych terytoriach nadal rośnie, gdy z pogwałceniem prawa międzynarodowego nadal budowany jest mur i utrzymywany nadzór bezpieczeństwa, wewnątrz tych murów, w Parlamencie Europejskim wciąż są ludzie, którzy odmawiają nadania Izraelowi statusu władzy okupacyjnej.
To jest szokujące!
Izrael jest władzą okupującą i jako taki posiada zobowiązania na mocy Konwencji Genewskiej, a w szczególności nie może w żadnych okolicznościach uciekać się do karania zbiorowego.
Powinniśmy zachować ostrożność w celu zapewnienia wypełniania przez Izrael swych zobowiązań, zamiast wysyłać nieszczęsne sygnały, jak to uczyniliśmy na przykład poprzez zawieszenie finansowania dostawy paliwa dla elektrowni w Strefie Gazy.
Krokodyle łzy, jakie lejemy nad podziałami pomiędzy Palestyńczykami, są w rzeczywistości niestosowne po tym, jak Unia Europejska była niezdolna do wsparcia wysiłków Mahmouda Abbasa, aby opowiedzieć się za pragmatycznym skrzydłem Hamasu.
Można sobie wyobrazić coś gorszego?
Ośmieszać Ramallah wobec Strefy Gazy?
Decydowanie, kto jest dobrym Palestyńczykiem i pomaganie im w pozbyciu się zła?
Kto może uwierzyć w trwałe rozwiązanie, gdy nie jest zagwarantowana jedność polityczna j terytorialna Palestyny?
Kto może uwierzyć, że pokój dla Izraelczyków i Palestyńczyków zostanie wybudowany za pomocą polityki, która w rzeczywistości prowadzi do radykalizacji ludności Izraela i Palestyny?
Sytuacja humanitarna w Strefie Gazy narusza wszelkie standardy godności człowieka.
Zniesienie blokady Strefy Gazy musi zostać zapewnione tak szybko, jak to możliwe.
Na Izrael należy wywierać stosowną presję.
Ta kwestia nie może już stanowić tabu i kieruję do Rady i Komisji pytanie, jakie środki zamierzają podjąć w celu zachęcenia do zniesienia blokady i zmuszenia Izraela do wywiązania się ze swoich obowiązków.
Pytam was, co zamierzacie uczynić, aby zmusić Izrael do porzucenia planów mających na celu podział Zachodniego Brzegu na dwie części poprzez połączenie Jerycha ze wschodnią Jerozolimą, na miesiąc przed konferencją międzynarodową.
(Oklaski)
(EL) Pani przewodnicząca! Wydarzenia w Palestynie rozgrywają się wyjątkowo szybko i pozostawiają nam niewiele czasu na reakcję.
I tak dyskutujemy teraz nad sytuacją humanitarną w Strefie Gazy, podczas gdy władze izraelskie jednostronnie postanowiły wywłaszczyć tysiące hektarów obszarów arabskich w celu wdrożenia planu E1, czyli budowy drogi, która w praktyce podzieli Zachodni Brzeg na dwie części.
Wiecie państwo, że społeczność międzynarodowa sprzeciwiła się temu planowi.
Uważam, że Parlament powinien zająć stanowisko w tej kwestii.
Jednakże wydarzenia na scenie politycznej nie pozwoliły na to.
Wynik jest prosty: ponownie pozostajemy obserwatorami, podczas gdy sytuacja w Palestynie staje się jeszcze gorsza; codziennie pozycja negocjacyjna Palestyńczyków słabnie i istnieją wątpliwości, że jakiekolwiek istniejące plany doprowadzą do sukcesu podczas zbliżającej się konferencji międzynarodowej na temat Palestyny, która odbędzie się w listopadzie.
Panie przewodniczący! Ubiegłej nocy miałem zaszczyt uczestniczyć w inauguracji brukselskich urzędów Europejskich Przyjaciół Izraela, których przesłaniem jest wsparcie prawa demokratycznego państwa Izraela do istnienia i prosperowania.
Natomiast Hamas zmierza na mocy karty z 1988 r. do zniszczenia Izraela i jest organizacją terrorystyczną, zakazaną przez UE.
Nie zaskakuje mnie fakt, że ta rezolucja zmierza do ukarania w większym stopniu za obecną sytuację w Strefie Gazy Izrael.
Oczywiście jednostronne wycofanie Izraela ze Strefy Gazy jako gest dobrej woli przekazania obszaru w zamian za pokój posiada bardzo małe znaczenie dla krytyków Izraela.
Rezolucja odwołuje się do kryzysu humanitarnego w Strefie Gazy, nie analizując przyczyn tego kryzysu.
Apel Hamasu do wyborców palestyńskich brzmiał tak, że dostarcza on wiele usług socjalnych, które były zaniedbywane przez korupcyjną administrację Fatahu.
Jednakże te same szkoły są teraz puste, ponieważ dzieci są zbyt zastraszone, by opuścić swe domy.
Szpitale leczą tych, którzy odnoszą rany w wyniku codziennej przemocy, która charakteryzowała brutalne przejęcie przez Hamas Strefy Gazy oraz klęskę świeckiego Fatahu.
Wybitny chrześcijanin w Strefie Gazy, Rami Ayyad, został zamordowany w sobotę w ubiegłym tygodniu, a w niedzielę osiem moździerzy i rakieta Katiusza zostały masowo odpalone przez Hamas na Izrael.
Dziwnie, Hamas ostrzelał nawet przejście graniczne w Khani.
Rezolucja wzywa także Izrael do podjęcia kroków w celu zapewnienia swobodnego przepływu dostaw humanitarnych i podstawowych usług.
W rzeczywistości Izrael nie zaprzestał przekazywania takich dóbr jak żywność, elektryczność lub woda do Strefy Gazy, a obecnie działa w sposób ograniczony i umiarkowany, nawet jeśli Hamas atakował zbrojnie Izrael.
Doceniam fakt, że Izrael znosił niekończący się strumień inwektyw wypływający z tej Izby, ale Izrael musi wiedzieć, że ma także przyjaciół, tutaj i w całej Europie, którzy są zaangażowani w zapewnienie pokoju i bezpieczeństwa w tym regionie.
Nigdy do tego nie dojdzie, jeżeli tak wielu w tej Izbie będzie tak chętnie ulegało Hamasowi.
Panie przewodniczący! Kryzys humanitarny wymaga odpowiedzi i naszym pierwszym priorytetem powinno być zapewnienie dostaw medycznych i podręczników szkolnych zatrzymywanych po jednej stronie granicy, podczas gdy uczniowie i chorzy czekają po drugiej.
Międzynarodowe prawo humanitarne nakłada na Unię Europejską bezpośredni obowiązek działania, a po upływie czterech miesięcy od odcięcia Strefy Gazy naszym bezpośrednim zobowiązaniem wobec misji pomocy na granicy jest zobowiązanie, którego nie spełniamy.
Dziękuję pani komisarz za jej ostrożny optymizm, jaki dzisiaj wyraziła w odniesieniu do odnowienia procesu pokojowego i funkcjonowania tymczasowego mechanizmu międzynarodowego.
Oczywiście wzywamy ją do czynienia wszystkiego, co leży w jej mocy.
Zgadzam się z panem Tannockiem, że powinniśmy potępić ataki rakietowe i moździerzowe żołnierzy palestyńskich, ale jego skargi byłyby o wiele bardziej wiarygodne, gdyby także potępił zabijanie cywilów przez izraelskie oddziały obronne w atakach powietrznych.
Wzywam panią, pani komisarz, oraz urzędującą prezydencję do pilnego wydania oświadczeń potępiających zajęcie, jak doniesiono dzisiaj rano, kolejnych 3% obszaru Zachodniego Brzegu pomiędzy Jerozolimą a Jerychem, jako części planu zajęcia E1.
(Przewodniczący wyłączył mikrofon)
(SK) W świetle rezolucji Parlamentu Europejskiego z dnia 21 czerwca w sprawie programu MEDA i wsparcia finansowego dla Palestyny, rezolucji z dnia 12 lipca 2007 r. w sprawie Bliskiego Wschodu i oświadczenia kwartetu z dnia 23 września 2007 r. dla Parlamentu Europejskiego zasadnicze znaczenie ma zajęcie wyraźnego stanowiska wobec sytuacji w Palestynie.
Musimy jednakże rozważyć sytuację z co najmniej dwóch perspektyw: z perspektywy humanitarnej i gospodarczej, a także z perspektywy politycznej i bezpieczeństwa.
Z humanitarnego i gospodarczego punktu widzenia zadaniem Europy jest, po przyznaniu olbrzymich środków finansowych na rzecz pomocy Palestynie, zapewnienie technicznej wykonalności dostarczenia tego wsparcia i pomocy humanitarnej.
Jest nie to przyjęcia, że palestyńskim cywilom odmawia się dostępu do leków oraz że zniszczone zostały instytucje opieki zdrowotnej, szkoły i domy prywatne.
Jak stwierdzono, dostęp do czystej wody pitnej i żywności jest często uniemożliwiony w wyniku blokady przepływu osób i towarów.
Z politycznego punktu widzenia należy wyraźnie stwierdzić, że tak jak społeczność międzynarodowa uznaje palestyńskie prawo do autonomii, tak Palestyna, w tym rządzące ugrupowanie Hamasu, musi także uznawać państwo Izrael.
Dotychczas Hamas nie podjął żadnych działań, aby zdystansować się od swojego dokumentu założycielskiego, który przewiduje zniszczenie państwa Izrael jako jeden ze swoich celów.
Tutaj właśnie leży problem polityczny, który przerodził się w konflikt zbrojny: z jednej strony terroryzm, a z drugiej strony brutalne działania obronne.
Panie przewodniczący! Przede wszystkim, mogę powiedzieć, że pan Tannock czyni Izraelowi niedźwiedzią przysługę poprzez to bezwarunkowe poparcie dla nielegalnej działalności Izraela przeciwko Palestyńczykom, w szczególności w Strefie Gazy.
Popieram tę rezolucję, w tym ustęp 5.
Kryzys humanitarny w Strefie Gazy nie jest nowy, ani nie był nie do przewidzenia.
Ci z nas, którzy odwiedzali ten obszar regularnie przez wiele lat, stale przestrzegali przed działaniami izraelskimi, które doprowadzały ludzkość do rozpaczy.
Gospodarka obecnie upada.
Usługi społeczne w rzeczywistości zanikły.
Niewłaściwe żywienie oraz choroby przewlekłe są powszechne, a leki są niedostępne.
Strefa Gazy jest obecnie w pełni zależna od pomocy zewnętrznej, która jest blokowana przez embargo izraelskie.
Jest to więzienie ściśle kontrolowane przez Izrael i nie możemy pozwolić, aby dobrobyt ludności Strefy Gazy był zakładnikiem obecnie prowadzonych manewrów politycznych.
Na szczęście te manewry doprowadzą do rozmów pokojowych.
Potępiam jednostronną decyzję Izraela dotyczącą zajęcia obszaru czterech wiosek arabskich, co odcina wschodnią Jerozolimę od Zachodniego Brzegu.
Ubolewam nad faktem, że ani Rada ani Komisja nie odwołały się do tego i byłbym zdziwiony, gdyby o tym nie wiedziały.
Wiemy o tym w tej Izbie i są to fakty powszechnie znane.
Te działania izraelskie są w pełni niezgodne z mapą drogową, co jest sprzeczne z porozumieniem, na mocy którego granice z 1967 r. nie mogą być zmienione bez wspólnego porozumienia pomiędzy Izraelczykami i Palestyńczykami.
Panie przewodniczący! Życzeniowo można by oczekiwać, że z czasem konflikt się rozładuje.
Tymczasem nic bardziej złudnego.
Dorastają nowe generacje, a konflikt trwa i nawet się nasila.
Zdawałoby się, że dwa bliskie sobie narody - hebrajski i arabski - mogą żyć w kohabitacji, ale nie na warunkach układu hierarchicznego.
Wszelka zależność jednego od drugiego, niejednakowy status, a przede wszystkim brak suwerennej struktury państwowej u Arabów będzie stałym źródłem negatywnych emocji, przekonań i odwetu.
Jeżeli państwa Izrael nie stać na rozdzielenie się terytorialne, to trudno mi przewidywać pokój na tym terenie, niestety.
Tak jak Żydzi mają prawo do swojego kraju, państwa, podobnie też Arabowie, Palestyńczycy je mają.
Historycznie przed drugą wojną światową istniała Palestyna i jak widać trudno ją z pamięci arabskiej wymazać.
Codziennie sytuacja ludzi w Gazie pogarsza się na tyle, że wybuchy skumulowanej agresji są nieuniknione, a my możemy tylko z zażenowaniem i ze smutkiem się jej przypatrywać.
Co najwyżej można zrobić z naszej strony, to - poza uspokajaniem zapędów wzajemnego niszczenia się, poza próbami mediacji - stać nas na pomoc humanitarną dla ludzi, aby żyli w możliwie godnych warunkach sanitarnych, by mieli co jeść i gdzie się uczyć.
Jednak podkreślam, że jest to tylko namiastka rozwiązania, do którego, ze wstydem przyznajmy, nie jesteśmy zdolni doprowadzić.
Doświadczenia w Europie Środkowo-Wschodniej dziewiętnastego wieku, gehenna Europy i Afryki dwudziestego wieku bez wątpienia pokazują jak silnym jest dążenie narodu do samodzielności.
Tam też mamy do czynienia z takim dążeniem.
(FR) Panie przewodniczący, panie i panowie! Oczywiście Unia Europejska musi uczynić wszystko, co może, aby uwolnić spod kontroli ludność w Strefie Gazy, znajdującej się w bezprecedensowym kryzysie humanitarnym.
Osobiście chciałabym podkreślić, że określenie przez rząd izraelski Strefy Gazy jako wrogiego terytorium ma wiele dramatycznych konsekwencji.
Izrael nie może prowadzić w tym obszarze operacji na szerszą skalę niż w przeszłości.
Izraelskie przedsiębiorstwo energii elektrycznej może obniżyć dostawę energii do 1,5 miliona Palestyńczyków w Strefie Gazy do minimum, a spółka Mekorot będzie racjonalizować wodę, którą dystrybuuje, pozostawiając w gestii Hamasu jej rozdzielenie do okręgów.
Ta izraelska strategia, wyraźnie nakierowania na wywołanie powstania ludności przeciwko liderom Hamasu, jest nie do zaakceptowania i może prowadzić tylko do nowej eskalacji przemocy.
Nie wspominając o nowych osadach, które przekształcą Palestynę w kolejny Bantustan.
Osobiście, jako członek kwartetu, chciałabym, aby Unia Europejska uzyskała zapewnienie, że jedynym celem konferencji pokojowej planowanej na listopad nie jest znalezienie przez Stany Zjednoczone wyjścia z sytuacji patowej, w jakiej sama się znalazła w Iraku i Afganistanie, ale aby był to szczyt poświęcony rzeczywiście pokojowi, łączący wszystkie podmioty arabskie.
Panie przewodniczący! Cywile są cichymi ofiarami każdego konfliktu i mamy obowiązek - rzeczywiste zobowiązanie - aby ich chronić i postępować zgodnie z przesłaniem Elie Wiesel, laureatki Pokojowej Nagrody Nobla: "nigdy nie milczeć, kiedykolwiek i gdziekolwiek ludzie nie doświadczaliby cierpienia i poniżenia”.
A zatem z zadowoleniem przyjmuję inicjatywę tej Izby, aby przedyskutować sytuację w Strefie Gazy, a także z zadowoleniem przyjmuję fragment rezolucji wzywający Izrael do wywiązania się ze zobowiązań i zagwarantowania przepływu pomocy humanitarnej do Strefy Gazy.
Jednakże dzisiaj musimy także zadać pewne inne pytania.
Musimy rozpocząć od zadania pytania sobie, dlaczego za każdym razem, kiedy pojawia się ruch na rzecz pokoju, narasta przemoc?
Dlaczego za każdym razem, kiedy głosy rozsądku na terytoriach izraelskim i palestyńskim zmierzają do rozwiązania konfliktu, grupy terrorystyczne podnoszą broń przeciwko pokojowi?
Dlaczego istnieje strach w odniesieniu do rozwiązania dwupaństwowego, Izraela i Palestyny istniejących obok siebie w pokoju, którego niektórzy tak się obawiają, że wolą sprowadzić ból i cierpienie na swych obywateli?
Nie cofajmy się przed przyznaniem, że odpowiedzialność za okropną sytuację ludzi mieszkających w Strefie Gazy spoczywa zapewne także na Hamasie, który sprzeciwia się osadnictwu, który wzywa do niszczenia prawowitego członka Narodów Zjednoczonych i który obawia się pokoju i wspiera przemoc.
W 2005 r. 4000 rakiet zostało wystrzelonych ze Strefy Gazy w kierunku Izraela.
W 2006 r. wystrzelonych zostało 1726 rakiet.
W 2007 r. wystrzelono niemalże tysiąc rakiet.
Wiele osób zginęło, setki osób zostało rannych, a tysiące ewakuowano.
Są wśród nich także cywile: mężczyźni, kobiety i dzieci.
W dniu 26 września 54 pociski moździerzowe zostały wystrzelone ze Strefy Gazy na przejście graniczne Sufa.
Następnego dnia pociski zostały skierowane na przejścia graniczne, do których pani, pani komisarz się odwołała - Erez i Karem Shalom.
W rzeczywistości pociski zostały tak skierowane, ponieważ Hamas i jego zwolennicy uważają, że zamknięcie tych przejść spełnia ich cel zwiększenia cierpienia.
Jest to zła strategia.
Potwierdźmy, że są siły terrorystyczne i siły strachu w Strefie Gazy, które zmierzają do skorzystania z cierpienia własnego narodu.
(PT) Jimmy Carter powiedział w wywiadzie w tym tygodniu, że od czasu prezydentury Clintona pod patronatem Stanów Zjednoczonych nie poprowadzono żadnych rozmów w dobrej wierze na temat Bliskiego Wschodu.
A zatem oczekiwania w odniesieniu do listopadowej konferencji międzynarodowej są wysokie.
Oczekuje się, że zostanie osiągnięty pewien konkretny postęp, abyśmy mogli w istocie przewidzieć skalę czasową rozwiązania dramatu ludzkiego i konfliktu.
Sytuacja humanitarna w Strefie Gazy obecnie pogarsza się.
Mimo że kilka miesięcy temu mieliśmy prawdziwe otwarte więzienie, które stopniowo się zamyka, staje się to bardziej oczywiste niż kiedykolwiek, kiedy każdego dnia sporządzamy rachunek przypadków śmiertelnych, głodu, strachu, użycia broni i jej skutków dla życia cywilów po obydwu stronach murów.
Pomoc humanitarna jest pilnie wymagana w świetle konwencji genewskich i jest bezwzględnie wymagane, aby Izrael umożliwił dostarczenie tej pomocy.
Przepływ osób i towarów musi stać się rzeczywistością, jeśli nie chcemy obserwować rzeczywistej ludzkiej tragedii w tej strefie przybrzeżnej.
Głównymi celami, których realizację musimy wyznaczyć podczas następnej konferencji międzynarodowej są położenie kresu przemocy i zmierzanie do rozwiązania opartego na istniejących rezolucjach, które umożliwią Palestyńczykom i Izraelczykom życie razem w pokoju, zanim będzie za późno.
Panie przewodniczący! Dwadzieścia lat temu były trzy sceny brutalnych konfliktów, które wywoływały ogólnoświatową konsternację: Afryka Południowa, Irlandia i Bliski Wschód.
W przypadku dwóch pierwszych doszło do pojednania i politycznej transformacji.
Na Bliskim Wschodzie nie uczyniono postępu.
Z pewnością sytuacja pogorszyła się.
Katastrofa humanitarna w Strefie Gazy zobowiązuje nas do działania, nas świadomych, że pojednanie i polityczna transformacja są możliwe, konieczne, oczekiwane.
Jednakże oczywistym jest, że Palestyńczycy i Izraelczycy nie mogą sami rozwiązać sporów.
Obydwie strony odwołują się do przemocy, co prowadzi do impasu.
Katastrofa humanitarna w Strefie Gazy jest jednym z najgorszych momentów sześćdziesięcioletniej historii ciągłego konfliktu na Bliskim Wschodzie.
Wzywamy do zapewnienia bezpieczeństwa państwu izraelskiemu i wzywamy do zapewnienia bezpieczeństwa państwu palestyńskiemu.
Obecnie nie gwarantujemy ani jednego ani drugiego.
Wymagana jest nowa droga, nowa metoda.
Oczywistym jest, że administracja Stanów Zjednoczonych jest zobowiązana i ma możliwość wywierania decydującego wpływu na Izrael, na przykład wzywając go do zniesienia blokady Strefy Gazy.
Tak jak Unia Europejska musi przekazywać Palestyńczykom takie same wskazówki, aby zaprzestali przemocy, tak by obydwie strony mogły osiągnąć swe cele w zakresie zapewnienia państwowości poprzez jedyne dostępne środki, jakimi są środki pokojowe.
Ponieważ przedmiotowa rezolucja zostanie przekazana parlamentom Palestyny, Izraela, Egiptu i Zgromadzenia Eurośródziemnomorskiego, konstruktywnym rozwiązaniem dla nas mogłoby być wsparcie i promowanie dialogu parlamentarnego, który zastąpiłby obecną wojnę podjazdową, która musi się zakończyć, aby nie szpeciła już Ziemi Świętej.
(FI) Panie przewodniczący, pani komisarz! W Strefie Gazy ludzie cierpią.
Kryzys humanitarny podczas ostatnich kilku miesięcy niewątpliwie przekształcił się w katastrofę.
Nie jest to już kwestia tylko niedostatku podstawowej żywności.
Gospodarka palestyńska upadła, a prowadzenie działalności gospodarczej stało się trudniejsze.
Codzienne życie ludzi rozpadło się, a organizacje wspierające nie mogą funkcjonować w tym regionie.
Ludzie, którzy tam mieszkają zostali schwytani w pułapkę blokady i, jak powiedziała pani komisarz, na Zachodnim Brzegu pojawiają się takie same problemy.
Mieszkańcy Strefy Gazy są ofiarami nieskutecznej polityki, prowadzonej przez wszystkie strony konfliktu.
Jednym jest mówienie o Hamasie jako wrogu i organizacji terrorystycznej; czym innym jest deklarowanie, że cała Strefa Gazy jest wrogim terytorium.
Jednym jest mówienie o Izraelu jak o wrogu; czym innym jest odmawianie współpracy z dostawcami podstawowych usług i organizacjami międzynarodowymi.
Mimo że stosunki między stronami konfliktu znalazły się w martwym punkcie, obydwie strony są zobowiązane do przestrzegania podstawowych praw człowieka.
Rezolucja grup parlamentarnych jest wyjątkowo bezpośrednim wyrażeniem opinii w sprawie kryzysu na Bliskim Wschodzie.
Jest pozbawiona jakiegokolwiek ukrytego motywu politycznego.
Wszystko, co pozostało, to głębokie zaniepokojenie Europy o życie ludzi w Strefie Gazy.
Chciałabym przypomnieć każdemu, że jest to takie samo zaniepokojenie, jakie wyraziliśmy już w tym roku.
Nie możemy wziąć jednej ze stron i nie możemy wytykać palcami.
Cierpienie niewinnych ludzi sprawia, że chęć wybaczenia i poszukiwanie uzasadnienia dla sytuacji w Strefie Gazy są niestosowne.
Żądamy tylko jednego: aby strony konfliktu umożliwiły nam pomoc i aby w szczególności pomogły sobie, ponieważ jest to kryzys ludzkości na wielką skalę.
Pani komisarz! Mam nadzieję, że przekaże pani to jedno żądanie Europy dotyczące sytuacji w Strefie Gazy stronom konfliktu, Lidze Arabskiej i kwartetowi.
Panie przewodniczący, pani komisarz, panie i panowie! Chciałbym podziękować wszystkim państwu za państwa komentarze, których z uwagą wysłuchałem.
Rozumiemy, że stałe i trwałe poparcie dla rozwoju gospodarczego terytoriów palestyńskich jest jedną z podstaw pokoju.
Istnieje silne powiązanie pomiędzy bezpieczeństwem, stabilnością polityczną a gospodarką.
Pokój i bezpieczeństwo nie mogą zatem zostać osiągnięte, jeśli nie zostanie ustanowiona silna i trwała podstawa wraz z procesem pokojowym, który musi być wiarygodnym procesem pokojowym.
Wszystkie te inicjatywy odzwierciedlają nasze zobowiązanie do wspierania i pomocy w zakresie poprawy warunków życia ludności palestyńskiej w Transjordanii, a także w Strefie Gazy.
Są zadania, które chcielibyśmy nadal wykonywać i jesteśmy przekonani, że konferencja krajów będących darczyńcami, która odbędzie się w grudniu w Paryżu, dostarczy społeczności międzynarodowej sposobności, aby wyrazić swoje wsparcie, mamy nadzieję, że w praktyczny sposób, dla Autonomii Palestyńskiej i Palestyńczyków w ogóle.
Bardzo ważne jest, aby społeczność międzynarodowa nie opuszczała ludzi w Strefie Gazy, tak aby ich niepewna sytuacja humanitarna nie była już politycznym czynnikiem niestabilności, napięcia i buntu.
Chciałbym powiedzieć, że Unia Europejska posiada strategię polityczną dla procesu na Bliskim Wschodzie opartą na trwałych filarach i dlatego właśnie jest ona pożądanym partnerem procesu politycznego.
Mamy także spójną politykę pomocy dla tych, którzy na terytoriach palestyńskich potrzebują jej najbardziej.
Uważam, że dane statystyczne, które sam przedstawiłem i do których odniosła się pani komisarz, są niewątpliwe tego dowodem.
Mam nadzieję, że wszyscy będą naśladować przykład Unii Europejskiej w tym względzie.
komisarz. - Panie przewodniczący! Wszyscy wiemy, że sytuacja w Strefie Gazy jest dramatyczna.
Jednakże wiemy także, że nawet jeśli przekażemy wiele pomocy humanitarnej, ostatecznie musimy także znaleźć rozwiązanie polityczne.
Jak wcześniej powiedziałam, a urzędujący przewodniczący teraz wspomniał, to spotkanie międzynarodowe jest bardzo ważną okazją.
Wyraźnie stwierdziliśmy, że nie może to być tylko okazja do zrobienia pięknych zdjęć.
Musi to być spotkanie wartościowe merytorycznie, podczas którego, mamy nadzieję, negocjacje i osobiste rozmowy pomiędzy premierem Olmertem a prezydentem Abbasem w istocie się zmaterializują w postaci ważnego początkowego dokumentu, dotyczącego ponadto bardzo trudnych kwestii. Należy uwzględnić fakt, iż od tego momentu grupy robocze będą zobowiązane rozwijać te idee.
Wszyscy wiemy, że jest wiele możliwych alternatywnych rozwiązań.
Jednocześnie przez bardzo długi okres nie było dotychczas żadnej możliwości spotkania dwóch stron na tego rodzaju międzynarodowym spotkaniu, przy wsparciu Unii Europejskiej, USA, Rosji i Narodów Zjednoczonych, a także z poparciem Ligii Arabskiej.
Bardzo ważne jest, aby tym razem Amerykanie także powiedzieli, że także są gotowi do zaproszenia tzw. "grupy wykonawczej” Ligii Arabskiej, w tym Syrii i Arabii Saudyjskiej.
Dowodzi to, że istnieje pewne otwarcie.
Biorąc to pod uwagę, bardzo dobrze wiemy i było to oczywiste od drugiego zorganizowanego przez nas spotkania, posiedzenia komitetu łącznikowego ad hoc, że nie możemy prowadzić tylko negocjacji politycznych.
Musimy także dokonać zmian na miejscu.
Ma to w rzeczywistości zasadnicze znaczenie.
Chodzi o wspieranie rozwoju gospodarczego, co jest częścią mandatu Tony'ego Blaira, w realizacji którego także pragniemy go wspierać w możliwie największym stopniu, ponieważ jest możliwość i sposobność, którą możemy wykorzystać.
Oczywiście wiemy i on także wie - odbyłam z nim długą dyskusję - że warunkiem wstępnym polepszenia sytuacji gospodarczej, na co także wyraźnie wskazał Bank Światowy, jest poprawa w zakresie dostępu i ruchu, wpieranie sektora prywatnego w Strefie Gazy, który musi pozostać częścią tamtejszej gospodarki, a także wspieranie takich działań, jak dobre zarządzanie.
Chcemy stworzyć trwałe państwo palestyńskie, w którym sytuacja będą dojrzała, że tak powiem, w wymiarze politycznym.
Zgadzam się, że nie możemy zastosować "szybkiego rozwiązania”, ale jednocześnie to, czego obecnie potrzebujemy, to proces negocjacyjny, który wreszcie się rozpocznie, oraz projekty "szybkiego startu”.
Jest to obszar już przez nas przygotowywany, tak aby był gotowy po spotkaniu międzynarodowym, a może po lub w czasie planowanej konferencji.
Rozpatrujemy projekty - które, nawiasem mówiąc, zostały wybrane i wsparte przez nas, a także przez Tony'ego Blaira - takie jak projekt odnowienia szkół, dzięki któremu ludzie dostrzegą, że coś zostało zrobione na miejscu.
Jest także wiele innych projektów, które obecnie rozpatrujemy, próbując znaleźć właściwe odpowiedzi, i w odniesieniu do których także potrzebujemy wsparcia Izraela.
Jest także oczywistym, że należy wziąć pod uwagę obawy o bezpieczeństwo Izraela.
Jednak ostatecznie musimy znaleźć rozwiązanie polityczne, a to właśnie prezydent Abbas został wybrany na prezydenta wszystkich Palestyńczyków.
W związku z tym musimy obecnie mu zaufać oraz pracować z nim i wspierać go.
Chciałabym podziękować także za bardzo wspaniałomyślne umożliwienie Komisji w 2008 r. natychmiastowego zwiększenia o 10.000 euro budżetu dla Palestyńczyków.
Z pewnością będziemy potrzebować tych pieniędzy i będzie to szczególnie ważne dla naszej planowanej konferencji.
Pozwolę sobie także powiedzieć, że wspieramy nie tylko chrześcijan - o tym wspomniał pan poseł Belder - ale także najbardziej narażone grupy ludności palestyńskiej, spośród których niektórzy, ale nie wszyscy, są chrześcijanami.
Naszym kryterium jest potrzeba, nie religia, jak wcześniej wspomniałam.
Pozwolę sobie wreszcie powiedzieć, że jesteśmy w pełni świadomi tego, co wielu z państwa powiedziało.
Przeanalizowaliśmy sytuację.
Jedyną drogą jest znalezienie rozwiązania politycznego, jednocześnie próbując złagodzić cierpienie w największym możliwym stopniu.
Otrzymałem projekt rezolucji złożony zgodnie z art. 103 ust.
2 Regulaminu.
Zamykam debatę.
Głosowanie odbędzie się jutro, tj. 11.10.2007r.
Oświadczenia pisemne (art. 142)
na piśmie. - Dołączam do innych w wezwaniu Izraela do wywiązania się ze zobowiązań, jakie posiada on na mocy konwencji genewskich, i zagwarantowania przepływu do Strefy Gazy pomocy humanitarnej, wsparcia humanitarnego i usług podstawowych, takich jak energia elektryczna i paliwo.
Izrael musi znieść blokadę Strefy Gazy i zapewnić przepływ osób i towarów w Rafah, zgodnie z porozumieniem w sprawie ruchu i dostępu oraz misją pomocy granicznej UE, a także przepływ towarów w Karni.
Wszystkie instytucje Unii, w tym Rada, Wysoki Przedstawiciel ds. Wspólnej Polityki Zagranicznej i Bezpieczeństwa oraz Komisja muszą stawić czoła pełnej odpowiedzialności w zakresie wdrożenia tego porozumienia.
Wreszcie powtarzam wezwanie Izraela do zagwarantowania przepływu aktywów finansowych do Strefy Gazy, który został zawieszony w dniu 25 września 2007 r., biorąc pod uwagę, że brak dostępu do jakichkolwiek aktywów finansowych ma poważny negatywny wpływ na gospodarcze, społeczne i codzienne życie ludności Palestyny.
Polityka morska dla Unii Europejskiej
Kolejnym punktem porządku dziennego jest debata nad komunikatem Komisji dotyczącym polityki morskiej dla Unii Europejskiej.
komisarz. - Panie przewodniczący! Dzisiaj jest ważny dzień.
Dokładnie 500 lat temu niemiecki kartograf Martin Waldseemüller stworzył swą zadziwiającą, niepowtarzalną wersję nowego wspaniałego świata, w którym Europa była połączona z Afryką, Azją i Amerykami przez oceany i morza.
10 października jest także dniem, w którym król Portugalii zlecił Bartolomeu Diasowi, aby szukał drogi handlowej wiodącej do Azji, a w Stanach Zjednoczonych dzisiaj obchodzona jest rocznica odkrycia przez Kolumba nowego świata.
Jest to zatem dzień wart przypomnienia w morskim świecie.
Osobiście jestem dumny, że przyszedłem dzisiaj tutaj do tego Parlamentu, aby rozmawiać o nowej i ekscytującej przyszłości morskiej Europy.
Jest to przyszłość, która jest oparta na silnym morskim dziedzictwie, które Europa odziedziczyła z przeszłości, które jednak strategicznie patrzy w przyszłość, aby określić, jak można wzmocnić dobrobyt i dobrą koniunkturę Europy, które są tak ściśle uzależnione od oceanów i mórz.
Komisja, zainspirowana naszą własną odmienną wizją mórz i oceanów, zaproponowała dzisiaj zintegrowaną politykę morską dla Unii.
Po raz pierwszy w ciągu 50 lat jej istnienia Unia Europejska wyraźnie uznała, że konieczne jest zintegrowania podejście do mórz i oceanów.
Ten radykalny zwrot ma swe źródło w nieodpartym argumencie, że istnieje morski wymiar faktycznie każdej ważniejszej kwestii, jakiej Europa dzisiaj stawia czoło, do których należą między innymi energia, zmiany klimatyczne, innowacje, konkurencja międzynarodowa, tworzenie miejsc pracy, ochrona środowiska, handel, transport, itp.
Niezależnie od tego, jaki sektor uwzględnimy, możemy dostrzec silne powiązanie pomiędzy nim a sektorem morskim.
Byłoby nierozsądne, a w istocie krótkowzroczne, gdyby Unia Europejska funkcjonowała w tych obszarach polityki bez uwzględnienia ich zależności od kwestii morskich.
To czego potrzebujemy, to jednolita wizja, w której polityka może być tworzona w sposób spójny i kompleksowy, aby zmaksymalizować potencjał tych intensywnych i złożonych wzajemnych zależności.
W momencie, gdy dyskusje na temat globalnego ocieplenia, globalizacji i konkurencyjności UE nabrały pilnego charakteru, nie można ignorować niewątpliwej potrzeby wprowadzenia strategii morskiej, która bezpośrednio dotyczy tych kwestii.
Dzisiaj mam przyjemność ogłosić, że Kolegium członków Komisji poparło dokument dotyczący zintegrowanej polityki, który zapewni dokładnie to, czego Unii Europejskiej dotychczas brakowało: prawdziwej, jednolitej wizji oceanów i mórz.
Nie jest to tylko kwestia rybołówstwa lub żeglugi albo handlu lub rozwoju regionalnego albo badań lub zatrudnienia albo środowiska lub stosunków z krajami trzecimi.
Jest to polityka, która obejmuje wszystkie te kwestie, łączy wszystkie te siły i traktuje je jako wzajemnie powiązaną całość.
Jest to polityka, która będzie zasilać i będzie się żywić innymi rodzajami polityki wspólnotowej.
Na dzisiejszym spotkaniu Kolegium przyjęto w rzeczywistości pakiet dokumentów.
Ten pakiet składa się w trzech kluczowych części składowych.
Pierwszym jest komunikat, który uszczegóławia wyżej wspomnianą politykę morską Unii Europejskiej.
Towarzyszy mu plan działań, który nakreśla pierwsze kroki, jakie zostaną podjęte w kierunku wdrożenia tej polityki.
Następnie jest komunikat, który przedstawia wnioski, jakie zostały osiągnięte po przeprowadzeniu szerokich i niezmiernie pomyślnych konsultacji społecznych, które były prowadzone przez ponad rok.
Myślę, że szybko rozpoznają państwo kluczowe elementy pakietu, ponieważ odzwierciedlają one w dużym stopniu priorytety, jakie sami państwo określili.
Pozwolą państwo, że wymienię następujące: wykorzystywanie sił europejskich w celu zwalczania zmian klimatycznych poprzez badania i innowacje, poprzez bardziej wyszukane planowanie dla szczególnie narażonych linii brzegowych i poprzez objęcie przywództwa w dyskusjach międzynarodowych; europejska strategia na rzecz badań morskich i zobowiązanie do osiągania doskonałości w zakresie technologii i innowacjach w zakresie badań morskich w celu wspomożenia osiągnięcia celów lizbońskich w zakresie wzrostu i zatrudnienia oraz w celu pełnego wykorzystania możliwości, które zapewniają nowe technologie; lepsze uregulowanie transportu morskiego, aby pomóc stworzyć prawdziwą, wolną od przeszkód europejską przestrzeń transportu morskiego na rynku wewnętrznym oraz wesprzeć handel zagraniczny UE w erze globalizacji; poszanowanie zasadniczej roli w osiąganiu wzrostu gospodarczego i zbadanie, w jaki sposób finansowanie UE może w największym stopniu wzmocnić zrównoważony wzrost i pobudzić koniunkturę w najbardziej oddalonych i znajdujących się w niekorzystnej sytuacji regionach; zapewnienie, aby wszelkie formy rozwoju uwzględniały wpływ na środowisko poprzez poparcie przyjaznej dla środowiska żeglugi, obniżenie ryzyka zanieczyszczeń oraz wspieranie rybołówstwa opartego na ekosystemach; lepsze wykorzystanie narządzi planowania, sieci danych i koordynacji horyzontalnej w celu wsparcia podejmowania decyzji w zakresie przestrzeni morskich i obszarach nadbrzeżnych oraz zapewnienia międzynarodowej zgodności z zasadami; wsparcie klastrów morskich i regionalnych centrów doskonalenia morskiego w celu zwiększenia konkurencyjności Europy.
Pomoże to w szczególności małym firmom, które są tak ważną częścią najnowocześniejszych europejskich branż morskich.
Pomoże to osiągnąć wielki potencjał wzrostu turystyki przybrzeżnej i morskiej i będzie dodatkowym czynnikiem pomocy na rzecz poprawy atrakcyjności przewoźników morskich.
Komisja dzisiaj przyjęła także komunikat mający na celu wzmocnienie atrakcyjności zawodów morskich poprzez zainicjowanie przeglądu wyłączeń, które odnoszą się do marynarzy i rybaków, zawartych w prawodawstwie Unii Europejskiej z zakresu prawa pracy.
Jest to wrażliwy obszar o wielkim znaczeniu dla wielu zainteresowanych stron.
Dzisiaj został także opublikowany dokument ramowy w sprawie ważnych powiązań pomiędzy polityką energetyczną Unii Europejskiej a polityką morską.
Dobrze wiemy, że mamy przed sobą wielkie wyzwania.
Aby im stawić czoło, potrzebujmy konkretnych wniosków - wniosków, które są wystarczająco ambitne, sprostać wyzwaniom, jakie przed nami stoją.
W ubiegłych stuleciach morza i oceany otwarły przed Europą nowe i fascynujące możliwości.
Obecnie, na początku XXI wieku, mamy nadzieję odkryć nasz własny nowożytny Nowy Świat możliwości.
Uważam, że naprawdę rozpoczynamy coś nowego.
Uważam także, że poprzez wdrożenie działań wyszczególnionych w przyjętym dzisiaj pakiecie zdecydowanie wprowadzimy Europę na ścieżkę prowadzącą do wykorzystania tych możliwości w nowatorski sposób.
Jak mówi powiedzenie: "kto nie ryzykuje, ten nie wygrywa” i chociaż jest to prawdą i oczywiście jest częścią inspiracji, która posuwa nas naprzód, należy zauważyć, że jak podróże odkrywców w przeszłości, dzisiejsze przedsięwzięcia także będą wiązać się z kosztami.
Pierwszy etap będzie miał miejsce w 2008 r., w którym zostanie podjętych wiele działań przygotowawczych; będą one potrzebować zaangażowania innych partnerów i będziemy musieli zapewnić, przy państwa wsparciu, konieczne finansowanie.
Działania te są bezpośrednią kontynuacją koncepcji leżących u podstaw państwa sprawozdania z dnia 12 lipca, gdzie z zadowoleniem zauważyłem, że wyraźnie zaznaczyli państwo swe wsparcie dla tych działań.
Jest wiele innych działań wspierających, które już są na zaawansowanym etapie i które obejmują komunikat z dnia 17 października w sprawie polityki portowej, kolejny dotyczący nielegalnych, nieraportowanych i nieuregulowanych połowów oraz trzeci dotyczący zrównoważonej turystyki.
Będą one kontynuowane poprzez działania dotyczące klastrów morskich i transportu morskiego.
Uzupełnieniem tego będzie dyskusja, jaka odbędzie się w dniu 22 października w Lizbonie z udziałem ministrów ds. morskich 27 państw członkowskich, która zgromadzi między innymi ministrów transportu, rybołówstwa, środowiska i obrony.
Zasili to kolejną dyskusję, która odbędzie się podczas grudniowego szczytu Rady Europejskiej w celu wsparcia tej polityki.
A zatem dzisiaj nie znajdujemy się na końcu podróży, ani nie jest to jej początek.
Jest to jednakże znaczący kamień milowy, wyznaczający zdecydowane przejście z okresu refleksji do tego, czego państwo w Parlamencie wymagali od nas i tego, na co my w Komisji oczekujemy: czasu działania.
Parlament Europejski był kluczowym podmiotem w tym procesie i dostarczył nam bezcennych opinii.
Chciałbym zatem ponowić moje podziękowania dla Parlamentu w ogólności, a w szczególności dla sprawozdawców i posłów, którzy wykazali szczególne zainteresowanie tym projektem.
Byłem szczególnie zadowolony z udziału w wielu przesłuchaniach i posiedzeniach zorganizowanych w Parlamencie.
Z niecierpliwością oczekuję na kontynuację tego dialogu.
Parlament pozostanie głównym podmiotem w zakresie rozwoju tej polityki.
Osiągnięcie sukcesu w zakresie polityki morskiej nie jest czymś, co Komisja może lub chce czynić sama.
Jej sukces zależy od utrzymania wspólnego podejścia.
Mam nadzieję, że mogę liczyć na państwa stałą współpracę.
Jak powiedziałem na początku mojego oświadczenia, dzisiejszy dzień jest szczególnie godny odnotowania.
Wyruszyliśmy w nową i fascynującą podróż.
Jest to przygoda, które zgodnie z naszym zaufaniem i wiarą przeniesie lepszą i trwałą koniunkturę dla Europy.
Mamy przed sobą ocean możliwości.
(DE)Panie przewodniczący, panie komisarzu! Chciałbym przeprosić w imieniu sprawozdawcy Parlamentu ds. zielonej księgi w zakresie polityki morskiej, Willi'ego Piecyka.
Nie może być tutaj dzisiaj i ja chciałbym przekazać jego pozdrowienia.
Chciałbym wyrazić moje uznanie - jestem członkiem komisji ds. środowiska - w odniesieniu do połączeń transportu morskiego dla statków.
Kwestia ta została włączona i, gdybyśmy mogli doprowadzić do podejmowania tego rodzaju decyzji, jest to bardzo korzystne dla jakości powietrza w Europie i bardzo sprzyjające obniżeniu emisji CO2.
Zielona księga w dotycząca polityki morskiej zawiera także dyskusję dotyczącą faktu, że statki powinny być objęte systemem handlu emisjami.
Jesteśmy zaledwie na etapie pierwszego czytania w odniesieniu do włączenia transportu powietrznego do systemu handlu emisjami.
Nie było także przepisu dotyczącego ruchu powietrznego w protokole z Kioto, a zatem bardzo praktyczne pytanie brzmi następująco: kiedy Komisja zamierza przedstawić wniosek dotyczący włączenia ruchu morskiego do systemu handlu emisjami?
Pani przewodnicząca! Mogę, przy okazji komunikatu Komisji dotyczącego polityki morskiej dla UE, przypomnieć tej Izbie o stałym embargo, nałożonym kilka lat temu przez Turcję na wszystkie statki związane z Republiką Cypru.
Embargo to wyrządza wielką szkodę sektorowi żeglugowemu, nie tylko na Cyprze, ale w UE w ogólności ...
(Uwagi z sali)
Mówię po angielsku.
Byłoby rzeczywiście interesujące, gdybyśmy tłumaczyli z angielskiego na angielski.
Mówiłem właśnie o embargo, które Turcja nakłada na Cypr od kilku lat, i mówiłem, że wyrządza to ogromną szkodę nie tylko Cyprowi, który jest państwem członkowskim, ale także UE w ogólności.
Mogę ponownie zwrócić się do pana komisarza, aby podwoił swe wysiłki w celu przekonania rządu tureckiego, by ponownie rozważył tę decyzję dotyczącą kontynuowania nakładania tego niesprawiedliwego i niekoniecznego embarga na statki państwa członkowskiego UE.
Rozumiem, że musimy działać łagodnie - raczej łagodnie - w stosunku do Turcji, ale tracimy cierpliwość.
Przede wszystkim jaki rodzaj polityki morskiej możemy prowadzić, jeśli statki państwa członkowskiego nie mogą korzystać z portów w strefach żeglugowych państwa kandydującego do członkostwa?
Panie komisarzu! Czy może nas pan zapewnić, że pilnie zwróci pan na tę sprawę baczną uwagę?
Pani przewodnicząca! Chciałbym pogratulować panu komisarzowi Borgowi tego bardzo zadowalającego i wizjonerskiego planu działań dotyczącego w szczególności kwestii z zakresu rybołówstwa, którymi jestem zainteresowany: zintegrowanej sieci nadzoru morskiego, która według mnie posiada zasadnicze znaczenie, jeśli mamy zamiar poprawić bezpieczeństwo i zlikwidować nielegalne, nieraportowane i nieuregulowane połowy; planu mającego na celu położenie kresu niszczącym połowom włokami dennymi na najważniejszych morzach; planu mającego na celu poprawę warunków życia ludzi, którzy pracują w branży rybołówstwa, oferującej jedne z najbardziej niebezpiecznych i najniżej opłacanych miejsc pracy w UE; poprawę współpracy pomiędzy strażą nadbrzeżną; zakończenia odrzucania i wspierania akwakultury, która zapewnia w UE 65 000 miejsc pracy w pełnym wymiarze czasu pracy - wszystko to jest wspaniałe.
Szczególnie podoba mi się pomysł planu działania ukierunkowanego na morskie planowanie przestrzenne i moje pytanie dotyczy tej konkretnej kwestii.
Kto za to zapłaci?
Niektóre państwa członkowskie już to uczyniły.
Już mają plany przestrzenne dla swoich obszarów morskich.
Myślę, że te morskie plany przestrzenne będą mieć specjalną wartość.
Kto za to zapłaci w międzyczasie?
komisarz. - Pani przewodnicząca! W odniesieniu do pytania przedłożonego przez szanownego posła, pana Groote'a, dotyczącego emisji CO2: chciałbym podkreślić fakt, że emisje w wartościach bezwzględnych, pochodzące ze statków w odniesieniu do transportu morskiego, są niższe niż w przypadku innych kategorii, takich jak transport powietrzny, a nawet samochodowy.
Jednakże, w odniesieniu do poszczególnych statków, prawdą jest, że emisje CO2 z nich pochodzące są znaczne.
W związku z tym zasadnym byłoby podjęcie działań i zachęcenie branży żeglugowej, aby podjęła konieczne działania w celu obniżenia emisji CO2, jeśli chcemy zmaksymalizować potencjał wzrostu w odniesieniu do transportu morskiego - ponieważ bez wątpienia istnieje potężny potencjał dalszego wzrostu w odniesieniu do transportu morskiego, ale musi to być powiązane z obniżeniem emisji CO2, jeśli chcemy doprowadzić do sytuacji, w której transport morski stanie się jeszcze bardziej przyjazny dla konsumenta.
W tym celu ważne jest, aby podkreślić fakt, że ponieważ mamy do czynienia z branżą światową, inicjatywy powinny być podejmowane przede wszystkim na szczeblu światowym.
A zatem trzeba uczynić wysiłek na skalę międzynarodową i Unia Europejska byłaby przygotowana do objęcia przewodnictwa w ramach Międzynarodowej Organizacji Morskiej w celu ustanowienia standardów w odniesieniu do emisji CO2.
W przypadku braku postępu Komisja rozważyłaby inne opcje w celu skutecznego obniżenia emisji CO2.
Należy także wspomnieć o fakcie, że istnieją przypadki, w których z uwagi na istniejące niezgodności istnieje niejako zachęta do zwiększania emisji CO2.
Na przykład w przypadku barteru, ponieważ korzystanie z energii elektrycznej w porcie jest opodatkowane, wiele statków ostatecznie nie wyłącza silników, aby oszczędzić koszty, ponieważ paliwo jest zwolnione od cła.
A zatem gdyby istniał środek zlikwidowania tych rozbieżności, istniałaby zachęta dla statków, aby pobierały prąd z sieci elektrycznej.
W odniesieniu do pytania postawionego przez pana Matsakisa dotyczącego embargo nałożonego przez Turcję na Cypr, przede wszystkim chciałbym podkreślić fakt, że odnośnie do negocjacji w sprawie przystąpienia Turcji, jeden lub dwa rozdziały, które nie zostały otwarte i nie zostaną otwarte, zanim Turcja nie wprowadzi środków zapobiegawczych, odnoszą się do transportu i rybołówstwa, które wchodzą w zakres moich kompetencji.
A zatem robimy wszystko, co w naszej mocy, aby przekonać Turcję do ponownego rozważenia swojego stanowiska.
Oczywiście przyglądamy się tej kwestii, aby znaleźć sposób na bliższą współpracę z Turcją, aby zastosować - także w ramach przygotowań do jej ewentualnego przystąpienia - dorobek wspólnotowy w zakresie tego rodzaju środków.
Chciałbym także powiedzieć, że w odniesieniu do pytania postawionego przez pana Stevensona, dotyczącego planowania przestrzennego i tego, kto zapłaci za planowanie przestrzenne, proponujemy przeniesienie planowania przestrzennego na szczebel wspólnotowy, ale planowanie przestrzenne powinno wchodzić w zakres uprawnień państw członkowskich i być ich zadaniem.
Jednakże chcielibyśmy zachęcić państwa członkowskie, które nie wprowadziły planowania przestrzennego, do wprowadzenia go w ten sposób, w jaki uczyniły to inne państwa członkowskie.
Możemy przytoczyć przykłady planowania przestrzennego, które zostały wprowadzone przez niektóre państwa członkowskie jako przykłady tej praktyki godne naśladowania przez inne państwa członkowskie.
Postaramy się dostrzec tam pewną zgodność środków z zakresu planowania przestrzennego, które zostały wprowadzone przez państwa członkowskie, tak abyśmy nie doprowadzili do sytuacji, w której będziemy mieć systemy, które będą znacznie się od siebie różnić.
A zatem będziemy zachęcać do tworzenia systemów planowania przestrzennego; będziemy pomagać w tworzeniu koniecznych narzędzi w celu umożliwienia funkcjonowania planowania przestrzennego w bardziej efektywny sposób i postaramy się ustanowić wytyczne w celu ustalenia wspólnego modelu planowania przestrzennego, ale ostatecznie wprowadzenie planowania przestrzennego w odniesieniu do wód państw członkowskich jest ich uprawnieniem i zadaniem.
Panie komisarzu! Moje najgorętsze gratulacje, ponieważ ten dokument rzeczywiście prowadzi do harmonizacji, która jest tym, czego potrzebujemy w zakresie dwóch ważniejszych kwestii dotyczących rybołówstwa.
Z jednej strony istnieje potrzeba zabezpieczenia warunków pracy rybaków, a z drugiej strony, harmonizacji rybołówstwa poprzez zarządzanie oparte na ekosystemie.
W międzyczasie chciałbym zapytać pana, panie komisarzu, czy może pan potwierdzić doniesienia Financial Times, zgodnie z którymi badania zlecone przez Dyrekcję Generalną ds. Gospodarki Morskiej i Rybołówstwa ostro krytykują skutki mikrozarządzania ekosystemami przez Brukselę, przedstawiając niekorzystny przegląd wspólnej polityki rybołówstwa prowadzonej przez ostatnie dwadzieścia pięć lat i stwierdzając, że rybołówstwo podlegające wspólnej polityce rybołówstwa odnotowuje dużo wyższy wskaźnik przekroczenia kwot połowów, niż wynosi średnia ogólnoświatowa.
Czy to sprawozdanie istnieje, czy ma być przedłożone Komisji Rybołówstwa Parlamentu Europejskiego i co pan komisarz sądzi o tej krytyce?
(FR) Panie przewodniczący! Ja także przyłączam się do gratulacji dla pana komisarza Borga za wykonaną pracę.
Zakończył słowami "wiara i zaufanie” i natychmiast przywiodło mi to na myśl "wiarę i zaufanie”, które były kiedyś ładnym mottem.
Uwierz i odważ się!
Pan się odważył.
Myślę, że wizja, jaką pan teraz szczególnie wyraźnie przedstawił w komunikacie, który leży przed nami, jest z pewnością krokiem we właściwym kierunku.
Chciałbym zadać jedno pytanie, które jest szczególnym wyrazem zaniepokojenia - a istnieje pewne zaniepokojenie - dotyczące sektora rybołówstwa w tym zakresie.
Wdrożenie zintegrowanego zarządzania strefą przybrzeżną na pewno zaczerpnie pewne środki z Europejskiego Funduszy Rybackiego.
Obawa polega na tym, że ten fundusz europejski, którego niedoskonałości stanowiły już wiele razy przyczynę skarg, jest jedynym wykorzystywanym funduszem.
Chciałbym, aby pan komisarz zapewnił nas w tej kwestii i potwierdził, że fundusze strukturalne, oczywiście fundusze konieczne dla rozwoju i ochrony środowiska, także przyczynią się do wdrożenia tej polityki.
komisarz. - Pani przewodnicząca! Przede wszystkim w odniesieniu do pytania postawionego przez panią Sudre dotyczącego regionów najbardziej oddalonych: bez wątpienia w zakresie polityki morskiej nie zmierzamy do formułowania - jak wynika moim zdaniem z niebieskiej księgi, która właśnie została przyjęta, oraz z planu działań - uniwersalnej polityki.
A zatem należy w szczególności uwzględnić specjalne właściwości regionów oddalonych i najbardziej oddalonych.
Druga strona medalu jest taka, że regiony najbardziej oddalone oferują Unii Europejskiej olbrzymie korzyści.
Dzięki nim stają się dostępne inne oceany, do których w przeciwnym razie nie mielibyśmy dostępu.
I jeśli mogę przywołać rybołówstwo jako jeden przykład, fakt, że posiadamy regiony najbardziej oddalone na Oceanie Indyjskim, na przykład takie jak Reunion, jest przykładem, który pokazuje, że posiadamy bezpośredni głos w regionalnych organizacjach rybołówstwa, które już istnieją i tych, które próbujemy wspierać w przypadku tego oceanu.
A zatem z pewnością zachęcałbym do przyjrzenia się szczególnym właściwościom regionów najbardziej oddalonych.
Musimy także zadbać o to, by maksymalizować korzyści, które te najbardziej oddalone regiony mogą czerpać.
Tak, jeśli chcemy wykorzystywać je jako laboratorium, na przykład w celu rozwoju energii odnawialnych, powinniśmy z pewnością wspierać i zachęcać do tego, jednocześnie dbając o to, aby w żaden sposób im nie zagrażać.
W odniesieniu do pytania przedłożonego przez pana Casaca dotyczącego podejścia opartego na ekosystemach, chciałbym przede wszystkim powiedzieć, że Dyrekcja Generalna ds. Gospodarki Morskiej i Rybołówstwa zleciła badanie eksperckie.
Jest to zwykłe okresowe badanie dotyczące funkcjonowania wspólnej polityki rybołówstwa, ewentualnych pułapek, na które się natknięto, abyśmy w oparciu o to badanie mogli się uczyć na doświadczeniach z przeszłości i abyśmy spróbowali zapewnić poprawę.
Przede wszystkim nie dostrzegam żadnego problemu związanego z udostępnieniem tego badania Komisji ds.
Rybołówstwa. Wiemy, że jest ono bardzo krytyczne, ale akceptujemy tę krytykę, ponieważ ostatecznie próbujemy wdrożyć reformy wspólnej polityki rybołówstwa z 2002 r.
Jesteśmy wciąż, w 2007 r., na etapie początkowym rzeczywistego wdrażania reform poprzez działania ukierunkowane na wieloletnie zarządzanie i plany naprawcze, poprzez działania na rzecz zarządzania rybołówstwem w większym stopniu opartym na ekosystemie.
Odziedziczyliśmy wiele lat zarządzania rybołówstwem w sposób niedostosowany do postępu naukowego, do wielkiego wzrostu liczby statków, która wykroczyła poza wszelkie limity, niejako wbrew zrównoważonym połowom.
I musimy rozwiązać ten problem i doprowadzić do powstania systemu zrównoważonego rybołówstwa, wprowadzenia środków i inicjatyw, które, mam nadzieję, zdobędą pełne poparcie Parlamentu, takich jak: polityka w zakresie odrzutów; środki i inicjatywy w odniesieniu do wieloletniego zarządzania rybołówstwem; zarządzanie rybołówstwem poprzez ustanowienie ściślejszych stref, ściślejszych sezonów - są to wszystko środki, które są w pełni zgodne z podejściem opartym na ekosystemach i maksymalnie zrównoważoną wydajnością.
Mamy pierwszy przykład planu zarządzania w oparciu o maksymalnie zrównoważoną wydajność w zakresie zarządzania połowami płastugi i soli, który został przyjęty podczas szczytu Rady w czerwcu tego roku.
A zatem mamy nadzieję, że nadal będziemy podążać w tym kierunku w celu uzyskania właściwego planu zarządzania rybołówstwem na podstawie podejścia opartego na ekosystemach.
W odniesieniu do pytania przedłożonego przez pana Morilliona, przede wszystkim chciałbym zapewnić go, że zintegrowane podejście do kwestii morskich nie będzie finansowane z Europejskiego Funduszu Rybackiego.
Europejski Fundusz Rybacki na lata 2007-2013 został rozdzielony.
Otrzymaliśmy krajowe plany strategiczne i programy operacyjne faktycznie ze wszystkich państw członkowskich, przeglądamy je i są one oczywiście ukierunkowane na rybołówstwo i akwakulturę.
Jednakże w odniesieniu do spraw morskich musimy poszukać innych źródeł finansowania.
Powiedziałbym, że najbardziej logicznym źródłem finansowania mogłyby być fundusze strukturalnie, chociażby fundusze regionalne, ponieważ ostatecznie strefy przybrzeżne są regionami Unii Europejskiej.
A zatem w większym stopniu należy skupić się na specyficznych potrzebach stref przybrzeżnych i opływających je morzach, tak aby w ten sposób można było przekierować, w razie konieczności, finansowanie inicjatyw i projektów, które w pełni dążą do ustanowienia właściwych narzędzi dla zarządzania zintegrowaną polityką morską.
(PT) Chciałbym dołączyć moje gratulacje dla pana komisarza do tych, które juz tutaj zostały wyrażone, za przedstawiony przez niego dzisiaj dokument w sprawie planu działań na rzecz rozwoju polityki morskiej dla UE i chciałbym powiedzieć, że dokument dzisiaj przedstawiony zawiera szereg inicjatyw, o których warto wspomnieć, w tym wniosek dotyczący europejskiej strategii na rzecz badań morskich, wsparcia dla zintegrowanego podejścia do krajowej polityki morskiej, oraz zalecenie, aby Europa na szczeblu nadzoru morskiego funkcjonowała jako sieć, a także wniosek dotyczący ustanowienia wielosektorowych klasterów morskich, wraz z między innymi odpowiednim dostosowaniem finansowym na szczeblu europejskim.
Wreszcie w trakcie tej debaty publicznej chciałbym postawić następujące pytanie panu komisarzowi: duża część przedstawionego planu działań może być prowadzona i wspierana przez samą Komisję, ale oczywiście nie będzie ona miała wsparcia Rady i państw członkowskich.
Usłyszeliśmy, jak pan komisarz powiedział tutaj dzisiaj, że ważne jest uzyskanie takiego wsparcia podczas grudniowej sesji miesięcznej Parlamentu.
A zatem pytanie brzmi: czy istnieje nadzieja, że będzie efektywne wsparcie, które podniosłoby tę strategię do rangi najważniejszych priorytetów Unii Europejskiej i utrzymało ją na tym szczeblu, czy też jest to wsparcie czysto formalne?
Chciałbym zakończyć drugim pytaniem, które brzmi następująco: jak można zapewnić, aby europejska strategia morska doprowadziła do większej współpracy i koordynacji, bez uciekania się do przenoszenia polityki morskiej, a w szczególności krajowych zasobów morskich, na szczebel wspólnotowy?
(EL) Pani przewodnicząca! Komunikat Komisji w sprawie wspólnej polityki morskiej dla UE przyjmuje to samo antypracownicze podejście.
Obejmuje ono nowe środki mające na celu wzmocnienie konkurencyjności i wzrost zysków wielkich grup przedsiębiorstw morskich, i wskazuje to na intensywność ataku na pracowników.
Jego głównymi celami są: zwiększenie prędkości, z którą dochodzi do koncentracji statków i kapitału w rękach wielkich grup przedsiębiorstw morskich; pełna liberalizacja rynku transportu morskiego i związanych z nim usług; przejęcie strategicznej roli przez instytucje UE, tak aby w pełni wyrazić interesy kapitału organizacji międzynarodowych; rozległe zmiany w zakresie warunków zatrudnienia; obniżenie wartości i prywatyzacja edukacji morskiej w celu stworzenia taniej siły roboczej; nałożenie na pracowników portowych wielorakich obowiązków; biurokratyczne dyrektywy i rozporządzenia, które nie poprawiają warunków bezpieczeństwa statków lub ochrony życia ludzkiego na morzu.
Panie komisarzu! Porozumienie międzynarodowe dotyczące kodyfikacji prawodawstwa dotyczącego pracowników na morzu jest negocjowane.
Jakie jest stanowisko Komisji w tej kwestii?
Jakie środki zamierza ona przyjąć - kończę, pani przewodnicząca - w odniesieniu do sytuacji, za którą być może nie ponoszą państwo wyłącznej odpowiedzialności, czyli wtargnięcia monopolistycznych grup z branży turystycznej i podmiotów indywidualnych na wybrzeże państw członkowskich?
Pani przewodnicząca! Pan komisarz uczynił pewne aluzje do historii morskiej, a zatem chciałbym uczynić to samo.
Większość ludzi zna słowa refrenu hymnu "Rule Britannia”, ale ludzie czasami czynią podstawowy błąd w jednym słowie.
Poprawna wersja nie brzmi "Rule Britannia, Britannia rules the waves”; ale "Rule Britannia, Britannia rule the waves”.
Słowo "rules” daje wyraz patetycznemu stwierdzeniu.
Prawidłowe słowo, "rule”, oznacza nawoływanie i ostrzeżenie.
Słowa te zazwyczaj są rozumiane w ten sposób, że Brytania ma panować nad falami, aby utrzymać swą wolność i niezależność.
Obecnie Brytyjczycy nawet nie rządzą sobą, ponieważ 80% przepisów prawnych leży w kompetencji Unii Europejskiej.
Wspólna polityka morska zrujnowała brytyjski sektor rybołówstwa i spowodowała ekologiczną katastrofę na wodach brytyjskich.
Biorąc pod uwagę dokonania UE, dlaczego mielibyśmy sądzić, że polityka morska UE powinna przynieść mniej katastrofalne skutki niż wspólna polityka morska?
Jest wielkie zainteresowanie ze strony posłów, aby przedłożyć kolejny zestaw pytań i uważam, że powinniśmy w pełni wykorzystać tę ważną debatę.
Panie komisarzu! Chciałabym spytać, czy może pan udzielić krótkich odpowiedzi, tak abyśmy mogli udzielić głosu innym posłom i wtedy zakończyć debatę.
komisarz. - Pani przewodnicząca! W odniesieniu do pytania przedłożonego przez pana Queiró, pozwolę sobie podkreślić fakt, ż oczekujemy znacznego wsparcia.
W dniu 22 października odbędzie się nieformalne posiedzenie ministerialne w celu zebrania poglądów wszystkich państw członkowskich w zakresie pakietu, który proponujemy.
Mamy nadzieję, że pakiet ten zostanie poparty przez Radę Europejską w grudniu.
To jest pierwszy etap.
Jednakże musimy działać ostrożnie, aby nie przekroczyć tego, co może być osiągnięte w krótkim okresie.
Jeśli zakończy się to sukcesem i jeśli pierwsze inicjatywy, które są wdrażane, okażą się skuteczne, będziemy mogli wtedy zapytać państwa członkowskie, czy istnieje wola, aby podążać dalej w kierunku większej integracji spraw morskich.
Jednakże ważne jest, aby podkreślić fakt, że jest to polityka oparta nie na podejściu prawodawczym, ale na zachętach, na ułatwianiu i na tworzeniu koniecznych narzędzi w celu doprowadzenia do większej koordynacji, ściślejszej współpracy i większego zaangażowania zainteresowanych stron.
A zatem jeśli spojrzymy na plan działań, możemy wyraźne dostrzec, że najważniejszą zasadą jest ustanowienie pewnych narzędzi międzysektorowych, które są wymagane w celu zapewnienia rozwoju zintegrowanego podejścia do spraw morskich, a także postrzeganie środków sektorowych w bardziej całościowy sposób, a zatem uwzględnienie wpływu, jaki wywarłoby na przykład podejmowanie decyzji dotyczących rybołówstwa w odniesieniu do innych sektorów, a także w przeciwnym kierunku.
W odniesieniu do drugiego pytania chciałbym podkreślić fakt, że w odniesieniu do polityki morskiej, faktycznie przyjęliśmy dzisiaj komunikat komisarza Špidli, który rozpoczyna dyskusję dotyczącą wyłączeń, jakie istnieją w przypadku pracowników sektora morskiego - w sektorze morskim i sektorze rybołówstwa - w odniesieniu do zwykłego prawodawstwa w zakresie prawa pracy.
Musimy to przeanalizować, aby sprawdzić, czy istnieje możliwość zmniejszenia tych rozbieżności, od których trzeba zacząć, tak aby różnice pomiędzy pracownikami pracującymi na lądzie i pracownikami pracującymi na morzu zostały zmniejszone, bez tworzenia problemów w zakresie konkurencyjności, biorąc pod uwagę, że mamy do czynienia z sektorem międzynarodowym.
Musimy zatem czynić to równolegle z operatorami, tak abyśmy w ten sposób mogli zachęcić ich do wspierania eliminacji tych rozbieżności pomiędzy pracownikami pracującymi na lądzie i pracownikami pracującymi na morzu.
W odniesieniu do pytania przedłożonego przez pana Battena chciałbym powiedzieć, że polityka morska, zintegrowane podejście do spraw morskich, nie jest ze strony Unii Europejskiej odkryciem Ameryki.
Jest to coś, co już zostało uczynione przez kraje takie jak Stany Zjednoczone, jak Kanada, jak Australia, a obecnie przez Japonię, a my w pewnym sensie pozostajemy w tyle.
Musimy nabrać prędkości, tak abyśmy wyrównali poziom do naszych partnerów międzynarodowych w zakresie spraw morskich.
Mogę przypomnieć panu Battenowi, że problemy dotyczące Wielkiej Brytanii i rybołówstwa powstały przed wprowadzeniem wspólnej polityki morskiej.
Wszyscy przypominamy sobie wydarzenia takie jak wojna dorszowa pomiędzy Wielką Brytanią a Islandią, która miała miejsce przed prowadzeniem wspólnej polityki morskiej.
Mówimy o problemie dotyczącym nadmiernych połowów i praw połowowych, które już istniały i które próbujemy uzdrowić poprzez bardziej racjonalne podejście do zarządzania połowami w ramach zreformowanej wspólnej polityki morskiej.
Pani przewodnicząca! Dołączam do gratulacji dla pana komisarza Borga za jego bardzo ważny dokument dotyczący zintegrowanej polityki.
Zgadzam się z tym, co powiedział dzisiaj przewodniczący Barroso: że wielka część naszej przyszłości znajduje się w niewykorzystanym potencjale oceanów i mórz i że polityka ta będzie generować wzrost i miejsca pracy.
Musimy wykorzystać wszelkie możliwości, jakie oferują nam morza i oceany, jednocześnie działając w zrównoważony sposób.
Panie komisarzu Borg! W pełni popieram pańską pracę w dziedzinie technologii i innowacji w zakresie nauk morskich oraz pańskie zobowiązanie w ramach deklaracji z Aberdeen.
Chciałabym potwierdzić wkład Irlandii, w szczególności za sprawą Irlandzkiego Instytutu Morskiego, na rzecz pomocy w tworzeniu tej polityki.
Z zadowoleniem przyjmuję ogłoszenie pakietu dokumentów, który zostanie uruchomiony podczas kadencji tej Komisji, ale ponieważ zostały jeszcze państwu dwa lata, zastanawiam się, czy jest więcej nadziei czy oczekiwania w tym, że cała lista konkretnych działań zostanie rzeczywiście przez państwa wdrożona?
Dzisiejsza prezentacja pana komisarza Špidli dotycząca przeglądu wyjątków w prawie pracy w sektorze morskim i sprawozdanie pana komisarza Piebalgsa dotyczące wzajemnych powiązań pomiędzy polityką energetyczną UE a nową zintegrowaną polityką morską są bardzo dobrym punktem wyjścia, ale jak wiele innych kwestii pakietu, który pan dzisiaj ogłosił, będzie wymagać wniosków legislacyjnych?
(RO) Chciałabym także pogratulować panu komisarzowi jego zintegrowanego podejścia.
Chciałabym zwrócić uwagę na fakt, że po przystąpieniu Rumunii i Bułgarii Unia Europejska obecnie graniczy z Morzem Czarnym, nowym morzem, i ważne jest dla nas wspieranie wspólnej polityki morskiej w tym regionie.
Chciałabym także, aby obszary delt i ujść rzek były chronione i aby były częścią wspólnej polityki morskiej; ponadto chciałabym, by środki mające na celu zwalczanie zanieczyszczeń mórz zostały rozszerzone na wody wewnętrzne, które wpływają do mórz i oceanów, a także na uprzemysłowione obszary wzdłuż wybrzeży.
Uważam, że komunikat pana komisarza jest ważny w odniesieniu do warunków pracy dla żeglarzy i dla tych, którzy pracują w stoczniach, a ponadto uważam, że ważne jest maksymalizowanie wsparcia na rzecz rozwoju infrastruktury i działań na obszarach nadbrzeżnych.
(ES)Pani przewodnicząca! Przede wszystkich chciałbym wyrazić moje niezadowolenie ze sposobu, w jaki jest prowadzona dzisiaj w Parlamencie ta debata.
Byłem pierwszym posłem, który podniósł rękę, aby zabrać głos, a obecnie jestem skazany na to, aby być ostatnim albo jednym z ostatnich i nie mogę mówić dłużej niż jedną minutę.
Następnie chciałbym pogratulować panu komisarzowi i Komisji zarówno komunikatu, jak i całej pracy, jaką wykonali przez rok w zakresie konsultacji z zainteresowanymi stronami oraz próbując uczynić postęp w ramach zintegrowanej polityki morskiej dla całej Unii Europejskiej, biorąc pod uwagę znaczenie środowiska morskiego i ataki, na jakie jest ono ciągle narażone z uwagi na działalność ludzką.
W tym względzie chciałbym zapytać pana komisarza, czy sektor wojskowy, którego działalność czasami ingeruje w środowisko morskie lub ma na nie wpływ, zostanie uwzględniony w polityce wspólnotowej w tym obszarze w celu zapobieżenia ingerencji w środowisko naturalne.
Ponadto stale ma miejsce niekontrolowany dumping.
Kiedy zostaną wprowadzone czarne skrzynki w celu monitorowania wszelkich ruchów płynów znajdujących się w zęzach statków i płynów znajdujących się w zbiornikach statków?
Panie pośle Ortuondo! Nie byłam obecna na początku tej debaty, a zatem nie jestem świadoma kolejności, jaką pan określił.
(FI)Pani przewodnicząca! Polityka morska UE jest jedną z najważniejszych inicjatyw, które obecna Komisja będzie dobrze wspominać, szczególnie jeśli rozumie, jak korzystać z jej rozwoju i pewnego rodzaju siły politycznej, jaką dało nam poszerzenie, aby ocalić nasze środowisko morskie.
Teraz apeluję do Komisji, aby podjęła specjalne działania w celu ocalenia jednego z najbardziej szczególnych mórz UE, Morza Bałtyckiego.
Chciałabym o to prosić.
Czy Komisja może potraktować Morze Bałtyckie nie tylko jako wyzwanie środowiskowe, ale także jako wyzwanie polityczne?
Gdybyśmy mogli to umierające morze ocalić, moglibyśmy pokazać społeczeństwu, że Unia dostarcza rzeczywistych korzyści i że razem znajdujemy się na silniejszej pozycji niż osobno, aby ocalić nasze środowisko.
komisarz. - Pani przewodnicząca! Przede wszystkim w odniesieniu do pytania przedłożonego przez panią Doyle: tak, chciałbym potwierdzić fakt, że uzyskaliśmy znaczne wsparcie ze strony społeczności naukowej.
Deklaracja z Aberdeen została przyjęta z wielkim zadowoleniem, a sama Irlandia wykazała się wielkim wsparciem.
W odniesieniu do uwagi, jaka została uczyniona, chciałbym podkreślić, że nie jest to moja inicjatywa: to Komisja podjęła decyzję i niezależnie od zaangażowanych osób z pewnością będzie ona kontynuowana.
Gdyby w pierwszych dwóch latach udało nam się odnotować pewien sukces, jestem pewien, że nowa Komisja wykaże wielką wolę, aby przejąć ten sukces.
A zatem jest to dwuletni okres o zasadniczym znaczeniu, w którym musimy sprawdzić, czy pierwotne nasiona przyszłej polityki morskiej zaczną rzeczywiście kiełkować.
W ten sposób możemy zagwarantować przyszłym Komisjom, ze wsparciem Parlamentu Europejskiego, ze wsparciem Komitetu Regionów i jestem pewien że ze wsparciem Rady Ministrów, że będziemy w stanie urzeczywistnić te politykę morską.
W odniesieniu do drugiego pytania, które dotyczyło śródlądowych dróg wodnych, nie ma wątpliwości, że śródlądowe drogi morskie są bardzo istotną częścią całej koncepcji polityki morskiej, tak jak integralną częścią polityki morskiej są wybrzeża i obszary nadbrzeżne.
W rzeczywistości w następnym tygodniu wiceprzewodniczący Barrot przedstawi pakiet, który obejmuje wody wewnętrzne, w tym politykę portową, a zatem także drogi do portów wewnętrznych.
A zatem wszystkie parametry dotyczące dróg wodnych i portów - także śródlądowych portów - są częścią tego pakietu, który zostanie przedstawiony w przyszłym tygodniu.
W odniesieniu do pytania przedłożonego przez pana Ortuondo Larrea dotyczącego działań wojskowych, a w szczególności tego, czy zostaną one włączone do polityki wspólnotowej, należy podkreślić fakt, że tutaj wchodzimy w bardzo wrażliwy obszar suwerenności państw członkowskich.
A zatem musimy zachować ostrożność.
Jeśli chcemy, aby ta polityka morska odniosła sukces, powinniśmy prowadzić ją ręka w rękę w państwami członkowskimi.
Jeśli państwa członkowskie wyrażą wolę uczynienia kroków w tym kierunku, na przykład podjęcia wspólnych działań w odniesieniu do krajowych służb straży przybrzeżnej, w zakresie kwestii środowiskowych, kwestii dotyczących rybołówstwa, kwestii odnoszących się do nielegalnej imigracji, kwestii dotyczących handlu narkotykami i handlu ludźmi, wtedy w takich przypadkach moim zdaniem istnieje szeroki zakres dla wprowadzenia systemu krajowych straży granicznych, skoordynowanego w bardziej efektywny i bardziej skuteczny sposób, poprzez na przykład dzielenie się aktywami, z których korzystają poszczególne państwa członkowskie, poprzez wymianę danych oraz poprzez tworzenie koniecznych narzędzi, obejmujących na przykład mapy morskie, które mogą być cennym nabytkiem dla straży granicznej i innych rodzajów działań.
Jednak z drugiej strony, gdybyśmy weszli w bardzo wrażliwe aspekty militarne, podejmowanie działań w tym zakresie mogłoby się stać dużo trudniejsze.
Ja głównie chciałbym podkreślić, że jeśli chcemy, aby zintegrowania polityka morska odniosła sukces, musimy czynić to ręka w rękę z państwami członkowskimi, które przede wszystkim ponoszą główną odpowiedzialność za zapewnienie, że zostaną wprowadzone konieczne instrumenty, aby taka polityka odniosła sukces.
W odniesieniu do pytania dotyczącego Morza Bałtyckiego bez wątpienia, jak powiedziałem w poprzedniej odpowiedzi, polityka morska musi uwzględniać specjalne cechy lub właściwości poszczególnych regionów morskich Unii Europejskiej.
A zatem jeśli istnieją szczególne problemy, a istnieją, w odniesieniu do Morza Bałtyckiego, wtedy polityka morska musi stworzyć narzędzia w celu rozwiązania tych problemów Morza Bałtyckiego.
W związku z tym jeśli istnieją szczególne problemy ekologiczne na Morzu Bałtyckim, którymi należy się zająć i którymi można się zająć w taki czy inny sposób, wtedy musimy uczynić wszystko, co w naszej mocy, aby te problemy rozwiązać.
Na przykład w odniesieniu do rybołówstwa podejmujemy środki w celu osiągnięcia, mimo różnych nierówności, zrównoważonego rybołówstwa na Morzu Bałtyckim.
Podejmujemy także środki w odniesieniu do Bałtyku, aby spróbować przezwyciężyć problemy, które dotyczą dróg transportu morskiego przez Morze Bałtyckie.
A zatem zintegrowane podejście do spraw morskich z pewnością oznacza, że dostrzegamy wszystkie te problemy i próbujemy zapewnić większą koordynację pomiędzy poszczególnymi zainteresowanymi stronami, pomiędzy poszczególnymi państwami członkowskimi, a także krajami trzecimi, takimi jak Rosja, w odniesieniu do Morza Bałtyckiego, tak abyśmy w ten sposób mogli osiągnąć lepsze wyniki w zakresie zarządzania poszczególnymi obszarami sektorowymi dotyczącymi Bałtyku.
Dziękuję, panie komisarzu.
Przepraszam posłów, którzy nie mieli możliwości zabrania głosu; okazuje się, że musimy rezerwować więcej czasu na debaty tego rodzaju.
Debata została zamknięta.
Głosowanie odbędzie się jutro, w czwartek 11 października 2007 r.
Oświadczenia pisemne (art. 142 Regulaminu)
na piśmie. - (PT)Komisja przedstawiła wnioski dotyczące "wizji” i "planu działań” dla przyszłej "zintegrowanej polityki morskiej” na szczeblu UE.
Mimo to nie było możliwe przeprowadzenie wymaganej analizy (nie zapominając o tym, że diabeł tkwi w szczegółach), moje pierwsze uwagi są następujące:
Wszelkie inicjatywy w tym zakresie muszą zabezpieczać kompetencje państw członkowskich w odniesieniu do zarządzania przestrzennego, w szczególności wód terytorialnych i specjalnych stref ekonomicznych (SSE), tak jak to jest na przykład w dziedzinie eksploatacji zasobów, transportu, badań, kontroli granicznych i bezpieczeństwa, planowania regionalnego, środowiska lub działalności gospodarczej, takiej jak rybołówstwo.
Oznacza to, że nie powinniśmy wprowadzać konia trojańskiego pod pozorem tak zwanej zasady pomocniczości, zagrażając suwerenności państw członkowskich.
"Solidna podstawa finansowa”, o której wspomniano w ramach "polityki morskiej” nie powinna być tworzona kosztem Europejskiego Funduszu Rybackiego, ponieważ nowe i zwiększone środki finansowe powinny być przydzielane w celu realizacji nowych priorytetów.
Nie należy wspierać akwakultury, ponieważ nie osiągnęłaby ona optymalnych wyników w sektorze rybołówstwa w świetle jej strategicznego znaczenia dla poszczególnych krajów, jak Portugalia; należy zabezpieczyć odpowiednią społeczno-gospodarczą trwałość za pomocą zrównoważonej polityki i środków finansowych.
Dzięki "niebieskiej księdze” Unia Europejska robi krok naprzód.
Chociaż jest godne ubolewania, że w pewnych kwestiach - jak kwestia europejskich straży przybrzeżnych i flagi europejskiej - Komisja Europejska musiała obniżyć ambicje z uwagi na brak wsparcia pewnych państw członkowskich, dokument ten jest dobrym punktem wyjścia.
Mam nadzieję, że wywiąże się ze wszystkich swych obietnic.
Jednak kwestia finansowania będzie decydująca, co sama Komisja przyznaje.
Czy nasi ministrowie udźwigną swoje obowiązki?
Co do reszty, jestem szczególnie zadowolony z decyzji Komisji, aby zająć się rewizją prawodawstwa socjalnego w sektorze morskim, do którego nie ma zastosowania tradycyjne prawo z zakresu warunków zatrudnienia i ochrony pracy.
Najwyższy czas!
Ten decydujący czynnik, który sprawia, że zawody związane z morzem stają się atrakcyjne, powinien w związku z tym pomóc Europie w ochronie jej specjalistycznej wiedzy z zakresu spraw morskich.
Kobietobójstwa w Ameryce Środkowej i w Meksyku
Następnym punktem debaty jest sprawozdanie Raüla Romeva i Rueda, w imieniu Komisji Praw Kobiet i Równouprawnienia, w sprawie zabójstw kobiet (kobietobójstw) w Ameryce Środkowej i Meksyku oraz roli Unii Europejskiej w zwalczaniu tego zjawiska (2007/2025(ΙΝΙ)).
Pani przewodnicząca! Mimo że morderstwa popełniane na kobietach są problemem globalnym, istnieją obszary świata, które, z uwagi zarówno na rozmiar jak i złożoność problemu, stały się przypadkami paradygmatycznymi.
Miejsca te są także, niestety, lustrami, które odbijają wiele problemów, które, w różnym stopniu, mają wpływ na społeczeństwa rządzone przez systemy społeczne oparte na kulturze patriarchalnej.
Jest tak na przykład w Meksyku i krajach Ameryki Środkowej.
W rzeczywistości to w Meksyku koncepcja kobietobójstwa zaczęła nabierać kształtu, zwłaszcza kiedy specjalna komisja śledcza ds. ścigania przypadków kobietobójstwa w Republice Meksyku, której przewodniczy członkini kongresu Marcela Lagarde, określiła, że pojęcie o którym mowa oznacza, cytuję, "sumę wszystkich zbrodni przeciwko ludzkości polegających na czynach przestępczych, porwaniach i zaginięciach dotyczących dziewcząt i kobiet w kontekście upadku instytucjonalnego”.
Krótko mówiąc, jest to załamanie zasady państwa prawa, które wspiera bezkarność.
Mimo że pojęcie stale się rozwija, niektórzy popierają używanie pojęcia "kobietobójstwo”, które stanowiłoby kontrast do pojęcia "zabójstwa”.
Chciałbym prosić o ciszę na sali.
sprawozdawca - (ES) Dziękuję, pani przewodnicząca.
Będę kontynuować.
Mówiłem, że mimo że pojęcie stale się rozwija, w rzeczywistości niektórzy uważają, że konieczne jest mówienie o kobietobójstwie, które stanowiłoby kontrast do pojęcia zabójstwa i znaczące jest, że podkreśla się w tym względzie istnienie jednego z najbardziej alarmujących zjawisk naszych czasów: morderstw dokonywanych na kobietach tylko z tego powodu, że są kobietami.
Przez ostatnie dwa lata Parlament Europejski wykonał znaczną pracę w tej dziedzinie i kiedy podczas posiedzenia plenarnego jutro, w dniu 11 października, zostanie przyjęte sprawozdanie w sprawie zabójstw kobiet (kobietobójstw) w Ameryce Środkowej i Meksyku oraz roli Unii Europejskiej w zwalczaniu tego zjawiska, będzie to znaczący krok milowy w tym procesie.
Sprawozdanie jest także wynikiem długiego i intensywnego dialogu ze wszystkimi zaangażowanymi sektorami i licznych kompromisów pomiędzy grupami politycznymi.
W istocie chciałbym wykorzystać tę możliwość, aby podziękować sprawozdawcom pomocniczym za ich wsparcie i poinformować państwa, że obecne są także tutaj dzisiaj Marjo Searle i Arsène Van Nierop, matki odpowiednio Brendy i Hester, które zostały zamordowane w Meksyku.
Dzięki przyjęciu tego sprawozdania Parlament Europejski dostosuje się do działań innych instytucji, które już wyraziły swe stanowiska w tej kwestii.
Uczyniły to już Rada Europy i Narody Zjednoczone oraz liczne parlamenty i rządy na całym świecie.
Jego treść będzie stanowić znaczny postęp, zarówno w zakresie definiowania problemu jak i w odniesieniu do poszczególnych stron ponoszących odpowiedzialność w walce na rzecz wykorzenienia tego zjawiska.
Jedną z zasad, które zostały ustanowione w sprawozdaniu jest uznanie, jako punkt wyjścia dla wszelkich analiz, wielorakich przyczyn i form tego rodzaju przestępstw.
Oczywistym jest, że na przykład szeroko upubliczniona sprawa Ciudad Juárez - ponad 400 kobiet zamordowanych od 1993 r. - ma wiele wspólnego z faktem, że jest to miejscowość graniczna, nękana typowymi problemami pojawiającymi się w takich obszarach.
Jednak jest także wiele czynników, które wymagają skoncentrowanych wysiłków i wdrożenia zintegrowanych polityk publicznych.
Polityki te obejmują: zapobieganie, inwestowanie w edukację na rzecz równości i zmiany patriarchalnej kultury; poprawę w zakresie zbierania danych i postępowania sądowego; ułatwienie i przyspieszenie zawiadamiania o przestępstwach; szkolenie policji, sędziów, prokuratorów i lekarzy w zakresie tego rodzaju przestępstw; monitorowanie przedsiębiorstw lokalnych i spółek wielonarodowych, które działają w tym regionie, z których wiele naraża kobiety na niewiarygodnie szkodliwe warunki; reformy legislacyjne i transpozycję regulacji na odpowiednich szczeblach społecznych; i wreszcie, położenie szczególnego nacisku na wsparcie dla ofiar i ich rodzin.
Jednak w odniesieniu do drugiej kwestii chciałbym poinformować tutaj o fakcie, nad którym głęboko ubolewam, że wielokrotnie ofiary są lekceważone, a nawet karane; a ich rodziny są prześladowane, a nawet oskarżane o szkodzenie dobremu wizerunkowi miasta lub kraju po prostu dlatego, że chcą one podnieść świadomość problemu i ponieważ chcą żądać i żądają sprawiedliwości.
Oczywiście podmiotami, które posiadają główne i najważniejsze obowiązki w zakresie wdrażania wszystkich tych proponowanych środków są instytucje rządowe krajów, których bezpośrednio dotyczy do zjawisko i w tym przypadku oczywistym jest, że krajami tymi są Meksyk i kraje Ameryki Środkowej.
Jednak pamiętając, że Unia Europejska zawarła porozumienie o stowarzyszeniu z Meksykiem, które ponadto obejmuje klauzulę dotyczącą demokracji i poszanowania praw człowieka i że podobne porozumienie jest także negocjowane z regionem Ameryki Środkowej, jest więcej niż uzasadnione, aby instytucje europejskie uczyniły szczególne zobowiązania w odniesieniu do tego problemu.
Nikt nie powinien postrzegać tego jako ingerencji Unii Europejskiej w wewnętrzne sprawy innego kraju, zwłaszcza biorąc pod uwagę, że nawet jeśli został uczyniony znaczny postęp, jak potwierdzono w tym sprawozdaniu, zwłaszcza z legislacyjnego punktu widzenia, rozmiar problemu wymaga czynienia większych wysiłków i zaangażowania całego świata, zwłaszcza Europy.
Krótko mówiąc, mam nadzieję, że po wszystkich tych miesiącach osiągnęliśmy konieczny poziom porozumienia i konsensus, tak aby jutro, podczas głosowania, rezolucja została przyjęta przez większość Izby i abyśmy ostatecznie wysłali wyraźny i stanowczy przekaz dotyczący tego, co oznacza walka z przemocą przeciwko kobietom, w szczególności w regionach, których dotyczy do zjawisko.
komisarz. - Pani przewodnicząca! Jako kobieta, a także członek Komisji, przede wszystkim chciałabym podziękować Komisji Praw Kobiet i Równouprawnienia za ich obronę kobiet w Europie, ale także na całym świecie.
Sprawozdanie to, przedstawione dzisiaj, w rzeczywistości należy postrzegać w kontekście globalnej walki przeciwko przemocy opartej na płci.
To właśnie tak je postrzegamy i dziękuję bardzo sprawozdawcy, panu Romeva i Rueda, za to, co powiedział.
Kobietobójstwo jest tragiczną kwestią, która obejmuje szerszy problem, jak przemoc przeciwko kobietom, którą musimy zwalczać na wszystkich szczeblach: na szczeblu lokalnym, ale także na szczeblu światowym.
I chciałabym powiedzieć państwu o tym, co my jako Komisja czynimy, aby zająć się kwestią przemocy opartej na płci w ogólności, a także w szczególności.
Aby wspierać te działania poprzez naszą politykę stosunków zagranicznych w Meksyku i Azji Środkowej.
A także, jeśli mi państwo pozwolą, chciałabym powiedzieć kilka słów o mojej ostatniej wizycie w regionie, ponieważ byłam tam właśnie w ubiegłym tygodniu.
Odwiedziłam Panamę, Salwador, Honduras i Nikaraguę.
Byłam już w Meksyku i pojadę tam najprawdopodobniej w przyszłym roku.
Mogę państwu powiedzieć, że Komisja podejmuje wielkie wysiłki w zakresie zapobiegania przemocy przeciwko kobietom.
Pozwolę sobie państwu przypomnieć, że w dniu 8 marca 2006 r. Komisja wydała dokument, który nazywamy "mapą drogową na rzecz równości pomiędzy mężczyznami i kobietami”, podkreślając jako cel priorytetowy wykorzenienie wszelkich form przemocy opartej na płci.
W marcu tego roku przyjęliśmy komunikat w sprawie równości płci w zakresie współpracy na rzecz rozwoju, stwierdzając, że przemoc oparta na płci we wszystkich jej przejawach narusza prawa człowieka kobiet i jest w rzeczywistości poważną przeszkodą dla osiągnięcia równości, rozwoju i pokoju.
Komisja wspiera także projekty w zakresie edukacji i działań na rzecz podniesienia świadomości mające na celu zaangażowanie wszystkich nastolatków w programy ukierunkowane na zmianę ich zachowania w odniesieniu do przemocy wobec dziewcząt i kobiet.
Na przykład, jak powiedziałam, właśnie byłam w Salwadorze i odwiedziłam program zwany "Pro Jóvenes”, który jest programem dla dziewcząt i chłopców - ale szczególnie dla dziewcząt - którzy już byli w tzw. Marasie lub którzy mogliby do niego wstąpić, mającym na celu odwiedzenie ich od czynienia tego.
Program ten wywarł na mnie ogromne wrażenie.
Nowy europejski instrument na rzecz demokracji i praw człowieka także dostarcza szerokiego zakresu działań w dziedzinie równości płci.
W odniesieniu do sytuacji w Meksyku chciałabym podkreślić, że stosunki EU-Meksyk oparte są na naszym ogólnym porozumieniu z 1997 r., którego art. 1 identyfikuje prawa człowieka jako podstawowy element stosunków UE-Meksyk.
Na tej podstawie obydwie strony ustanowiły coś, co moim zdaniem jest owocną współpracą w zakresie praw człowieka i sprawiedliwości, współpracą, która jest następnie prowadzona poprzez różne programy Komisji wdrażane przez władze federalne Meksyku, a także poprzez projekty prowadzone przez podmioty niepaństwowe oraz organizacje pozarządowe.
Władze Meksyku także na bieżąco nas informują o przypadkach przemocy opartej na płci, jakie mają miejsce w Meksyku.
A zatem dowiedzieliśmy się, że wiele spraw zostało rozwiązanych, a w przypadku wielu innych prowadzone jest śledztwo.
Moja ostatnia osobista rozmowa z nową minister spraw zagranicznych Meksyku odbyła się w Santo Domingo, gdzie podniosłyśmy kwestię kobietobójstwa i gdzie uzyskałam pewne informacje dotyczące działań podejmowanych przez rząd meksykański.
Rząd meksykański posiada także specjalnego doradcę ds. praw człowieka, kolejną panią, która także szczególnie zajmuje się tą kwestią.
W przypadku Ameryki Środkowej jako regionu, kraj, w którym sytuacja jest najpoważniejsza to Gwatemala.
Nasza strategia polegała na podejmowaniu tej kwestii, zarówno poprzez dialog z władzami i poprzez, ponownie, wiele działań w odniesieniu do kwestii przemocy wobec kobiet.
Obejmuje to włączenie wymiaru płci do wszystkich projektów z zakresu współpracy.
Komisja zorganizowała także w marcu ubiegłego roku ważną kampanię informacyjną skierowaną do młodych ludzi i decydentów, dotyczącą sposobów powstrzymania przemocy wobec kobiet.
W tym samym okresie z zadowoleniem przyjęliśmy także utworzenie krajowej do spraw kobietobójstwa, składającej się z urzędników pochodzących z władzy wykonawczej, sądowniczej, a także z Kongresu, w ogólności z 18 instytucji państwowych.
Ostatnio odnotowaliśmy także utworzenie komisji międzynarodowej przeciwko bezkarności w Gwatemali, którą także mocno popieramy.
W ramach programu Komisji wspierającego sądownictwo, specjalna część jest poświęcona kobietobójstwu.
W szczególności działaniom prowadzonym przez tzw. CEPROM.
To właśnie z urzędem prezydenckim mamy podpisany protokół ustaleń dotyczący współpracy.
Pozwolę sobie także wspomnieć o naszym wsparciu dla prac przygotowawczych na rzecz rewizji ustawy przeciwko kobietobójstwom, obecnie znajdującej się w Kongresie, w celu dokonania rewizji kodeksu karnego.
Wreszcie pozwolę sobie powiedzieć, że podczas tej podróży do Ameryki Środkowej znalazłam w tej kwestii wiele dobrej woli i proeuropejskiego ducha.
Byłam naprawdę pozytywnie zaskoczona zainteresowaniem na rzecz wzmocnienia integracji regionalnej i chętnymi do współpracy postawami wobec nadchodzących negocjacji dotyczących porozumienia o stowarzyszeniu.
Muszę powiedzieć, że bardzo istotne było dostrzeżenie, że nawet zainteresowanie w Panamie było dużo wyższe, niż oczekiwałam.
Czekam z niecierpliwością na możliwość, aby każdy został włączony do tych działań.
Pierwszym przekazem, jaki tam przedstawiłam, było znaczenie osiągnięcia postępu w zakresie negocjacji, które wreszcie rozpoczną się w procesie z San José w Kostaryce.
Jest to ważne, ponieważ oczywiście będzie tam prowadzony dialog polityczny; zostanie tam opracowany program współpracy i odbędą się negocjacje w sprawie wolnego handlu.
Ale będzie to program kompaktowy.
Współpraca socjalna będzie dotyczyć najważniejszych kwestii w całej Ameryce Łacińskiej, w tym w Ameryce Środkowej, i tam ten program także posiada olbrzymie znaczenie.
W rzeczywistości przemoc wobec nieletnich i przemoc wobec kobiet są kwestiami, które według nas muszą się tam znaleźć, ponieważ wszyscy musimy zrobić wszystko, aby zmniejszyć przemoc w społeczeństwie.
w imieniu grupy PPE-DE. - (FR) Pani przewodnicząca, panie komisarzu, panie i panowie! Nie możemy ignorować kobietobójstwa w Ameryce Łacińskiej.
W wielu regionach na świecie kobiety wnoszą istotny wkład na rzecz najbardziej wartościowych struktur społecznych ludzkości.
Dzięki swojej intuicji kobiety wzbogacają nasze rozumienie świata.
Pomagają one w tworzeniu bardziej szczerych i bardziej autentycznych relacji międzyludzkich
Nadszedł czas, aby potępić i surowo ukarać wszelkie formy przemocy wobec kobiet, nie tylko w Ameryce Środkowej, ale także w wielu krajach Europy.
W tym względzie udział kobiet w zarządzaniu pomocą materialną i pomocą udzielaną ofiarom przemocy, mógłby mieć fundamentalne znaczenie.
Panie i panowie! Jeśli państwa członkowskie UE mogą wykorzystać ich doświadczenie w celu rozwiązania problemów, nie powinniśmy wstrzymywać naszej wiedzy specjalistycznej.
Dlatego też nadal jestem przekonana, że dwustronna współpraca pomiędzy państwami członkowskimi i państwami Ameryki Środkowej może być efektywna.
Zaświadczam tutaj, że w Komisji Praw Kobiet i Równouprawnienia jest prowadzona bardzo wrażliwa praca.
Dziękuję sprawozdawcy, panu Romevie, za jego polityczny zmysł i współpracę.
Złożyliśmy kilka poprawek na mocy wspólnego porozumienia.
Jeśli te poprawki zostaną przyjęte, możemy być dumni z pracy, która może poprawić sytuację kobiet i w związku z tym całego społeczeństwa Ameryki Środkowej.
w imieniu grupy PSE. - (PT) Chciałabym rozpocząć od pogratulowania sprawozdawcy wspaniałej pracy, jaką wykonał, za toczący się dialog ze sprawozdawcami pomocniczymi i za otwartość na sugestie.
Wiele osób wzięło udział w tym procesie i myślę, że był to całkowicie wzorowy proces.
Grupa Socjalistyczna wesprze zatem treść sprawozdania i wnioski dotyczące złożonych poprawek.
Wiemy, że kiedy pojawiają się jakiekolwiek problemy, kobiety zawsze cierpią najbardziej na świecie, w Europie, w Ameryce, w Azji, w Afryce, wszędzie.
Ubóstwo i społeczne wykluczenie są losem kobiet, podobnie jak przemoc, przemoc psychologiczna i fizyczna, okrutna przemoc prowadząca do śmierci.
Sprawozdanie to dotyczy skrajnej przemocy, prowadzącej do śmierci wielu kobiet w krajach Ameryki Środkowej i Meksyku.
Miałam możliwość odwiedzić Gwatemalę, wraz ze sprawozdawcą, w ramach delegacji Unia Europejska-Ameryka Środkowa, i usłyszeć zdumiewające relacje i sprawozdania wielu urzędników organizacji pozarządowych.
Wiemy, że wiele zabójstw kobiet jest popełnianych w Gwatemali i w Ciudad Juárez.
Kobietobójstwo, jak wspomina sprawozdanie, nie może być tłumaczone względami odnoszącymi się tylko do ogólnego klimatu przemocy.
Należy uwzględnić kontekst oraz dyskryminację, jaka wciąż istnieje wobec kobiet i jest absolutną tragedią, że wiele przypadków pozostaje bezkarnych.
Ponadto jest przypadek, do którego odnosi się sprawozdanie, dwóch obywatelek holenderskich, które także były ofiarami kobietobójstwa.
W związku z tym, mimo uczynienia pewnego postępu i podjęcia pewnych środków, nie jest to wystarczające; musimy pójść dużo dalej i przede wszystkim musimy stworzyć efektywne środki ochrony dla świadków i ofiar, aby sprawcy mogli zostać ukarani i aby ten temat zawsze znajdował się w programie misji Parlamentu Europejskiego do tych krajów.
w imieniu grupy ALDE. - Pani przewodnicząca! Przemoc przeciwko kobietom w Meksyku i Ameryce Środkowej osiągnęła w ostatnich latach dramatyczne rozmiary, a tysiące kobiet stało się ofiarami śmiertelnej przemocy, a przypadki te wielokrotnie charakteryzowały się skrajną przemocą i często towarzyszyło im wykorzystywanie seksualne i tortury.
Mimo że w wielu przypadkach sprawcami tego typu bestialskich zbrodni byli ludzie psychicznie chorzy, w wielu sytuacjach wiązało się to ze zorganizowaną działalnością przestępczą, z handlem ludźmi i prostytucją oraz handlem narkotykami.
Bardzo smutny jest fakt, że w Meksyku i w krajach Ameryki Środkowej funkcjonowanie państwa prawa w wielu przypadkach pozostawia wiele do życzenia, zarówno z uwagi na rzeczywiste niedobory organizacyjne w systemie policyjnym i sądowym, jak i z uwagi na korupcję i bezkarność.
Sprawozdawca, pan Romeva i Rueda, zasługuje na gratulacje za to, że dołożył starań, aby przekaz tego sprawozdania był na tyle poruszający, by nie tylko rządy państw, których ono dotyczy, ale także cały świat, dowiedział się o absolutnie nie do zaakceptowania wysokim poziomie kobietobójstwa w wyżej wspomnianych krajach.
Kilka poprawek końcowych - które nawiasem mówiąc posiadają pełne poparcie sprawozdawcy - jest użytecznych i sprawia, że sprawozdanie jest bardziej kompletne.
Moja grupa w pełni popiera wszystkie te poprawki.
Należy mieć nadzieję, że sprawozdanie to zostanie jutro przegłosowane w tej Izbie znaczną większością głosów, aby wysłać bardzo czytelny sygnał do wszystkich zainteresowanych, że problem zabijania kobiet w Ameryce Środkowej, a w istocie też w innych częściach świata, jest kwestią, która powinna przyciągnąć naszą pełną uwagę i wymaga podjęcia bardzo drastycznych i skutecznych środków zaradczych.
w imieniu grupy Verts/ALE. - (DE) Pani przewodnicząca! Jako członek delegacji do Meksyku, chciałabym szczególnie podziękować Komisji Praw Kobiet i Równouprawnienia, a zwłaszcza sprawozdawcy za fakt, że należy zmierzyć się z tym problemem, który rzucił światło na wiele innych dyskusji.
Mam nadzieję, że jutro sprawozdanie zostanie przegłosowane znaczną większością głosów, która wyrazi jednolitą opinię i podkreśli, jak poważnie zajęliśmy się tym problemem.
W świetle przerażających danych, doniesień na temat nękania świadków i adwokatów, grożenia śmiercią i torturami, nękania rodzin, czyli sytuacji, które w żadnym razie nie powinny być akceptowane, obowiązkiem Unii Europejskiej jest otwarte wyrażenie swojego zdania i podkreślenie osobliwości tego zjawiska.
Stanowi ono szczególnie dramatyczny rozwój światowego zjawiska dotyczącego sposobu, w jaki traktowane są kobiety, który w XXI w. musi być natychmiast powstrzymany.
Należy się nim zająć w bardzo przyjaznym kontekście, współpracując z naszymi odpowiednikami w krajach, których dotyczy to zjawisko, ponieważ pozytywny rozwój w społeczeństwie jest możliwy tylko wtedy, gdy kobiety są zdolne do życia wolnego od strachu i agresji i kiedy groźby, kierowane w ich stronę i ze względu na które one cierpią, ponieważ są kobietami, są we właściwy sposób ścigane sądownie.
A zatem z zadowoleniem przyjmuję wszystkie pozytywne środki tutaj przyjęte.
Potrzebujemy ochrony świadków, lepszego systemu prawnego i edukacji.
Wtedy będziemy w stanie - tak uważam - wesprzeć kobiety w Meksyku, w Ameryce Łacińskiej, aby osiągnąć dla nich poziom ochrony, który może być przez nas zaakceptowany.
w imieniu grupy GUE/NGL. - (SV) Dziękuję, pani przewodnicząca.
Chciałabym bardzo podziękować sprawozdawcy za jego wspaniałą pracę, a także za jego zaangażowanie i wiedzę, jaką posiada w tym zakresie i chciałabym od razu powiedzieć, że nasza grupa w pełni popiera to sprawozdanie.
Ilość przypadków tej formy kobietobójstwa, którą teraz omawiamy, wzrosła przede wszystkim w obszarach, gdzie istnieją spółki inwestujące w fabryki podwykonawców i gdzie kobiety są całkowicie uzależnione od mężczyzn, pod względem społecznym, ekonomicznym, we wszystkich dziedzinach.
Młode kobiety zatrudnione w tych montowniach, nie tylko prawdopodobnie stanowią cel wzmożonej przemocy, ale także pracują w wysoce szkodliwych warunkach, które wzmacniają wizerunek kobiet jako ludzi "gorszego gatunku”, którzy mogą być mordowani, torturowani, porywani itp.
Zauważam środki, jakie ustanowiła Komisja, ale chciałabym także, aby jeszcze mocniejsza i silniejsza presja była wywierana przez Unię Europejską na te kraje.
Musimy wykazać, że nie do zaakceptowania jest podpisywanie porozumień w zakresie przestrzegania praw człowieka, podczas gdy wciąż mają miejsce morderstwa.
Powinniśmy być w stanie zamrozić porozumienia handlowe zanim żądania, jakie słusznie postawiliśmy, nie zostaną spełnione, zanim na przykład rządy w odpowiednich krajach nie zainwestują wystarczających środków w ściganie i doprowadzanie przed sąd sprawców zbrodni.
Ta szeroko zakrojona brutalność skierowana przeciwko kobietom trwa już od niemalże dziesięciu lat i zamiast być ograniczana, w rzeczywistości zintensyfikowała się, a zatem nadszedł czas, aby podjąć działania.
Dziękuję.
(ES) Pani przewodnicząca! Ja także chciałbym podziękować sprawozdawcy za jego pracę, a w szczególności za chęć wyrażenia nieuniknionego i niezachwianego zaangażowania w poważny i pilny problem przemocy wobec kobiet.
Z zadowoleniem przyjmuję fakt, że sprawozdanie to, od kiedy trafiło do komisji, stało się wyważone, mniej paternalistyczne i zyskało prawidłową perspektywę, ponieważ niestety przemoc wobec kobiet nie jest ograniczona do jednego regionu, jednego kraju lub jednego kontynentu, ale ma wymiar globalny i uniwersalny i powinniśmy to uwzględnić w przyszłej pracy wykonywanej przez tę Izbę.
Niestety, i być może w innych okolicznościach, zdarza się to także w Unii Europejskiej.
Chciałbym powiedzieć, bez zagłębiania się w szczegóły, że w moim kraju dane statystyczne są przerażające: 166 000 przypadków zgłoszonych sądom, 48 000 ludzi zatrzymanych w poprzednim roku (jedna osoba co dwanaście minut) i blisko 70 zamordowanych kobiet; ostatnia wczoraj, jej partner podciął jej gardło.
Myślę, że te przerażające dane statystyczne, pani przewodnicząca, powinny prowadzić nas do głębokiego rozważenia roli naszego Parlamentu, którego nie postrzegam jako sądu, który karze, ale jako instytucję, która posiada swe własne strategie w zakresie poszukiwania rozwiązań mających na celu wykorzenienie tego procesu poprzez wzajemne porozumienie z naszymi partnerami i w oparciu o dialog, współpracę i dobre praktyki.
Przypadek Meksyku, który jest bardzo znaczący i przywoływany w sprawozdaniu: jest to kraj, który charakteryzuje się wysokim poziomem przemocy, której ofiarami byli obywatele Unii Europejskiej i z których rodzinami się solidaryzujemy.
Jednak musimy także przyznać, że jest to społeczeństwo, które się nie poddaje, któremu ta sytuacja nie odpowiada i które odważnie walczy, aby przezwyciężyć ten problem, poprzez mobilizowanie władz krajowych, władz federalnych i władz lokalnych oraz całego społeczeństwa i wszystkich jego partii politycznych, a zatem, pani przewodnicząca, sprawozdanie uznaje postęp, jaki został uczyniony.
Pani przewodnicząca! Ważne jest, i na tym zakończę, aby zwrócić się do Komisji, aby szybko i w sposób ambitny został zakończony plan działań w zakresie praw człowieka.
Chciałbym zakończyć stwierdzeniem, że przemoc przeciwko kobietom jest problemem nadużyć, jest problemem tchórzostwa, jest problemem nietolerancji, a przede wszystkim, pani przewodnicząca, jest problemem strachu i bezsilności, strachu przed zaakceptowaniem woli innych, a przede wszystkim strachem przed pokojowym narzuceniem woli i racji opartej na argumentach, w sposób pokojowy, a nie poprzez przemoc.
(HU) Pani przewodnicząca, pani komisarz, panie i panowie! Chciałabym podziękować panu Romeva i Rueda za jego sprawozdanie, które przyjmuje stanowisko w zakresie ważnego problemu.
Jestem bardzo zadowolona, że jako kolega poseł traktuje on sytuację kobiet tak poważnie.
Przemoc przeciwko kobietom jest naruszeniem praw człowieka, które uniemożliwia kobietom korzystanie z ich praw podstawowych.
Oznacza ono zatem jedną z najpoważniejszych barier światowych dla równości płci w społeczeństwie.
Zjawisko to pojawia się z różnym natężeniem, ale jest obecne na całym świecie, a zatem muszą zostać podjęte działania przeciwko niemu na skalę światową, zgodnie z Powszechną Deklaracją Praw Człowieka.
Same kraje, w tym przypadku Meksyk, są odpowiedzialne za poszanowanie i tworzenie wolności i bezpieczeństwa innych obywateli, a zatem muszą one gwarantować instrumenty konieczne do zapobiegania, wykrywania i karania przemocy wobec kobiet, nawet jeśli przemoc pojawia się w rodzinie.
Uważam za bardzo pozytywne, że Meksyk podjął kroki prawne w kierunku zapewnienia równości kobiet i mężczyzn.
Niemniej jednak walka z przemocą wobec kobiet nie może być ograniczona jedynie do instrumentów prawnych, ponieważ jest to skomplikowane zjawisko, które wymaga kompleksowego podejścia, podejmowania zadań i obowiązków prawnych, administracyjnych, prewencyjnych, doradczych, z zakresu wsparcia ofiar, dialogu i monitoringu, wykonywanych przez dane państwo.
Unia Europejska - która sama zobowiązała się wielokrotnie do zapewnienia globalnej równości i która określiła mapę drogową dotyczącą równości na lata 2006-2010 opublikowaną przez Komisję Europejską, do której pani komisarz odniosła się jako do jednego z głównych priorytetów, a także zahamowania przemocy wobec kobiet - nie może milczeć w obliczu takich okrucieństw.
Przy nawiązywaniu stosunków zagranicznych, rozwój w zakresie praw człowieka i równości kobiet musi być postrzegany jako najważniejsze kryterium.
Sprawozdanie jest wspaniałe i zalecam jego przyjęcie.
(PT) Nie możemy pozostać obojętni wobec przemocy popełnianej wobec kobiet w żadnej części świata, a w szczególności w naszych własnych krajach.
Zwracam zatem szczególnie baczną uwagę na poważny problem istniejący w Meksyku i pewnych krajach Ameryki Środkowej, gdzie wciąż dochodzi do kobietobójstwa, którego nie można przypisać wyłącznie ogólnemu klimatowi przemocy.
Wiemy, że konieczne także jest uwzględnienie dyskryminacji w lokalnym kontekście społecznym i gospodarczym, który jest niekorzystny dla kobiet i jest nawet gorszy w przypadku miejscowych kobiet żyjących w poważnym ubóstwie i zależności ekonomicznej, obciążonych dodatkowym problemem działalności grup przestępczych.
Tutaj także w związku z tym deklarujemy naszą solidarność z kobietami, które są ofiarami takiej przemocy i dodajemy nasz głos do wezwania do wsparcia praw kobiet i poszanowania ich godności; oczywiście popieramy sprawozdanie naszego kolegi posła, pana Romevy.
(ES) Pani przewodnicząca! Przede wszystkim chciałabym także pogratulować sprawozdawcy tego sprawozdania.
Chciałabym podkreślić kilka kwestii zawartych w tym sprawozdaniu, a także wspomnieć o jednym aspekcie, którego według mnie być może brakuje.
Aby wygrać bitwę z morderstwami kobiet i z bezkarnością musimy zaatakować na wielu frontach.
W krótkim okresie musimy wyeliminować wszelkie aspekty dyskryminacji z prawodawstwa, ułatwić zgłaszanie przestępstw i uzyskanie ochrony dla ofiar, świadków i członków rodziny, oraz poprawić systemy sądowe i penitencjarne.
W tym zakresie zgadzam się, że istnieje potrzeba, aby Unia Europejska oferowała swą pełną współpracę tym krajom w celu przezwyciężenia trudności i opóźnień we wdrażaniu praw kobiet do prawodawstwa, zachęcenia do ratyfikacji porozumień międzynarodowych w zakresie praw człowieka i poparcia rewizji i uaktualnienia krajowego ustawodawstwa w tym zakresie.
A zatem w tym kontekście poprę poprawkę złożoną przez Obiolsa-Estrelę.
Poprawa sytuacji w długim okresie wymaga wsparcia edukacji w zakresie wartości, poprzez równość płci i kampanie edukacyjne oraz podniesienie świadomości, rozpoczynając od dzieci w szkole, w celu stworzenia sumienia społecznego, które położy kres przemocy wobec kobiet oraz stygmatyzacji ofiar przez władze.
Być może brakuje bardziej wyraźnego odniesienia do kwestii edukacji.
Myślę, że wszystkie wysiłki, jakie czynimy w tym kierunku w niewielkim stopniu przyczynią się do usunięcia tej skazy społecznej, która nie powinna się pojawić w społeczeństwie w XXI w.
komisarz. - (DE) Pani przewodnicząca! Bardzo dziękuję za tę naprawdę ważną debatę.
Jak powiedziałam przed chwilą, jako kobieta i komisarz ds. stosunków zewnętrznych i europejskiej polityki sąsiedztwa, kwestia te jest oczywiście szczególnie dla mnie ważna i absolutnie słusznie można powiedzieć - jak w rzeczywistości powiedziałam na początku - że jest to kwestia ogólna, która ma wpływ na nas wszystkich we wszystkich krajach.
Dotyczy to Unii Europejskiej, ale oczywiście w dużo większym stopniu dotyczy to biednych krajów, krajów bez właściwych warunków społeczno-gospodarczych, krajów, którym brakuje w szczególności efektywnego systemu politycznego - co oznacza, że trudności pojawiają się także na etapie wykrywania - a także, najczęściej, skutecznego systemu sądowego.
Przede wszystkim to także posiada zasadnicze znaczenie.
Jesteśmy także świadomi, że w wielu krajach, o których tutaj wspominaliśmy, takich jak kraje Ameryki Środkowej i Meksyk, a także w wielu innych, nadal istnieje zjawisko korupcji, a organizacje mafijne współpracują w niektórych przypadkach z głównymi postaciami sądownictwa, co oznacza, ze wskaźnik wykrycia jest wciąż bardzo niski.
Zgadzam się z wieloma wypowiedziami, które zostały dzisiaj wygłoszone: po pierwsze środki legislacyjne, a po drugie środki wdrożenia.
Ponadto mogę powtórzyć, że Komisja posiada już programy na miejscu i pracuje nad tymi kwestiami.
Jednakże należy oczywiście także uwzględnić czynnik czasu.
Niestety zjawisko to nie jest tego rodzaju, aby można je było wykorzenić w jeden dzień; można nad nim ustanowić kontrolę tylko stopniowo, w kontekście rozwoju społeczno-gospodarczego.
Niestety jest coś, z czym wszyscy musimy się zmagać w nadchodzącym czasie.
Muszą być oczywiście podjęte środki prewencyjne; podkreśliłam właśnie przykład "Pro Jóvenes”, ponieważ jest to bardzo interesujący program.
Panie i panowie! Jeśli kiedykolwiek wrócicie do Salwadoru - lub nawet Gwatemali, ale w szczególności Salwadoru - radzę się rozejrzeć.
Jest przynajmniej odrobina dobrych wiadomości.
Mogę tylko potwierdzić, że będziemy oczywiście kontynuować nasze programy i będziemy także kontynuować nasz z pewnością krytyczny dialog z Meksykiem, ale bez trudu przyznaję, że, jak powiedział pan Salafranca Sánchez-Neyra, sam Meksyk musi być przygotowany do podjęcia tej kwestii i zajęcia się tą sprawą.
Problem polega na tym, że jeśli przestępstwo zostaje wykryte za późno, bardzo trudno jest określić wszystkie aspekty po wydarzeniu.
W konsekwencji także bardzo ważne jest opracowanie wszelkich odpowiednich metod nowoczesnej technologii policyjnej, ponieważ wykrywanie jest najważniejszym elementem, a wymiar sprawiedliwości drugim, ale oczywiście kwestia ogólnej niedyskryminacji także ma decydujące znaczenie.
Mogę tylko państwa zapewnić, że z pewnością jestem po państwa stronie w tej kwestii.
Debata została zamknięta.
Głosowanie odbędzie się jutro, w czwartek 11 października 2007 r.
Oświadczenia pisemne (art. 142 Regulaminu)
na piśmie. - (SK) W dniu 8 marca 2008 r. przy okazji Międzynarodowego Dnia Kobiet, Komisja Praw Kobiet i Równouprawnienia Parlamentu Europejskiego rozpoczęła kampanię na rzecz wykorzenienia przemocy wobec kobiet.
Sprawozdanie w sprawie kobietobójstwa w Meksyku i Ameryce Środkowej jest częścią ogólnej inicjatywy, której celem jest ogólne wykorzenienie przemocy wobec kobiet.
To w szczególności w tych krajach liczba przypadków śmiertelnej przemocy znacznie wzrosła w ostatnich latach.
Zgodnie z oficjalnymi danymi statystycznymi w latach 1999-2006 w Meksyku zostało zamordowanych 6 000 dziewcząt i kobiet.
Najbardziej przerażające dane statystyczne pochodzą głównie z krajów, w których istnieją głęboko zakorzenione nierówności gospodarcze w społeczeństwie, a w szczególności tam, gdzie kobiety tradycyjnie są uzależnione pod względem ekonomicznym od mężczyzn: kraje takie jak Gwatemala, Salwador, Honduras - trzeci z kolei najbiedniejszy kraj w Ameryce Południowej - oraz Nikaragua.
Kobietobójstwo w Ciudad Juárez i w Gwatemali jest szczególnie przerażające i dlatego z zadowoleniem przyjmuję dzisiejszą debatę.
Uważam, że tylko poprzez pogłębioną analizę tych kwestii, która powinna być przeprowadzona do szczytu UE-LAC w Limie, będziemy w stanie dokonać oceny przyjętych środków, w tym doświadczenia władz meksykańskich, co pomoże w walce z przemocą wobec kobiet, zarówno w UE jak i w Ameryce Środkowej.
Musimy zintensyfikować nasze wysiłki w celu zapewnienia kobietom ochrony przed wszelkimi rodzajami przemocy.
na piśmie. - (DE) Sytuacja w zakresie kobietobójstwa i bezkarności jego sprawców w Meksyku i Ameryce Środkowej nie poprawiła się mimo podejmowania olbrzymich wysiłków.
W związku z tym rządy Meksyku i krajów Ameryki Środkowej powinny nadal podejmować próby mające na celu zapobieżenie i wykrywanie przypadków kobietobójstwa i innych przypadków przemocy wobec kobiet.
W tym kontekście chciałabym zwrócić się do rządów krajów Ameryki Środkowej, aby zintensyfikowały kontrolę wykonywania społecznych obowiązków korporacyjnych przez maquiladoras, spółki podwykonawcze.
Ponadto europejskie zasady równych szans i równych praw dla kobiet i mężczyzn muszą mieć większy wpływ na aktywną politykę w zakresie praw człowieka UE.
W konsekwencji wzywam Komisję do przedstawienia wniosku dotyczącego sposobu lepszego skoordynowania w przyszłości z władzami i instytucjami lokalnymi różnych rodzajów polityki europejskiej mającej na celu walką z kobietobójstwem.
Muszą być wykorzystane wszystkie dostępne instrumenty polityki zagranicznej.
W związku z tym, zwracam się do Komisji i państw członkowskich, aby zintensyfikowały działania mające na celu zweryfikowanie zgodności istniejących i obecnie negocjowanych porozumień z klauzulami demokracji i praw człowieka.
W trakcie negocjacji porozumienia o stowarzyszeniu z krajami Ameryki Środkowej należy przeprowadzić ocenę wpływu na równość płci, w ramach oceny wpływu na zrównoważony rozwój.
Europejska polityka praw człowieka, a w szczególności praw kobiet, nie może pod żadnym pozorem być pomijana ze względu na interesy gospodarcze i geopolityczne.
Jednominutowe wystąpienia (art. 144 Regulaminu PE)
Kolejnym punktem porządku dziennego są jednominutowe wystąpienia w znaczących kwestiach politycznych.
Pani przewodnicząca! Dzień 7 października ubiegłego roku będzie zapamiętany jako dramatyczne wezwanie na alarm w kontekście wydarzeń, jakie miały miejsce w Rosji.
Tego dnia Anna Politkowska, uważana za żyjący symbol uczciwego dziennikarstwa, została brutalnie zamordowana.
Prezydent Putin uznał rolę Anny Politkowskiej za marginalną i jej sprawa wciąż pozostaje nierozwiązana.
W październiku w tej Izbie parlamentarzyści wezwali Komisję i państwa członkowskie do uhonorowania dziedzictwa Anny Politkowskiej poprzez uczynienie z przywrócenia wolnych mediów w Rosji najważniejszego warunku dla dalszego rozwoju naszych stosunków, ponieważ tylko jeśli wyślemy wyraźny sygnał, że doceniamy poszukiwanie przez Annę Politkowską prawdy i wolności bardziej niż paliwo i gaz, warunki w Rosji zaczną się zmieniać.
Bez wątpienia w Europie podzielamy wartości, za które Anna Politkowska oddała życie.
Niestety pan Putin nie wydaje się podzielać tych wartości.
Szacunek dla Anny Politkowskiej zobowiązuje nas do postawienia prezydentowi Putinowi sprawy jasno na nadchodzących szczytach.
(RO) Będę mówić o kwestii parków zoologicznych w Rumunii.
Zgodnie z oceną przeprowadzoną przez niektóre międzynarodowe organizacje pozarządowe w tej dziedzinie, transpozycja dyrektywy dotyczącej parków zoologicznych do ustawodawstwa rumuńskiego jest uważana za jedną z najlepszych w Europie.
Niemniej jednak dostosowanie 41 rumuńskich parków zoologicznych do standardów europejskich w ustanowionych terminach, czyli do końca tego roku, wydaje się niemalże niemożliwe do wykonania.
Pod presją tego terminu i w oparciu o warunki istniejącego partnerstwa publiczno-prywatnego popieram znaczenie natychmiastowego wdrożenia wspólnego planu działań, który obejmuje następne priorytetowe kroki: przeprowadzenie krajowego badania dotyczącego klasyfikacji istniejących parków zoologicznych, utworzenie zespołu pogotowia ratunkowego i czasowe uniemożliwienie rozmnażania zwierząt.
Uważam także za konieczne, aby przyznać pewien czas na wdrożenie tego planu, przed podjęciem decyzji o zamknięciu parków zoologicznych, które nie spełniają wymogów prawnych.
Pani Przewodnicząca! Pomimo licznych uwag padających na tej sali w stosunku do Pana Schulza nie zaprzestał on niegodnego tej Izby atakowania i obrażania członków Unii Europejskiej.
Jako osoba zajmująca znaczne stanowisko w organach wspólnoty ingeruje w sprawy wewnętrzne państwa członkowskiego i ciągle obraża jego przedstawicieli.
Większości osób w tej Izbie nie przyszłoby do głowy ingerowanie w demokratyczne wybory społeczeństw Unii.
Jestem ciekaw, jak poczułby się ten pan, gdyby któryś z posłów wzywał społeczeństwo Niemiec do zmiany pani kanclerz, gdyż w Niemczech legalnie działają organizacje faszyzujące i podważające granice pomiędzy państwami europejskimi.
Myślę, że ten pan żałuje, iż urodził się tak późno, nie w tym okresie historycznym.
Panie przewodniczący! Pan Pöttering przedstawił dzisiaj oświadczenie dotyczące światowego/europejskiego dnia przeciwko karze śmierci i powiedział, że odrzuca karę śmierci "w każdej postaci”.
Wydaje się on zakładać, że wszyscy się z nim zgadzamy.
Ja tak nie uważam.
W niedzielę w ubiegłym tygodniu, zaledwie w odległości mili od mojego domu, niewinny siedemnastoletni chłopiec, Rizwan Darbar, został zadźgany na śmierć w West Ham Park, ponieważ, jak doniesiono, próbował powstrzymać napastników przed kradzieżą telefonu komórkowego jego koledze.
Takie zdarzenia nie są rzadkie w Wielkiej Brytanii.
Coraz częściej strzela się do ludzi, dźga i bije ich ze skutkiem śmiertelnym.
Dlaczego tak jest?
Jest tak dlatego, ponieważ bandyci i przestępcy nie boją się prawa.
Nawet jeśli zostaną złapani i skazani, zazwyczaj nakłada się na nich bardzo łagodne kary.
Osobiście opowiadam się za przywróceniem kary śmierci w Wielkiej Brytanii dla sprawców tego rodzaju morderstw.
Oczywiście nie można tego uczynić, jeśli nie wystąpimy z Unii Europejskiej, co jest kolejnym dobrym powodem, aby z niej wystąpić.
Panie przewodniczący! Już dzisiaj wspomniałem o Libii i chciałbym jeszcze raz się do niej odnieść.
Libia, w pełni słusznie, została zobowiązana do zapłaty za zbrodnię popełnioną przez terrorystów nad Lockerbie, ale Libia jako światowy sponsor terroryzmu musi jeszcze wypłacić pełne odszkodowania.
Niegodziwa kampania terroru IRA była najbardziej krwawa, kiedy została wyposażona w libański Semtex i broń, umożliwiające Martinowi McGuinnessowi i innych liderom rady wojskowej rozpętanie najokrutniejszego etapu ich kampanii.
Bez Libii nie zabito by tysięcy niewinnych ludzi.
W związku z tym dzisiaj w tej Izbie chciałbym poprzeć obecną kampanię prowadzoną przez grupę ofiar z Irlandii Północnej - w imię FAIR - aby pociągnąć Libię do odpowiedzialności międzynarodowej poprzez zmuszenie do zapłaty odszkodowań, jak do miało miejsce w przypadku Lockerbie.
Tak jak UE wywierała presję na Libię w przypadku pielęgniarek bułgarskich, tak powinna wesprzeć zapewnienie sprawiedliwości dla ofiar IRA poprzez wywieranie presji na Libię w celu rozstrzygnięcia sporu obecnie wytoczonego przez FAIR przeciwko niej w Stanach Zjednoczonych Ameryki.
(RO) Za pośrednictwem Komisji Budżetowej Parlament podjął niezmiernie ważną decyzję.
Dzięki ustanowieniu 30% rezerw z wydatków administracyjnych dla Europejskiego Funduszu Społecznego, Europejskiego Funduszu Rozwoju Regionalnego, a także Funduszu Spójności, wysyłamy mocny sygnał do Komisji Europejskiej.
Zatwierdzenie programów operacyjnych powinno się odbyć w czasie określonym przez dyrektywy wspólnotowe, a w tym przypadku w ciągu czterech miesięcy.
Mimo że Rumunia była jednym z pierwszych krajów, które przedłożyły te dokumenty na początku stycznia, obecnie dwa z najważniejszych programów operacyjnych nie zostały jeszcze zatwierdzone.
Mówię o programie operacyjnym na rzecz rozwoju zdolności administracyjnych i programie operacyjnym na rzecz zasobów ludzkich.
Biorąc pod uwagę fakt, że nie jesteśmy jedynym państwem członkowskim znajdującym się w takiej sytuacji, chciałabym znać powody, jeśli nie są to powody biurokratyczne, przełożenia ich zatwierdzenia przez Komisję na listopad.
Zgodnie ze wspólnym oświadczeniem, jakie przyjęliśmy razem z Radą po przeprowadzeniu procedury pojednawczej w dniu 13 lipca, Komisja powinna zapewnić szybkie zatwierdzenie programów i projektów państw członkowskich i przedstawić mapę drogową dotyczącą ich przyjęcia.
Panie przewodniczący! Z zadowoleniem przyjmuję możliwość podniesienia kwestii sprawozdania dotyczącego stosunków w sektorze pocztowym, które zostało właśnie opublikowane przez Europejską Fundację na rzecz Poprawy Warunków Życia i Pracy.
W istocie chciałabym, aby to sprawozdanie było dostępne przed przeprowadzeniem głosowania w sprawie usług pocztowych.
Jednakże nawet teraz jest to ostatni dzwonek dla rządów, aby sprywatyzować ich usługi pocztowe w następnych kilku latach.
W UE jesteśmy zobowiązani do realizacji celów agendy lizbońskiej, do tworzenia większej ilości miejsc pracy o wyższej jakości.
Niestety sprawozdanie to stwierdza, że prywatyzacja sektora pocztowego dotychczas zapewniła mniej, ale co istotniejsze, niższej jakości miejsca pracy, powiązane z gorszymy warunkami zatrudnienia.
Sprawozdanie stwierdza, że od początku procesu liberalizacji płace sektorowe rozwijają się we wszystkich krajach, ale trzy kraje plasują się poniżej średniej.
Jednakże zdecydowanie we wszystkich krajach istnieją różnice w zakresie wynagrodzenia pomiędzy pracownikami głównego dostawcy, a tymi, którzy są zatrudniani przez podmioty wchodzące na rynek lub dostawców alternatywnych.
Jeśli sytuacja nie będzie kontrolowana, będzie ona, cytuję za sprawozdaniem, "pogarszać warunki zatrudnienia i prowadzić do bardziej konfliktowych stosunków branżowych”.
Dotychczas prywatyzacja poczty nie zdała testu lizbońskiego.
Panie Przewodniczący! Kilkakrotnie apelowałam już w tej kadencji Parlamentu Europejskiego o zaprzestanie dyskryminacji Polaków, szczególnie katolików.
Również tym razem domaganie się przez niektóre środowiska wstrzymania dotacji dla Wyższej Szkoły Kultury Społecznej i Medialnej traktujemy jako ewidentny wyraz dyskryminacji i kierowania się innymi kryteriami niż merytoryczne.
Powielane przez niektóre media zarzuty skierowane przeciwko tej szkole są jedynie pomówieniami, formułowanymi przez tych, którzy niegdyś zniewalali Polskę i Polaków.
Obecnie nie mogą się w dobie demokracji pogodzić z utratą całkowitej władzy.
Szkoła, która stara się o dofinansowanie, zapewnia wychowanie i kształcenie w uniwersalnym systemie wartości, zwłaszcza studentów z ubogich rodzin.
Zaostrzenie kryteriów oraz odmowa przyznania funduszy na skutek medialnej nagonki, zwłaszcza w roku równych szans dla wszystkich, byłaby w naszym przekonaniu nie tylko przejawem dyskryminacji ze względu na religię i poglądy, ale nawet symptomem stosowania metod totalitarnych, co stoi w sprzeczności z głoszonymi wartościami, normami i wymogami prawa europejskiego.
Panie Przewodniczący! Chciałbym zwrócić uwagę na ciągle niezauważony tutaj na forum Parlamentu Europejskiego bardzo ważny problem w Komisji Europejskiej, który dotyczy komunikacji transportu.
Oto najkrótsza droga transportowa ze Skandynawii, północy Europy, na południe - do Turcji, Grecji, Bułgarii - wiedzie przez środkowoeuropejski korytarz transportowy.
Korytarz, który zaczynałby się w szwedzkim Ystad, ciągnąłby się przez polski Szczecin, Wrocław, czeską Pragę, słowacką Bratysławę, Wiedeń, przez Konstancę, Saloniki, Triest.
Trasa ta ciągle nie jest zauważona, a uważam, że wpisanie jej do europejskich tras drogowych i kolejowych przybliżyłoby i skróciło trasy transportu wzdłuż tej linii, a także dałoby rozwój całemu środkowoeuropejskiemu korytarzowi i wszystkim miastom i regionom, które leżą wokół tej linii.
Panie przewodniczący!
Dzisiaj debatowaliśmy nad publikacją sprawozdania Europejskiej Rady ds. Bezpiecznego Transportu dotyczącego postępu UE w zakresie obniżenia do 2010 r. o połowę liczby ofiar śmiertelnych na drodze.
Zawiera ono pewne dobre i pewne złe wiadomości.
Tak - kraje osiągnęły poprawę, i należy przyjąć to z zadowoleniem, ale ogólna liczba ofiar śmiertelnych w wypadkach drogowych wciąż jest za wysoka i UE zgodnie z obecnymi tendencjami nie osiągnie swych celów w zakresie obniżenia liczby ofiar śmiertelnych na drogach.
W rzeczywistości tylko trzy państwa członkowskie - Luksemburg, Francja i Portugalia - osiągną ustalony cel.
Przez rok udało im się obniżyć liczbę ofiar śmiertelnych na drogach o 8%.
Warto pamiętać, że ponad 39 000 ludzi zostało zabitych na drogach w UE w ostatnich 12 miesiącach.
Gdybyśmy osiągnęli nasze cele, 5 000 ludzi wciąż dzisiaj żyłoby.
Żałuję, że Irlandia, mój kraj, wciąż jest w drugiej połowie ligi w odniesieniu do osiągania tej koniecznej poprawy.
Moglibyśmy uczyć się w oparciu o doświadczenia krajów osiągających najlepsze rezultaty.
Włożyły one wiele zaangażowania i woli politycznej, aby dokonać poprawy egzekwowania prawa w wielu kluczowych obszarach.
UE ma tylko trzy lata, aby wprowadzić środki, które mogłyby pozwolić nam na osiągnięcie naszych celów obniżenia o połowę liczby ofiar śmiertelnych na drodze.
Doświadczenie pokazuje, że można to uczynić, ale aby to osiągnąć potrzebujemy nowych działań na szczeblu UE.
(FR) Panie przewodniczący! Chciałbym skierować uwagę Parlamentu na problem Kosowa, a w szczególności na konieczność, aby Parlament Europejski mógł odpowiedzieć na te wewnętrzną kwestię europejską i zapewnić, aby prawa ludzi do kształtowania swej własnej przyszłości były, całkowicie słusznie, respektowane.
Pojawia się wiele elementów politycznych i wywiera presję na doprowadzenie do podziału Kosowa, co nie jest dobrym rozwiązaniem.
Jest to dla nas oczywiste, w szczególności w odniesieniu do problemów związanych z terytorium palestyńskim oraz podziałem tego terytorium w 1946 r.
Należy zatem wraz z Parlamentem Europejskim wywrzeć silną presję, aby zapobiec podziałowi, aby zapobiec powodowanemu w ten sposób konfliktowi i aby umożliwić ludziom podejmowanie decyzji dotyczących ich losu, zapewniając obecność Parlamentu Europejskiego, obecność na scenie europejskiej, a także obecność na całym naszym terytorium.
Panie przewodniczący! Do momentu zakończenia mojego przemówienia dwoje ludzi popełni samobójstwo.
To dlatego że na całym świecie co trzydzieści sekund jedna osoba popełnia samobójstwo.
Każdego roku oszałamiająca liczba miliona ludzi, spośród których wiele jest młodymi kobietami i mężczyznami, odbiera sobie życie.
Samobójstwa w dużym stopniu dotyczą UE, ponieważ pięć z dziesięciu krajów o najwyższej liczbie samobójstw to państwa członkowskie UE: Litwa, Estonia, Węgry, Słowenia i Łotwa.
W rzeczywistości Litwa posiada najwyższą liczbę samobójstw na świecie.
Są to bardzo smutne statystyki dla UE, ponieważ w większości przypadków przyczynie samobójstwa można zapobiec.
UE posiada obowiązek wobec swych obywateli, aby pilnie obniżyć liczbę samobójstw w jej państwach członkowskich.
Zwracam się do pana, panie przewodniczący, aby osobiście zwrócił się pan do rządów i parlamentów wszystkich państw członkowskich UE, zwłaszcza tych w wymienionych wyżej krajach, i wezwał je usilnie do podwojenia wysiłków w celu zapobiegania samobójstwom popełnianym przez ich obywateli.
W ten sposób można każdego roku ocalić wiele tysięcy istnień ludzkich.
(RO)Ostatnie wyniki badań pokazują, że w Rumunii w przypadku około 170 000 dzieci od 5 do 8 klasy jeden lub obydwoje rodziców wyjechało za granicę do pracy.
Każdego dnia w nowych państwach członkowskich Unii Europejskiej, a także w krajach kandydujących do członkostwa wzrasta wielka liczba dzieci pozostawionych z dziadkami lub rodzinami.
Dlatego też chciałabym podkreślić konieczność stworzenia stosownych struktur, które pomogłyby dzieciom i rodzicom być razem, a także konieczność prowadzenia polityki społecznej, która skupiałaby się na solidarności.
Uważam, że ułatwienie spotkań rodzinnych, jako czynnik integracji gospodarczej i społecznej, powinno stanowić zasadniczy aspekt polityki legalnej imigracji.
Jednocześnie zwracam się do Komisji Europejskiej, aby opracowała strategię dotyczącą sytuacji dzieci, które pozostają w swych krajach pochodzenia po pozostawieniu ich przez rodziców, a także do zapewnienia wsparcia na rzecz utworzenia stosownych struktur w państwach członkowskich, w celu udzielenia pomocy dzieciom i rodzicom w dostosowaniu się do nowej sytuacji rodzinnej.
Na tym zakończyliśmy jednominutowe oświadczenia.
Finansowanie wspólnej polityki rolnej
Następnym punktem porządku dnia jest sprawozdanie Jorgo Chatzimarkakisa, w imieniu Komisji Rolnictwa i Rozwoju Wsi, w sprawie wniosku dotyczącego rozporządzenia Rady zmieniającego rozporządzenie (WE) nr 1290/2005 w sprawie finansowania wspólnej polityki rolnej - C6-0116/2007 -.
wiceprzewodniczący Komisji. - Panie przewodniczący! Dziękuję za umożliwienie mi wygłoszenia kilku słów na temat sprawozdania dotyczącego rozporządzenia nr 1290/2005 w sprawie finansowania wspólnej polityki rolnej.
Przede wszystkim chciałbym podziękować panu Chatzimarkakisi i członkom komisji za ich wysiłki.
Wniosek Komisji zawiera dwa aspekty, które posiadają znaczenie polityczne.
Pierwszym jest zapewnienie koniecznych działań wynikających z odpowiedniej części art. 53b rozporządzenia finansowego, która stanowi, że obowiązek przejrzystości i publikacja ex post przez państwa członkowskie beneficjentów musi być zapewniania przez prawodawstwo z zakresu danego sektora.
Drugim jest wzmocnienie mechanizmu, za pomocą którego zabezpieczana jest dyscyplina finansowa, poprzez nowy mechanizm obniżania-zawieszania pomocy rolnej, który jest lepiej ustrukturyzowany i bardziej przejrzysty niż obecny mechanizm już ustanowiony w rozporządzeniu oraz poprzez wprowadzenie możliwości dokonywania przez Komisję korekt finansowych w przypadku negatywnej kontroli ex post.
Komisja w pełni popiera otwartość i przejrzystość.
Jednym z elementów w tym zakresie jest prawo społeczeństwa do tego, aby wiedzieć, co się dzieje w zakresie dotyczącym pomocy wspólnotowej oraz kto i jakie kwoty otrzymuje.
Artykuł 53 rozporządzenia finansowego stanowi, że państwa członkowskie powinny dokonywać publikacji ex post beneficjentów.
Kontynuację tego ogólnego obowiązku, w zakresie dotyczącym wydatków EAGGF i EFOGR, można znaleźć we wniosku Komisji.
Komisja bardzo nalega, aby państwa członkowskie publikowały te informacje, ponieważ w ramach wspólnego zarządzania, są one w kontakcie ze społecznością rolną i w związku z tym są w dużo lepszej pozycji niż Komisja, aby potwierdzić informacje, jakie mają być publikowane.
Jestem bardzo wdzięczny za wsparcie w tej kwestii.
Komisja zaczerpnie inspirację z niektórych z zaproponowanych poprawek podczas przyjmowania prawodawstwa wdrażającego, ale nie byłoby zgodne z zasadą lepszego stanowienia prawa i uproszczenia, gdyby wszystkie - czasami bardzo techniczne - szczegóły zostały wprowadzone do rozporządzenia Komisji.
Jednakże pozwolę sobie wyjaśnić jedną kwestię.
Beneficjenci muszą być informowani uprzednio o fakcie, że pewne informacje muszą być publikowane, a publikacja będzie się odbywać tylko w kontekście pełnego poszanowania mającego zastosowanie ustawodawstwa dotyczącego prawa do prywatności.
Jak państwo wiedzą, istnieje już mechanizm obniżania-zawieszania pomocy w rozporządzeniu 1290/2005.
W porównaniu z tym mechanizmem, proponowany przepis oferuje nowy transparentny i efektywny mechanizm pozwalający na dalsze uproszczenie istniejącej możliwości obniżenia lub zawieszenia wypłat dla państw członkowskich w przypadku poważnych i trwałych uchybień w krajowych systemach kontroli.
Ten nowy przepis ma tę przewagę, że pewne elementy są określane z góry, aby zapewnić bardziej skuteczne wykorzystanie takiego instrumentu.
Oczywiste jest, że mechanizm obniżania już istniejący będzie nadal znajdował zastosowanie do innych rodzajów przypadków.
Jednakże poprawki mające na celu osłabienie mechanizmu są nie do zaakceptowania dla Komisji.
Wreszcie odnotowałem dosyć dużą liczbę poprawek, których celem jest dalsze wzmocnienie ogólnego systemu zarządzania wydatkami rolnymi, które nie są związane z naszym wnioskiem.
W odniesieniu do tych poprawek myślę, że obecny dokument ustanawia właściwą równowagę i musimy dać czas wszystkim podmiotom, aby go wdrożyły przed rozpatrzeniem wszelkich zmian do przepisów, które właśnie weszły w życie niespełna rok temu.
sprawozdawca. - (DE) Panie przewodniczący, panie komisarzu, panie i panowie! Bardzo dziękuję, że znalazł pan czas, aby być tutaj dzisiaj wieczorem, mimo że jest już późno.
Istotnie, kwestia, którą poddajemy pod dyskusję, nie jest nieważna ani marginalna - dotyczy ona wspólnej polityki rolnej.
Chciałbym rozpocząć od przypomnienia Izbie, czym jest w rzeczywistości wspólna polityka rolna dla znacznej większości naszych blisko 500 milionów obywateli.
Przede wszystkim to właśnie z myślą o tych obywatelach prowadzone są takie debaty plenarne.
Niemniej jednak można zauważyć w tym względzie, że wielu obywateli traktuje wspólną politykę rolną przede wszystkim jako reklamę dla UE - ale niestety bardzo niekorzystną reklamę.
Dotacje eksportowe, rzekomo nieuczciwy handel z krajami "trzeciego świata”, skandale żywieniowe, protesty rolników, nadmierne dotacje, genetycznie modyfikowane rośliny - liczba negatywnie postrzeganych kwestii związanych ze wspólną polityką rolną jest ogromna i niezgłębiona.
Wykroczenia w zakresie wspólnej polityki rolnej znacznie przyczyniły się do negatywnej reputacji UE w wielu częściach Europy.
Panie i panowie! Ta reputacja nie jest czymś, co może być tego wieczoru zignorowane.
Jednakże to sprawozdanie - pod warunkiem że poprze je Rada - mogłoby nadać wspólnej polityce rolnej nowy kierunek, który jest bliższy ideom większości obywateli.
Chciałbym rozpocząć od ponownego omówienia wniosku Komisji.
Zasadniczo obejmuje on cztery elementy, czyli publikację nazwisk beneficjentów wypłat rolnych; wprowadzenie możliwości zawieszenia wypłat dla państw członkowskich w ramach pierwszego filaru w przypadku poważnych naruszeń w zakresie ich systemów zarządzania i kontroli, skrócenie okresów prowadzenia przez Komisję kontroli, jeśli państwa członkowskie nie wypełniają swych zobowiązań kontrolnych (wyjątki do tzw. zasady 24-ro miesięcznej). oraz dostosowanie uprawnień w zakresie wdrażania.
W kontekście politycznym wnioski dotyczące przejrzystości są z pewnością dla PE najważniejsze.
W odniesieniu do nich Komisja ostatecznie wdraża decyzję Rady i Parlamentu dotyczącą budżetu na 2007 r.
W ogólności z wielkim zadowoleniem przyjmuję projekt, mimo że wniosek Komisji został przedłożony raczej późno, prawdopodobnie częściowo z uwagi na wprowadzenie kolejnych faktów do tekstu.
Rozporządzenia wykonawcze Komisji dotyczące EFRROW już przewidują publikację nazwisk wszystkich beneficjentów wypłat w ramach drugiego filaru.
Inne fundusze też (Europejski Fundusz Rozwoju Regionalnego, Europejski Fundusz Rybacki, Fundusz Spójności) obecnie zawierają przepisy dotyczące publikacji.
Decyzja budżetowa oznaczała, że zasadniczo przejrzystość przestała być kwestią kontrowersyjną: nie jest to już kwestia czy ale jedynie jak.
Jedenaście państw członkowskich już publikuje obszernie wszystkie wypłaty.
Potrzebujemy zatem więcej przejrzystości.
Brak przejrzystości doprowadził do powstania pogłosek i kampanii dezinformacji, co miało bardziej niekorzystny wpływ na WPR niż sporadyczne rzeczywiste błędy.
Obecnie problemy dotyczą tylko tego jak: przede wszystkim Komisja nie podaje żadnych szczegółów dotyczących procedury i chce określić wszystkie bardziej, szczegółowe przepisy w rozporządzeniach wykonawczych.
Ponieważ mamy do czynienia z ingerencją w prawo do samostanowienia w odniesieniu do danych osobowych, moje sprawozdanie proponuje pewne wyjaśnienia dotyczące tego, które dane powinny być publikowane i warunków, na jakich ma się to odbywać.
Są one ściśle zgodne z opinią Europejskiego Inspektora Ochrony Danych.
Mimo chęci szybkiego wdrożenia ochrona danych musi być traktowana bardzo poważnie i Parlament Europejski to czyni.
Cele tego sprawozdania są następujące: większa przejrzystość, a jednocześnie bardziej zrozumiałe wymogi w zakresie ochrony danych.
Ponadto opinia publiczna musi być informowana.
Jak można osiągnąć tę równowagę?
Moim zdaniem zasadnicze znaczenie ma informowanie zainteresowanych stron z wyprzedzeniem, a jeżeli liczby czegoś nie znaczą, nie może być mowy o przejrzystości.
A zatem proponuję wyraźniejsze rozróżnianie, na przykład zgodnie z celem interwencji.
Moje sprawozdanie proponuje nazwisko, wypłatę i miejsce zamieszkania/urząd rejestracji.
Obecnie przejrzystość oznacza publikację na stronach internetowych.
Mówimy o tworzeniu ogólnych platform internetowych, z linkami i odnośnikami zamieszczanymi przez Komisję.
Zadaniem państw członkowskich jest zapewnienie, aby te informacje były zrozumiałe za pomocą odpowiednich wyjaśnień.
Państwa członkowskie mają także prawo publikować informacje na szczeblu regionalnym, jeśli uważają to za stosowne.
Poszczególne bazy danych muszą być połączone.
W Radzie, kwestia tego, kto publikuje informacje była bardzo kontrowersyjna.
Zarządzanie finansami jest mieszane, a zatem państwa członkowskie posiadają wyraźne obowiązki - także na mocy art. 53b decyzji budżetowej.
Poza tym publikacja przez Komisję prowadziłaby do powstania problemów ochrony prawnej, ponieważ osoby, których dotyczyłyby nieprawidłowe publikacje, musiałyby zwrócić się bezpośrednio do Europejskiego Sądu Pierwszej Instancji.
Nie jest to ani przyjazne dla obywateli ani szczególnie przejrzyste.
Wniosek Komisji jest prostszy, bardziej przejrzysty, łatwiejszy do zarządzania i bardziej przyjazny dla obywateli, a zatem posiada moje poparcie.
Jest on zgodny z przepisami we wszystkich innych obszarach (fundusze strukturalne i przepisy mające zastosowanie do drugiego filaru).
Ponieważ publikację informacji należy postrzegać w kontekście kontroli budżetowej, moje sprawozdanie proponuje (umiarkowaną) ryczałtową grzywnę w przypadku nieopublikowania informacji.
W odniesieniu do karnych obniżek finansowania chciałbym powiedzieć, że szeroko je popieram, ale są pewne kwestie, w których chciałbym, aby w większym stopniu uwzględniono zasadę proporcjonalności.
W Komisji Kontroli Budżetowej mój kolega poseł, pan Mulder, przedstawił wnioski dotyczące budżetowego wymiaru sprawy, które mogę z całego serca poprzeć.
W opinii Komisji Budżetowej komisja wyraziła swoje stanowisko dotyczące aspektów przejrzystości i w dużym stopniu odpowiadają one moim wnioskom.
Panie i panowie, a w szczególności członkowie Rady! To sprawozdanie zostało jednogłośnie przyjęte w Komisji Rolnictwa i Rozwoju Wsi.
Mam nadzieję, że zostanie ono także jutro przegłosowane znaczną większością głosów.
Usilnie proszę Radę i Komisję, aby poważnie potraktowały to głosowanie przedstawicieli obywateli Europy.
Bez wątpienia będzie także korelacja pomiędzy tym sprawozdaniem i sposobem, w jaki zajmują się nim zaangażowane podmioty, a oczekiwaną oceną funkcjonowania WPR.
Niewątpliwie powrócimy do tego tematu, kiedy będziemy się zajmować oceną funkcjonowania WPR.
Panie przewodniczący! Jestem bardzo zobowiązany mojemu koledze panu Chatzimarkakisowi, który przedstawił sprawozdanie, które Grupa Europejskiej Partii Ludowej (Chrześcijańscy Demokraci) i Europejskich Demokratów może poprzeć pod każdym względem.
Jednakże słusznym pytaniem jest, czy to rozporządzenie było konieczne.
Wywoła to intensywne, żarliwe dyskusje, ponieważ trudno jest wytłumaczyć kontekst obywatelom.
A zatem myślę, że korzystne jest, że gospodarstwa rolne uzyskają wyjaśnienie przyczyn wypłat, kiedy będą publikowane szczegóły tych wypłat.
Nasi rolnicy rzeczywiście wnoszą wartościowy wkład do naszego społeczeństwa, dostarczając nam każdego dnia żywności, dbając o nasz krajobraz kulturowy i w znacznym stopniu przyczyniając się do funkcjonowania obszarów wiejskich.
Przejrzystość nie może być jednostronna, musi mieć ona zastosowanie do obydwu stron.
Dlatego też moja grupa popiera zawarte w sprawozdaniu wezwanie, aby użytkownicy rejestrowali się w naszym rejestrze, kiedy korzystają z informacji.
Jak właśnie wspomniał mój kolega, ważne jest także, aby dyrektywa ta nie naruszała przepisów z zakresu ochrony danych, w szczególności przepisów krajowych.
Jednakże w interesie równego traktowania chciałbym zwrócić się do Komisji, aby przedstawiła rozporządzenie zapewniające przejrzystość także na przykład w organizacjach pozarządowych.
Jestem przekonany, że więcej środków wspólnotowych jest przekazywanych na niejasne projekty w przypadku organizacji pozarządowych niż w przypadku sektora rolnego.
Sprawozdanie to umożliwia pokazanie społeczeństwu, dlaczego pieniądze podatników są wydawane na rolnictwo.
Prawidłowe wykorzystanie sprawozdania ułatwi osiągnięcie sukcesu w zakresie wykazania społeczeństwu wielkiego znaczenia rolnictwa europejskiego i w tym przypadku dyrektywa dotycząca przejrzystości będzie służyła swojemu celowi.
Panie przewodniczący, panie komisarzu, panie i panowie! W odniesieniu do pierwszego celu rozporządzenia, którym jest dostosowanie się do wymogu publikowania informacji dotyczących beneficjentów funduszy wspólnotowych, uważam, że słuszne jest, abyśmy wreszcie wiedzieli, kto otrzymuje co z WPR.
Jest to długo oczekiwany środek, jednak nie chodzi tutaj o stygmatyzowanie rolników, ale o zapewnienie przejrzystości w zakresie finansowania, co dotyczy nas wszystkich jako podatników i konsumentów i w odniesieniu do czego mamy prawo do informacji.
Myślę nawet, że publikacja mogłaby być całkowicie korzystna i mogłaby poprawić opinię obywateli na temat rolników oraz wypłat, jakie otrzymują za usługi dla społeczności na przykład w zakresie dostarczania wysokiej jakości żywności, która spełnia wysokie standardy produkcyjne i w zakresie utrzymania ziem i okolic wiejskich.
Publikacja uzasadnień dokonanych wypłat i dochodów gospodarstw, czego wymaga Komisja Rolnictwa i Rozwoju Wsi, także będzie przydatna.
W pełni zgadzam się z praktycznymi procedurami publikacji, określonymi w sprawozdaniu przez mojego kolegę pana Chatzimarkakisa, które polegają na stworzeniu europejskiej platformy internetowej połączonej z platformami internetowymi państw członkowskich, na których umieszczane byłby nazwiska regionalnych beneficjentów pomocy oraz miejsca ich zamieszkania.
W przypadku spółek publicznych lub prywatnych z ograniczoną odpowiedzialnością nazwiska inwestorów i członków zarządów także muszą być znane.
Popieram także sprawozdanie oceniające wymagane przez Komisję Europejska dotyczące lat następujących po wdrożeniu tego rozporządzenia, co będzie bardzo użyteczne, ocenę korzyści płynących ze scentralizowanej publikacji informacji przez Komisję oraz ocenę podziału środków finansowych, której ewentualnie mogą towarzyszyć wnioski legislacyjne mające na celu osiągnięcie bardziej obiektywnej dystrybucji środków finansowych w pierwszym i drugim filarze.
Z drugiej strony, w odniesieniu do metod dostępu do tych danych, nie zgadzam się z wnioskami dotyczącymi poufności lub bariery wejścia, które moim zdaniem całkowicie osłabiłyby efekt w zakresie przejrzystości tego rozporządzenia.
Jeśli ma być zapewniona przejrzystość, w szczególności w odniesieniu do funduszy publicznych, uważam, że każdy powinien mieć możliwość dostępu do informacji, bez ograniczeń.
W praktyce, ponieważ dane są najpierw publikowane przez państwa członkowskie, a następnie przenoszone na szczebel UE, wydaje się także niemalże niemożliwe wprowadzenie systemu rejestracji, a w każdym razie trzynaście państw członkowskich już udostępnia te dane bez żadnych ograniczeń.
A zatem zwracam się o odrzucenie, w całości lub w części, poprawek 4, 20, 21 i 23, które wymagają rejestracji tożsamości i motywów przez użytkowników danych publicznych.
W odniesieniu do drugiego celu - narzędzia obniżenia lub zawieszenia wypłat rolnych w przypadku, gdy pewne kluczowe elementy krajowego systemu kontroli nie funkcjonują lub są nieskuteczne - myślę, że jest to użyteczny sposób podjęcia działań przez Komisję Europejską.
Ale oczywiście musi on być wykorzystywany proporcjonalnie do charakteru, czasu trwania i wagi naruszeń.
W ten sam sposób obniżenie procentu jest zmniejszane, jeśli państwo członkowskie w jakiś sposób zaradziło niedociągnięciom i zwiększane, jeśli nie zastosowało uprzednio sformułowanych zaleceń.
Mam także nadzieję, że zostaną utrzymane wymogi, aby państwa członkowskie informowały Komisję o sposobie, w jaki postanowiły lub planują ponownie wykorzystać unieważnione w wyniku stwierdzenia nieprawidłowości środki finansowe.
w imieniu grupy ALDE. - Panie przewodniczący! Przede wszystkim chciałabym pogratulować sprawozdawcy jego wspaniałej pracy.
Rozporządzenie to będzie miało pozytywne skutki, ponieważ zapewni większą przejrzystość i odpowiedzialność.
Jest to potrzebne, ponieważ powinien to być wymóg sam w sobie dla finansowania europejskiego, ale także dlatego że pomoże to w rozwianiu pewnych mitów, które otaczają WPR.
W rzeczywistości sprawozdania Trybunału Obrachunkowego mówią nam, że w ostatnim czasie kontrole wydatków rolnych znacznie poprawiły się.
Należy na to skierować uwagę społeczeństwa.
Zgadzam się z sugestią sprawozdawcy, że powinien istnieć podobny wymóg w przypadku funduszy strukturalnych.
Musi mieć on zastosowanie nie tylko do WPR.
Ta inicjatywa w zakresie przejrzystości powinna odnosić się do pozostałych obszarów.
Ponieważ oczekujemy oceny funkcjonowania WPR, ważne jest, abyśmy zajęli się tą kwestią teraz, aby niejako usunąć tę przeszkodę.
WPR często jest niekorzystnie przedstawiania w prasie, ale często te uwagi skupiają się tylko na negatywnych aspektach, a całkowicie pomijają ogromne korzyści, jakie konsumenci będą mieć z WPR.
Od wprowadzenia WPR wzrost cen żywności jest wiele niższy od ogólnego poziomu inflacji.
WPR dostarczyła tańszej żywności obywatelom UE, ale WPR także zapewniła żywność bezpieczną i wiadomego pochodzenia.
Wyrażenie "od pola do stołu” oznacza właśnie to.
WPR poprawia nasze środowisko, a dobrostan zwierząt nadal się poprawia.
Ponadto WPR zapewniła bezpieczeństwo żywnościowe dla UE.
Wielu ludzi drwi z idei bezpieczeństwa żywnościowego, jak gdyby taka idea była przejawem zacofania.
Świat ma wystarczająco dużo żywności, aby się wyżywić.
Jak długo?
Może przez tydzień.
Tylko wyobraźmy sobie presję, jaka powstanie, kiedy rzeczywiście zaczniemy uprawiać paliwo zamiast żywności.
Tylko wyobraźmy sobie presję, jaka powstanie, kiedy gospodarki wschodzące, takie jak Indie czy Chiny, będą konkurować z UE o żywność i paliwo uprawiane zamiast żywności.
Wtedy będziemy oczekiwać od UE i WPR bezpieczeństwa żywnościowego.
WPR, jak każda polityka, przeżywa problemy, ale zaopatrywała ona obywateli UE w żywność, a to rozporządzenie zapewni, że nadal będzie ich zaopatrywać z otwarty i przejrzysty sposób.
w imieniu grupy UEN. - Panie Przewodniczący! W pełni popieram zarówno sprawozdanie pana Jorgo Chatzimarkakisa, jak i sam projekt rozporządzenia.
To jest ważny krok w dobrym kierunku, wprowadzamy większą przejrzystość w sprawozdawczości dotyczącej wydatków środków Unii Europejskiej.
Przede wszystkim cenny jest ten przepis, który daje możliwość publikowania, czy raczej obowiązek publikowania informacji o tym, kto w jakim zakresie skorzystał z tych środków pomocowych w zakresie wspólnej polityki rolnej.
Takich informacji od dawna domagała się opinia publiczna, domagała się prasa i bardzo dobrze, że właśnie taka zasada zostaje wprowadzona.
Ktokolwiek korzysta z pomocy publicznej nie powinien się wstydzić informacji o tym, że taką pomoc otrzymał, zwłaszcza rolnicy nie mają powodów, żeby się tego wstydzić, bo przecież ta pomoc w oczywisty sposób im się należy i służy dobru całej społeczności.
Rozporządzenie zmierza do silniejszej kontroli wydatków unijnych i bardzo dobrze.
Przy tej okazji chciałbym powiedzieć dwa zdania o takim problemie, który wynikł przy okazji wizyty Komisji Kontroli Budżetowej w Polsce, na początku października taka wizyta miała miejsce, a problem dotyczy ujawniania nieprawidłowości przez narodowe organy kontroli.
Chodzi o takie rozwiązanie, które pozwoliłoby uniknąć konsekwencji ograniczania wydatków w takiej sytuacji, kiedy nieprawidłowości są ujawnione przez narodowe organy kontroli.
Chodzi o to, żeby te organy we właściwy sposób współpracowały z Europejskim Trybunałem Obrachunkowym i żeby były motywowane do tego, żeby wykazywać takie nieprawidłowości bez konsekwencji dla swojego kraju.
Panie przewodniczący! Przejrzystość w rolnictwie jest konieczna.
Pan Deß powiedział, że pieniądze są przeznaczane na niejasne projekty.
Jest także prawdą, że chcemy to ujawnić, poprzez taką przejrzystość, ale być może zgodzi się ze mną także, że niewiele pieniędzy trafia do rolnictwa europejskiego i europejskich obszarów wiejskich; niektóre z nich wpływają do niewłaściwych kanałów.
Miliardy euro z budżetu zostały przeznaczone w ostatnich latach dla rolników, ale do nich nie trafiły.
Wszystkie dotacje eksportowe dla rolników, cała praktyka interwencji UE obejmująca magazynowanie - pochłonęły one miliardy euro, ale nie pomogły rolnikom.
W najlepszym wypadku - jak powiedziała pani Harkin z Grupy Porozumienia Liberałów i Demokratów na rzecz Europy - obniżyły ceny poprzez ukierunkowaną w dół stabilizację rynku, co stanowi rodzaj hamulca inflacyjnego.
Oczywiście ogólnym celem jest utrzymanie stabilnych cen, ale w interesie rolników nie może być bycie lokajem kraju lub Europy, aby to zapewnić.
Sprawozdawca miał rację mówiąc o potrzebie ram odniesienia: publikacja nie wystarczy.
Chciałbym dać ramy odniesienia: nawet po reformie WPR, przy stawce 300 euro za hektar, racjonalne gospodarstwo, w którym jeden rolnik uprawia 400 hektarów - to jest najwyższy wskaźnik racjonalizacji - otrzymuje około 120 000 euro na jednego pracownika.
80% rolników nie otrzymuje nawet jednej dziesiątej z tego.
A zatem musimy także wyjaśnić, co dzieje się z tymi pieniędzmi.
Te ramy odniesienia muszą być stworzone przez polityków - publikacja tego automatycznie nie załatwi.
Kiedy Komisja stwierdza w swym wniosku, że te wypłaty mogą być stopniowane, że do drugiego filaru należy wprowadzić modulację - ponieważ tutaj środki pieniężne dają lepsze wyniki w zakresie pracowników, środowiska - jest to przedsmak tego, co nas czeka, czyli dyskusji, jaka nastąpi po publikacji tych informacji.
I wtedy powinniśmy ponownie dać politykom wolną rękę.
Jednakże najpierw muszą przemówić dane statystyczne, muszą one być opublikowane, a my musimy być cierpliwi, a jeśli okażą się one niewłaściwe, trzeba będzie zmienić politykę, aby je skorygować.
Bardzo dziękuję za pana sprawozdanie - poprzemy je.
Panie przewodniczący! Bardzo dziękuję.
Ja także chciałabym podziękować sprawozdawcy za jego pracę.
Europejscy podatnicy chcą wiedzieć, jak są wydawane ich pieniądze.
Publikowanie nazwisk tych, którzy otrzymują dotacje rolne, jest absolutnie konieczne w interesie przejrzystej europejskiej polityki, w szczególności biorąc pod uwagę olbrzymie kwoty przeznaczane z budżetu UE na te dotacje.
Jednakże jeszcze ważniejsze jest to, że publikacja ta może być początkiem bardzo koniecznej, rzeczywiście drobiazgowej reformy wspólnej polityki rolnej.
Kiedy w 2005 r. w Holandii upubliczniono dotacje, zdaliśmy sobie sprawę z tego, że nieproporcjonalne ich części trafiają do małej, bogatej grupy.
Dostarczamy wielkich dotacji wielonarodowym przedsiębiorstwom i wielkim posiadaczom ziemskim, podczas gdy tysiące zwykłych rolników zaledwie może przetrwać.
Zaczynając, musi być pułap dotacji, które jedna osoba lub przedsiębiorstwo może otrzymać - a nie 300 000 euro, jak zaproponował ostatnio pan komisarz Fischer Boel.
Sugerowałabym nie więcej niż średnia roczna pensja.
Przede wszystkim najwięcej dotacji jest ukierunkowanych na uzupełnienie dochodu.
Państwa członkowskie, które nie zapewniają właściwej przejrzystości, powinny otrzymywać mniej środków UE, w ramach kary.
Ważne jest także, aby w przypadku gdy państwa członkowskie posiadają źle funkcjonujące mechanizmy kontrolne, było to upublicznione, tak aby rolnicy i organizacje reprezentujące ich interesy były w stanie wezwać te władze do przestawienia wyjaśnień, jeśli w rezultacie odnieśli szkodę.
Oczywiście powinien to być tylko początek całej serii podejmowanych przez Parlament inicjatyw w zakresie przejrzystości.
Podział funduszy strukturalnych także powinien być upubliczniony.
Mam nadzieję na najszersze z możliwych poparcie Parlamentu dla tego sprawozdania, ponieważ tak bardzo ułatwiłoby to w szczególności nasze podstawowe zadanie nadzorcze.
Przejrzysta polityka rolna jest pierwszy krokiem w kierunku uczciwej polityki rolnej.
w imieniu grupy IND/DEM. - (SV) Dziękuję, panie przewodniczący!
Podobnie jak moi wyborcy myślę, że UE jest za bardzo zamknięta i za bardzo biurokratyczna.
A zatem z zadowoleniem przyjmuję wniosek Komisji, który zmierza do większej otwartości i przejrzystości w zakresie wydatków instytucji.
Wsparcie dla rolnictwa jest dyskusyjną kwestią.
A zatem dla obywateli ważne jest, aby mogli wiedzieć, do kogo trafiają ich podatki i w jakim zakresie.
Godny ubolewania jest fakt, że poprawki komisji nie są zbieżne z rolą UE jako instytucji przejrzystej.
Żądanie komisji dotyczące rejestracji w celu uzyskania dostępu do informacji jest poważnym naruszeniem prywatności wszystkich obywateli, niezależnie od tego, czy są oni rolnikami, dziennikarzami, czy też nauczycielami przedszkolnymi.
Pozwolenie na rejestrację obywateli, którzy pragną uzyskać dostęp do dokumentów publicznych, jest zmianą, której w UE nie chcemy.
Wzywam zatem wszystkich posłów, aby głosowali przeciwko poprawkom 4 i 23 złożonym przez komisję.
Dziękuję.
w imieniu grupy ITS - (FR) Panie przewodniczący, panie komisarzu, panie pośle Chatzimarkakis! Brakuje nam zbóż, brakuje nam mleka, ceny kukurydzy i masła gwałtownie wzrastają, a co my robimy?
Dyskutujemy nad umieszczeniem premii za krowę, za owcę lub za hektar w Internecie i w czasie, gdy świat jest na granicy głodu, jak nastolatki bawimy się w organizowanie rolnictwa i przesyłanie e-maili dotyczących finansów.
Oczywiście są dobre powody: przejrzystość, prawo do posiadania wiedzy i kontrolowania tego, co się dzieje z miliardami, którą są wypłacane rolnikom.
Jednakże w demokracji kontrola jest wykonywana przez Parlament w Izbie, a nie przez surfujących po stronach internetowych.
Ponadto jeśli przejrzystość dotyczy środków rolnych, dlaczego w duchu populizmu nie miałaby ona dotyczyć wynagrodzenia wysokich funkcjonariuszy UE?
Jeśli umieszczamy premie za krowy mleczne na stronach internetowych, dlaczego nie umieścić tam także premii, które doją wysocy funkcjonariusze?
To jest wieka niesprawiedliwość.
A to jest druga.
Małe gospodarstwa rolne będą przejrzyste, ale wielkie handlowe spółki rolne nie będą.
Jest tak, ponieważ rzeczywistym celem tego rozporządzenia nie jest przejrzystość.
Jest to diabelska machina wojenna, która ma dwa ukryte cele.
Pierwszym jest podzielenie rolników na dużych i małych i zniszczenie ich jedności w związkach zawodowych.
Kolejnym i najważniejszym jest podburzenie opinii publicznej przeciwko rolnikom poprzez prasę, w szczególności prasę brytyjską, która będzie przedstawiać premie otrzymywane przez księcia Karola i Jej Wysokość Królową Elżbietę, przez liderów związków zawodowych, duże gospodarstwa rolne, a być może nawet męża pani Fischer Boel, który jest hodowcą świń.
Wykorzystując tych kilka przykładów wielkich posiadaczy ziemskich karmionych hormonami z Brukseli, opinia publiczna zostanie skłoniona do uwierzenia, że rolnicy otrzymali wielkie korzyści, w szczególności ponieważ opinia publiczna nie wie, że rolnikom płaci się wbrew ich woli, gdyż zakazuje się im produkowania.
Są oni zmuszani do odłogowania.
Kiedy opinia publiczna zwróci się gwałtownie przeciwko rolnikom - którym się płaci za nieprodukowanie ze względu na oddzielenie płatności od produkcji - w 2013 r. bez żadnego politycznego lub wyborczego ryzyka możliwe będzie usunięcie pomocy i odzyskanie około 20 miliardów euro w celu finansowania innych nierolnych rodzajów działalności.
Pod pozorem demokratycznej przejrzystości rozporządzenie to jest moralną hańbą, jaką jest wykorzystywanie ohydnych motywacji zazdrości i zawiści, aby służyć strategicznemu spiskowi Komisji prowadzonemu od lat 80.: pozbyciu się eksportu rolnego w ramach szerszego porozumienia ogólnoświatowego.
Rolnictwo dla południowej półkuli, a usługi finansowe, bankowe i energetyczne dla północnej.
To jest cała prawda na temat tego rozporządzenia!
(NI). - Panie przewodniczący! Pomiędzy przejrzystością a naruszeniem prywatności może być cienka granica.
Wielu rolników - moim zdaniem całkowicie słusznie - będzie mieć za złe umieszczenie szczegółów dotyczących ich płatności jednolitych w Internecie z uwagi na zniekształcone postrzeganie dotacji, jakie to stwarza.
Rzeczywistość jest oczywiście taka, że w przypadku większości rolników płatności jednolite są w rzeczywistości dotowaniem naszej polityki taniej żywności.
Weźmy jako przykład sektor wołowiny.
Sprawozdanie grupy roboczej w moim okręgu wyborczym wykazuje, że na tym małym obszarze producenci wołowiny tracą 260 milionów euro rocznie.
Tylko dzięki płatnościom jednolitym mogą ominąć dotowanie produkcji.
A zatem kiedy będzie publikowane, że rolnik otrzymał 20 000 euro, jest to mylące, ponieważ nie ma żadnej wzmianki, że jednocześnie traci 40 000 euro lub więcej w ramach swojej działalności produkcyjnej.
Aby była ona uczciwa, publikacji powinny towarzyszyć zwykłe dane statystyczne dotyczące strat i zysków z handlu towarami w każdym sektorze.
(EL) Panie przewodniczący! Z zadowoleniem zauważyłem, że wszyscy chcemy zarówno przejrzystości jak i kontroli: wszyscy chcemy, aby pieniądze UE uzyskane z podatków obywateli były chronione i aby były przekazywane tym, którzy rzeczywiście są upoważnieni do pomocy.
W przypadku pojawienia się nieprawidłowości lub naruszeń muszą być nakładane specjalne sankcje i myślę, że w tej kwestii wszyscy jesteśmy zjednoczeni i zdeterminowani.
Oczywistym jest jednakże, że proponowane środki muszą być wdrożone po przyjęciu odpowiednich regulacji i muszą się odnosić do następnych lat obrachunkowych.
Uważamy, że to wyjaśnienie jest absolutnie konieczne i dlatego też złożyliśmy odpowiednią poprawkę.
Chcemy, aby ta poprawka wyjaśniła, że środki dotyczące zawieszenia płatności miesięcznych, ustanowione w art. 17a i 27a rozporządzenia nr 1290/2005 w odniesieniu do finansowania wspólnej polityki rolnej, nie zostaną wdrożone przed dniem 16 października 2008 r.
W związku z tym uważamy, że środki nie powinny działać wstecz.
Podsumowując, pozwolę sobie podkreślić, że wszystko, czego chcemy, to:
po pierwsze, ochrona pieniędzy podatników;
po drugie, aby pieniądze dotarły do tych, którzy rzeczywiście są do tego uprawnieni, jak słusznie podkreślił mój kolega poseł;
po trzecie, aby naruszenia prawa były karane;
po czwarte, bądźmy uczciwi, tak jak to jest na całym świecie; prawo nie działa wstecz, ani nie powinno.
Jeśli zostaną spełnione te warunki, z całego serca i z zadowoleniem poprzemy i będziemy głosować za sprawozdaniem pana Chatzimarkakisa.
(HU) Panie przewodniczący, panie i panowie! Instytucje Unii Europejskiej nadrabiają długotrwałe zaniedbanie.
Jeśli jest ktoś, kto jest zainteresowany tym, abyśmy uregulowali rolnictwo europejskie i uczynili je przejrzystym, jest to europejski sektor rolny.
Sprawozdawca, pan Chatzimarkakis, któremu chciałbym pogratulować, przedstawia to bardzo dobrze, mówiąc, że Unia Europejska nie posiada dobrego wizerunku w oczach obywateli europejskich, którzy najczęściej czynią z europejskiego rolnictwa kozła ofiarnego.
W związku z tym, o tej później porze, chciałbym zacytować generała de Gaulle'a, który powiedział, że musimy stanąć na krawędzi nieuniknionego.
Tak, ci, dla których wspólna polityka rolna jest tak ważna, muszą stanąć na krawędzi nieuniknionego, na krawędzi przejrzystości.
Wielkim problemem wspólnej polityki rolnej jest - i z całego serca zgadzam się z panem Graefe zu Baringdorf - że cała wspólna polityka rolna jest plątaniną przepisów, wcale nieprzejrzystą i pod wieloma względami nieuczciwą.
Obydwaj z nas, i moim zdaniem także ci, którzy siedzą w tej Izbie, chcieliby zabezpieczyć przyszłość wspólnej polityki rolnej, ale jednocześnie chcieliby ją chronić.
Moi drodzy! Co nam to mówi, gdy wspólna polityka rolna ma swe ulubione, niegrzeczne dziecko, takie jak sektory zboża, cukru i sektor tytoniowy, i ma wrogie sektory, takie jak sektory owoców i warzyw, winogron i wina, wieprzowiny i drobiu?
Nikt o zdrowych zmysłach nie mógłby wytłumaczyć tego europejskiemu obywatelowi.
Często nikt o zdrowych zmysłach nie mógłby wytłumaczyć obywatelowi europejskiemu także tego, że cała masa pomocy nie trafia do producentów, jak powiedział pan Graefe zu Baringdorf, ale jest zbierana przez organizacje handlowe.
Nie zostało jeszcze przedstawione żadne sprawozdanie i byłoby dobrze, gdyby Komisja i Rada wreszcie przygotowały sprawozdanie dotyczące kwot, które wypływają z sektora rolnego.
Olbrzymich kwot.
Sprawozdanie to jest zatem bardzo ważne dla wyraźnego wykazania, kto otrzymuje pomoc i w jakim zakresie, tak aby nie dochodziło do tego, że media podają negatywny przykład, że 200 sztuk bydła przebywało przez lata na szóstym piętrze w Rzymie, podczas gdy kilka tysięcy rolników włoskich uczciwie prowadzi swą działalność.
Moi drodzy! Przejrzystość i ochrona danych są zatem bardzo ważne i Unia Europejska musi to czynić w innych obszarach, a zatem popieram sprawozdanie pana Chatzimarkakisa.
Dziękuję bardzo.
(FI) Panie przewodniczący! Ja także pragnę pogratulować sprawozdawcy, panu Chatzimarkakisowi, tego sprawozdania.
Oczywiście możemy zapytać, jaki rodzaj sprawozdania mógłby być oczekiwany od sprawozdawcy, który posiada zdrowy rozsądek Niemca, serce Greka, a nawet nieco fińskiego krajobrazu w duszy.
W takim przypadku możemy powiedzieć, że sprawozdanie może okazać się dobre pod wieloma względami i tak się stało w niniejszym przypadku.
Jeszcze raz, moje gratulacje.
Prawdą jest, że kiedy rozmawiamy o rolnictwie i systemie jego finansowania, bardzo ważne jest, abyśmy podkreślili znaczenie przejrzystości.
Przejrzystość jest podstawą wszystkiego.
Oczywiście innym czynnikiem, który musi iść ręka w rękę z przejrzystością w odniesieniu do programów finansowania jest uczciwość.
Jednak podczas kilku lat mojego mandatu do Parlamentu Europejskiego zauważyłem, że uczciwość, jeśli istnieje, jest pojęciem względnym, a sposób, jaki ją postrzegamy, różni się.
W każdym razie mam nadzieję, że zwiększona przejrzystość wzmocni także zaufanie społeczeństwa do naszego systemu podejmowania decyzji i przekona je, że chcemy tutaj podejmować słuszne decyzje dotyczące finansowania rolnictwa, tak samo jak we wszystkich innych obszarach.
Niemniej jednak chciałbym wspomnieć o moim zaniepokojeniu rolnictwem w kontekście granic.
Wspominając o uczciwości, mam nadzieję, że w przyszłości będziemy zwracać uwagę nie tylko na przejrzystość, ale także na uczciwość.
Obecnie, w obecności pana komisarza, bardzo ważne jest zapewnienie, aby małe państwa członkowskie były także odpowiednio traktowane.
W przyszłości także moglibyśmy zapewnić, aby mogły być chronione wszelkie formy krajowej samowystarczalności.
My w Finlandii mamy niepokojące tego przykłady, w postaci decyzji dotyczącej cukru podjętej ostatnio przez Unię Europejską, a także decyzji dotyczących wypłat rolnych.
Nie traktują one małych i dużych państw członkowskich w ten sam sposób i w tym względzie mam nadzieję, że większą uwagę będzie się zwracać na uczciwość w przyszłości, teraz kiedy ta kwestia przejrzystości została uwydatniona w kontekście sprawozdania Chatzimarkakisa.
Musimy zapewnić, aby Unia Europejska i nasze systemy podejmowania decyzji były otwarte i aby były czymś, czemu nasi obywatele mogą zaufać i co mogą poprzeć w przyszłości.
Panie Przewodniczący! Dzisiejsze sprawozdanie w sprawie finansowania wspólnej polityki rolnej, a zwłaszcza kwestie jej przejrzystości mają ogromne znaczenie dla odbioru społecznego mieszkańców Wspólnoty, a przede wszystkim dla rolników europejskich.
Poprzez publikację beneficjentów pomocy publicznej będziemy mogli dokładniej zobaczyć, w jakim zakresie następuje podział środków. Zwłaszcza w krajach tzw. starej i nowej Unii.
Bardzo ważną propozycją sprawozdawcy jest zapis o wymaganiu dotyczącym porównywalności danych pomiędzy państwami członkowskimi.
Pozwoli to na unikanie nieprawdziwych zarzutów między członkami Unii o wielkości i sposobach wsparcia dla poszczególnych rynków w danych krajach oraz pozwoli podjąć działania mające na celu wyrównanie możliwości rolnikom w zakresie wsparcia publicznego.
Generalnie należy podkreślić, iż odpowiednio klarowne finansowanie polityki rolnej, jak również odpowiednia ilość tych produkcji gwarantuje bezpieczeństwo żywnościowe europejskim konsumentom.
Dlatego też europejscy rolnicy winni mieć długookresowe bezpieczeństwo i perspektywę finansową z uwagi na inwestycje w gospodarstwach rolnych.
Pojawiające się obecnie głosy o szybszej rewizji wspólnej polityki rolnej są nieodpowiedzialne i niosą ze sobą zagrożenie dla bezpieczeństwa żywnościowego Unii.
Trzeba także pamiętać o danych gwarancjach wyrównywania dopłat dla gospodarstw rolnych wszystkim członkom Unii do 2013 r.
Na koniec chciałbym pogratulować sprawozdawcy.
(NL) Panie przewodniczący! Ja także chciałabym podziękować naszemu koledze za to dokładne sprawozdanie, które pozornie dotyczy bardzo technicznych przepisów, przepisów budżetowych.
Jednakże w rzeczywistości przepisy te mogą mieć wpływ na pracę rolników - którzy są przede wszystkim uprawnionymi i niezbędnymi producentami naszej codziennej żywności.
Chciałabym przedyskutować kilka z nich bardziej szczegółowo, nie rozpoczynając bardzo szerokiej debaty dotyczącej oceny funkcjonowania WPR lub innego podobnego tematu.
Jednakże muszę powiedzieć, że zastanawia mnie, gdzie moja wielce szanowna koleżanka posłanka z holenderskiej Partii Socjalistycznej (SP) znalazła wielkich posiadaczy ziemskich, o których mówiła, w kraju tak gęsto zaludnionym jak Holandia.
W każdym razie, odchodzę od tematu.
Przede wszystkim chciałabym wyrazić moje poparcie dla wniosku Komisji, aby umożliwić, w przypadku nieprawidłowości, aby dane państwo członkowskie było karane - aby stosowano wobec niego potrącenia - w sposób bardziej skuteczny, na przykład poprzez zawieszenie lub obniżenie jego wypłat bezpośrednich.
Moim zdaniem Komisja powinna uwzględnić nie tylko wagę i charakter niezgodności, jak napisała we wniosku, ale także czas trwania.
Na przykład w przypadku stałych naruszeń Komisja powinna zwiększyć procent obniżki każdego roku.
Musimy także zapewnić, aby nowe przepisy, jakie teraz wprowadzamy, nie prowadziły do wzrostu ciężaru administracyjnego.
Na zakończenie chciałabym omówić delikatny problem publikacji nazwisk tych, którzy otrzymują wsparcie z Funduszu Rolnego na rzecz Rozwoju Obszarów Wiejskich.
Mój kraj czyni to już w dużym stopniu, a Komisja teraz proponuje, aby wprowadzić ten środek na szczeblu UE, z myślą o przejrzystości i legitymizacji jej wydatków.
Mogę poprzeć te wysiłki, ale muszę uczynić krótką uwagę, która została także wyrażona w formie poprawki.
Przede wszystkim publikacja tych danych może naruszyć prawa osób, których one dotyczą.
Musimy w związku z tym zapewnić odpowiednią ochronę danych, aby zapobiec przedostawaniu się danych w niepowołane ręce lub wykorzystywaniu ich z korzyścią na przykład dla działań radykalnych działaczy na rzecz ochrony praw zwierząt: jest to zjawisko, które występuje już w wielu państwach członkowskich.
Wreszcie chciałabym powiedzieć, że Komisja uważa, że ten wniosek umożliwi także poprawę kontroli budżetowej.
Może się tak stać do pewnego stopnia, ale uważam, że jeszcze bardziej korzystne dla kontroli budżetowej jest wprowadzenie krajowych deklaracji dotyczących środków budżetowych, którymi się zarządza na szczeblu lokalnym.
W związku z tym chciałabym poświecić moją ostatnią sekundę na wezwanie Komisji i Rady do przyspieszenia procesu wprowadzania tych krajowych deklaracji.
(HU) Wzmocnienie przejrzystości wspólnej polityki rolnej jest ważnym celem Wspólnoty, a zatem popieram sprawozdanie mojego kolegi posła, pana Chatzimarkakisa.
Jednak ponieważ już dyskutujemy na temat wspólnej polityki rolnej, chciałbym skierować państwa uwagę na jedną z najważniejszych kwestii gospodarowania na roli przy uwzględnieniu potrzeb środowiska naturalnego, czyli na program Natura 2000.
Jak państwo wiedzą, ci, którzy gospodarują w sposób zachowujący chronioną florę i faunę, otrzymują pomoc od Wspólnoty i państw członkowskich w ramach programu Natura 2000.
Niemalże 1/5 obszaru Unii Europejskiej, a 21% obszaru Węgier, jest objęte ochroną w ramach tego programu.
Rolnicy oczekują tej pomocy, ponieważ interesy środowiska naturalnego dotyczące zrównoważonego rozwoju wymagają z ich strony finansowego samoograniczenia.
Jednakże zasadnicze znaczenie dla przyszłego zrównoważonego rozwoju posiada ochrona tak wielu interesów związanych ze środowiskiem naturalnym, jak to możliwe.
Dlatego ważne jest, abyśmy przeznaczali tak wiele pieniędzy jak to tylko możliwe na obszary, na które ma wpływ program Natura 2000.
Byłem sprawozdawcą pomocniczym Grupy Socjalistycznej ds. programu Natura 2000.
Niestety od tego czasu nie było możliwe uzyskanie na ten program kwoty, jakiej wtedy wymagaliśmy, czyli 3 miliardów euro.
Jednakże jest to ostatnia chwila, jeśli chcemy powstrzymać zanikanie środowiska naturalnego, zwłaszcza w Europie, która już jest przeludniona.
Byłoby użyteczne, gdybyśmy mieli planowaną listę internetową z danymi dotyczącymi ilości pomocy udzielanej rolnikom w ramach programu Natura, popularyzując w ten sposób praktyki, które realizują jej cele.
Ta otwartość także pobudzi przyjazne dla środowiska gospodarowanie na roli i ochronę naszych wyjątkowych interesów dotyczących środowiska naturalnego.
Dziękuję.
Panie Przewodniczący! Mówimy o wspólnej polityce rolnej, a tak naprawdę tej wspólnej polityki nie ma.
Upoważnia mnie do takiego stwierdzenia fakt, że pomoc dla rolnictwa jest zróżnicowana nie tylko w poszczególnych regionach, ale bardzo wyraźnie widać różnice między starymi państwami członkowskimi a nowymi.
Żeby mówić o wspólnej polityce rolnej powinniśmy mieć wspólne, jednolite zasady, obowiązki, możliwości uzyskiwania wsparcia do produkcji.
Jednak uważam, że sprawozdanie jest bardzo pożądane i potrzebne, bo w końcu trzeba ujawnić ile kto otrzymuje, jak wykorzystuje te środki.
Poprawa statystyki nie da bezpośrednio zwiększenia środków na rolnictwo, ale poprawi za to gospodarność, będzie przejrzystość, większe zaufanie ludzi, a my jako parlamentarzyści będziemy w stanie także wyciągać właściwe wnioski i poszukiwać wspólnie rozwiązań, który by faktycznie budowały wspólną politykę rolną na takich samych demokratycznych i partnerskich zasadach dla wszystkich krajów Unii Europejskiej i dla rolników, niezależnie od regionu, w którym przyszło im pracować i żyć.
(RO) Ograniczenie wypłat z Europejskiego Funduszu Orientacji i Gwarancji Rolnej i Europejskiego Funduszu Rolnego na rzecz Rozwoju Obszarów Wiejskich powinno być stosowane tylko w wyjątkowych sytuacjach.
W tym względzie wniosek Komisji nie definiuje wyraźnie sytuacji, które prowadzą do obniżenia lub zawieszenia wypłat rolnych.
Rozporządzenie, w formie proponowanej przez Komisję, tylko określa, że zawieszenie jest wymagane w przypadku, gdy kluczowe elementy krajowego systemu kontroli są nieefektywne z uwagi na wagę lub trwały charakter zidentyfikowanych nieprawidłowości.
Uważam, że kryterium to nie może być stosowane arbitralnie i może mieć niebezpieczne skutki dla niektórych państw członkowskich.
Prawdą jest, że powinniśmy posiadać bardzo dobrą kontrolę wspólnotową nad wydatkami z funduszy, ale ważne jest także, aby uwzględnić postęp czyniony przez odpowiednie instytucje w państwach członkowskich, które są odpowiedzialne za tę kontrolę.
Dlatego też uważam, że instrument, jaki dzisiaj dostarczamy Komisji, powinien być stosowany ostrożniej, na bardzo wyraźnie określonych warunkach i powinna mu towarzyszyć ścisła kontrola parlamentarna.
Ponadto rozporządzenie nie powinno działać wstecz.
Rok 2007 jest rokiem poszerzenia Unii Europejskiej i byłoby niesprawiedliwe, gdyby przepisy tego rozporządzenia musiały być wprowadzone w życie od teraz, jak proponuje Komisja Europejska.
Dlatego też popieram wariant przyznający dodatkowy rok przed wejściem w życie rozporządzenia.
W odniesieniu do publikacji nazwisk beneficjentów funduszy europejskich, a także ogólnych kwot, jakie oni otrzymują, uważam, że jest to środek, który z pewnością przyczyniłby się do zapewnienia przejrzystości systemu podziału funduszy
Może on powstrzymać na wstępie wszelkie potencjalne próby oszustwa lub próby przyznawania europejskich funduszy na rzecz rozwoju wiejskiego w oparciu o kryteria polityczne i dowodzi odpowiedzialności w wydawaniu pieniędzy publicznych.
Panie Przewodniczący! Inicjatywa Komisji Europejskiej nałożenia na państwa członkowskie obowiązku publikowania informacji o beneficjentach funduszy Unii otrzymywanych w ramach wspólnej polityki rolnej zasługuje ze wszech miar na poparcie.
Opublikowanie takich informacji w Internecie w standardach zapewniających porównywalność danych pomiędzy poszczególnymi krajami nie tylko w znaczący sposób poprawi przejrzystość wydatków budżetowych i usprawni proces kontroli budżetowej, ale dobitnie unaoczni przynajmniej dwa poważne problemy związane z wydatkami na rolnictwo w Unii.
Po pierwsze, bardzo duża część dopłat bezpośrednich w poszczególnych krajach jest kierowana nie do gospodarstw rolnych, ale wielkich koncernów typu Smithfield, czy wielkich latyfundiów typu dobra królowej angielskiej, Elżbiety II.
Być może tego rodzaju dane w skali całej Unii unaocznią decydentom, że potrzebne jest ograniczenie dopłat adresowanych do jednego gospodarstwa tak, aby wspomagały one bardziej gospodarstwa rodzinne, a nie wielkie latyfundia.
Po drugie, są bardzo duże dysproporcje pomiędzy wsparciem na jeden hektar wykorzystywanej powierzchni rolniczej w starych państwach członkowskich i nowych państwach członkowskich.
Ten wskaźnik w latach 2007-2013 będzie wynosił niewiele ponad 60%, a po przyjęciu Rumunii i Bułgarii będzie jeszcze niższy.
A więc na każde euro wypłacone w starej Unii przypadnie zaledwie 0,60 euro w krajach nowej Unii, mimo tego, że to rolnictwo w nowych krajach ma doganiać bardziej rozwinięte rolnictwo w starych państwach członkowskich.
Panie przewodniczący! Chciałabym, aby grupa rolników z północno-zachodniej Irlandii, o której mówiłam dzisiaj po południu, była tutaj, aby wysłuchać tej debaty, ponieważ być może chcieliby nawet zabrać głos.
Bądźmy szczerzy: nikt nie chce ujawniania swoich spraw finansowych i myślę, że są na tej sali posłowie, którzy mówią o przejrzystości i otwartości i omijają je szerokim łukiem.
Podobały mi się słowa kogoś, kto powiedział dzisiaj wieczorem, że słuszne byłoby publikowanie wypłat każdego, kto otrzymuje pieniądze z funduszy publicznych.
Mimo to myślę, że wprowadzimy publikację wypłat i ogólnie wierzę w termin "otwartość i przejrzystość”, ale są dwie strony medalu.
Chciałabym także zakwestionować to, że informowanie równa się zrozumieniu i to z uwagi na tę kwestię uważam, że należy wyjaśnić, co w rzeczywistości oznaczają wypłaty.
Grupa rolników, którą dzisiaj spotkałam, zajmuje się hodowlą krów i owiec i wielu z nich wykorzystuje płatności jednolite, aby dotować swoją produkcję.
Być może są niemądrzy, że to robią.
Być może powinni przestać prowadzić gospodarstwa i pozwolić im popaść w ruinę i nadal akceptować czeki.
Niektóre uwagi, jakie zostały tutaj uczynione w odniesieniu do niepowodzenia polityki brzmiały tak, jak gdyby była to wina rolników.
Jednakże myślę, że to politycy w Europie powinni być obciążeni odpowiedzialnością za niepowodzenia, które zostały zidentyfikowane.
Ci, którzy mówią o interwencji i refundacjach eksportowych, nie mogą zapominać o reformach z 2003 r.
Mamy teraz problem niedoborów w ramach Unii Europejskiej.
Importujemy wołowinę.
Światowe zapotrzebowanie na produkty mleczne rośnie, a zapasy zboża są niewielkie, a zatem mamy przed sobą wielki problem.
Tak, publikujmy, ale wyjaśniajmy.
Chrońmy ludzi i zapewniajmy, aby nie byli oni niesłusznie wyśmiewani ze względu na wypłaty, jakie otrzymują.
Nie wykorzystujmy tego jak broni przeciwko rolnikom.
Komisja czyni to już w zakresie oceny funkcjonowania polityki rolnej, zastanawiając się, teraz gdy ma być wprowadzone publikowanie, jak można byłoby zredukować wypłaty.
Być może musimy uczynić to na wyższym szczeblu, ale bądźmy szczerzy, debatując nad tym tematem.
Myślę, że musimy dokonać przeglądu wykorzystywania informacji, które są publikowane.
Panie Przewodniczący! Debatujemy nad ważnym sprawozdaniem w sprawie finansowania wspólnej polityki rolnej.
Polityki, na którą przeznaczamy około 45% unijnego budżetu.
Propozycja Komisji Europejskiej ma na celu zwiększenie przejrzystości i wiarygodności wydatków na rzecz unijnych rolników i obszarów wiejskich.
Tym samym ma poprawić jej odbiór i ocenę przez obywateli Unii.
Wciąż jednak pojawiają się osoby nieprzychylne dla wspólnej polityki rolnej, którzy za wszelką cenę chcą pozbawić naszych rolników wsparcia i wystawić ich na otwartą i nierówną konkurencję z rolnikami z krajów trzecich.
Pytaniem jest - co wtedy z bezpieczeństwem żywnościowym Unii?
Jestem pewien, że posłowie Komisji Rolnictwa podzielają mój pogląd, że nie można dokonywać żadnych cięć w budżecie przewidzianym na wspólną politykę rolną.
Ten budżet systematycznie maleje, w roku 2013 będzie stanowił tylko 33% wydatków całości budżetu.
Miejmy nadzieję, że te nowe regulacje przyczynią się do uproszczenia ustawodawstwa zgodnie z hasłem "better regulation” promowanym przez Komisję.
Nasi obywatele będą mogli sprawdzić, na jakie cele wydatkujemy unijne pieniądze.
W listopadzie tego roku Komisja ma przedstawić komunikat w sprawie health check.
Jestem zdania, że unijny system płatności bezpośrednich powinien być znacznie prostszy i przejrzysty, a poziom dopłat jednolity dla wszystkich państw członkowskich, to jest sprawiedliwy i zrozumiały.
Mam także nadzieję, że nasi koledzy z Rumunii uporają się z obecnymi problemami dotyczącymi ich systemów płatności.
Nie można dopuścić do tego, aby rumuńscy rolnicy byli poszkodowani i karani obniżeniem dopłat.
Są one tak samo potrzebne w Rumunii jak i w innych państwach członkowskich.
Zamiast karać rolników rumuńskich należy pomóc w usprawnieniu systemu dopłat.
wiceprzewodniczący Komisji. - Panie przewodniczący, szanowni posłowie! Dziękuję za państwa interesujące uwagi.
Jestem bardzo zadowolony, że mam możliwość uczestniczenia w tej dyskusji, ponieważ kiedy Komisja rozpoczęła dyskusję nad wnioskiem dotyczącym zapewnienia większej przejrzystości w odniesieni udo beneficjentów funduszy UE, informacje były publikowane tylko w dwóch krajach: Danii i Estonii.
Obecnie jest ich 13, a ostatecznie będzie tak w każdym kraju.
Jeśli chodzi o podejmowanie decyzji przez UE, jest bardzo szybki proces.
Chciałbym tylko poczynić pewne uwagi merytoryczne.
Przede wszystkim to, o czym rozmawialiśmy - ujawnienie beneficjentów - zostanie uczynione z pełnym poszanowaniem prawodawstwa wspólnotowego w zakresie ochrony danych.
Zostało to już postanowione we wniosku.
Niektóre osoby podniosły kwestię publikacji informacji dotyczących funduszy strukturalnych, ale bezwzględnie ta sama logika dotyczy funduszy strukturalnych, do których ma zastosowanie art. 53b rozporządzenia finansowego.
A zatem nie ma różnicy.
Wszystkie świadczenia wypłacane z budżetu europejskiego będą jawne, w tym wynagrodzenia najwyższych urzędników i komisarzy.
Są to w pełni jawne informacje.
Tak więc nie ma takiej kwestii - informacje te były jawne od momentu przyjęcia regulaminu pracowniczego.
Chciałbym zwrócić się do Parlamentu, aby poparł podejście Komisji przyjęte w tym wniosku.
Popieramy istotę niektórych zaproponowanych poprawek, a niektóre z nich znajdą odbicie w przepisach implementacyjnych lub w końcowym tekście, który zostanie przyjęty przez Radę po przedstawieniu tekstu kompromisowego przez prezydencję.
Wierzę, że innowacje zawarte w obecnie przedłożonym dokumencie, sprawią, że rozporządzenie nr 1290/2005 będzie jeszcze skuteczniejszym instrumentem, niż jest obecnie.
Debata została zamknięta.
Głosowanie odbędzie się w czwartek 11 października 2007 r.
Oświadczenia pisemne (art. 142 Regulaminu)
na piśmie. - (HU) Popieram wniosek Komisji z wielu powodów.
Po pierwsze, stanie się jasne, kto korzysta z WPR, skala dotacji rolnych wśród państw członkowskich UE stanie się porównywalna.
Po drugie, wzmocni to legitymizację instytucji UE i wszystkich rodzajów polityki UE wobec obywateli europejskich.
Po trzecie, inicjatywa ta obejmie nie tylko dotacje rolne, ale także dotacje we wszystkich sektorach UE i może w ten sposób podnieść także skuteczność kontroli budżetowej.
Zgadzam się z drugim punktem wniosku, który zaleca, aby w przypadku gdy systemy kontroli państw członkowskich są niewystarczające, przepisy dotyczące sankcji powinny stać się bardziej surowe.
Na Węgrzech, kosztem wielkiego wysiłku, udało nam się rozwinąć system instytucjonalny, tak aby funkcjonował tak skutecznie jak to możliwe i aby był zgodny z przepisami wspólnotowymi.
Popieram zalecenie sprawozdawcy przewidujące publikację danych na stronach internetowych jako obowiązkowy wymóg.
Strony internetowe agencji płatniczych w państwach członkowskich byłby połączone ze stronami internetowymi Komisji lub ze wspólną siecią stron internetowych w państwach członkowskich.
Oczywiście takie dostarczanie danych musi być zgodne z wymogami Europejskiego Inspektora Ochrony Danych.
Zasadnicze znacznie ma między innymi to, by odpowiednie strony otrzymywały uprzednią notyfikację o publikacji danych, tak szybko jak to możliwe i kiedy to tylko możliwe, już na etapie zbierania danych.
na piśmie. - Więcej przejrzystości oznacza mniej bezpodstawnej antyunijnej propagandy.
A zatem łatwo jest poprzeć podejście sprawozdawcy z zadowoleniem przyjmujące wniosek Komisji mający na celu poprawę przejrzystości i wdrażania europejskich wydatków rolnych.
Nie możemy zapominać, że wydatki rolne stanowią jedną z największych części wydatków UE.
A zatem jest to kwestia legitymizacji dla Unii.
Brak wyraźnego obrazu wszystkich wydatków, nie tylko rolnych, prowadzi do powstania zniekształconego obrazu wydatków UE.
Jednocześnie wiemy, że zarządzanie wydatkami rolnymi stale się poprawia.
Dane dotyczące wydatków powinny być łatwo dostępne przez Internet.
Pełna przejrzystość posiada zasadnicze znaczenie dla kontroli budżetowej.
W związku z tym z zadowoleniem odnotowuję, że pan Chatzimarkakis uzyskał stuprocentowe poparcie w komisji.
Następstwa umowy między Wspólnotą-jej państwami członkowskimi a firmą Philip Morris w celu zwalczania przemytu papierosów oraz monitoringu realizacji zaleceń komisji śledczej Parlamentu w sprawie systemu tranzytowego (umowa WE-Phillip Morris) (debata)
Następnym punktem porządku dnia jest sprawozdanie sporządzone przez Barta Staesa, w imieniu Komisji Kontroli Budżetowej, w sprawie następstw umowy między Wspólnotą i jej państwami członkowskimi a Philip Morris zawartej w celu zwalczania przemytu papierosów oraz realizacji zaleceń komisji śledczej Parlamentu w sprawie wspólnotowego systemu tranzytowego.
sprawozdawca. - (NL) Panie przewodniczący, panie komisarzu, panie i panowie! Sprawozdania sporządzane przez Komisję Kontroli Budżetowej często zawierają dosyć niedobre wiadomości - jest to bowiem głównie komisja PE ds. zwalczania oszustw.
Często dotyczą one słabości, nieprawidłowości, sztuczek - a czasami nawet oszustw i przestępstw.
Panie i panowie! Jestem zadowolony, że dzisiaj mam coś pozytywnego do przekazania, pomyślną historię, historię, która pokazuje, jak współpraca pomiędzy Komisją Europejską, Parlamentem Europejskim i państwami członkowskimi może zapewnić rozwiązanie problemów.
Jaka jest ta historia?
Na początku lat 90. oszustwa związane z przemytem papierosów były uważane za znakomity interes.
Setki tysięcy ECU - w tym czasie wciąż jeszcze posługiwaliśmy się ECU, a nie euro - znikały w kieszeniach przestępców kosztem budżetów Unii Europejskiej i państw członkowskich.
W 1994 r. UCLAF, poprzednik OLAF, ustanowił grupę zadaniową ds. papierosów.
W 1996 r. i 1997 r. komisja śledcza - która nawiasem mówiąc była pierwszą komisją śledczą ustanowioną na mocy Traktatu o Unii Europejskiej - zbadała wszystkie aspekty oszustw tranzytowych.
Komisja śledcza doszła do wniosku, że system kontroli sektora tranzytowego był archaiczny.
Ciężarówki podczas tranzytu musiały mieć dokument opieczętowany w urzędzie celnym, w których towary były wprowadzane na obszar Unii, następnie przejeżdżały przez Unię i miały ten sam dokument ponownie opieczętować w urzędzie celnym, gdzie towary opuszczały Unię.
Następnie dokument musiał być przesłany z powrotem do urzędu celnego właściwego dla importu.
W związku z tym powstało wiele poważnych problemów.
Dokumenty powracały za późno: czasami trwało to trzy lub cztery miesiące.
Pojawiał się także problem fałszowanych dokumentów, a także fałszowanych pieczęci.
W konsekwencji jednym z najważniejszych zaleceń komisji śledczej było zastąpienie tego całego archaicznego systemu, opartego na papierze i pieczęciach, systemem komputerowym.
Nowy Skomputeryzowany System Tranzytowy (NCTS) został stopniowo wprowadzony i funkcjonuje obecnie we wszystkich państwach członkowskich.
Pomaga on służbom celnym sprawdzać w czasie rzeczywistym, które towary niezgodnie z prawem uchylają się od nadzoru celnego - a w związku z tym stanowi on ogromny postęp.
Oczywiście nie eliminuje on fałszywych deklaracji celnych, które wciąż są składane, i w związku z tym zwracamy się do Komisji, aby wprowadziła także system, który zapobiegałby składaniu fałszywych deklaracji dotyczących towarów.
Zwracamy się także o zapewnienie OLAF-owi bezpośredniego dostępu do tego skomputeryzowanego systemu.
Jak zostało powiedziane, komisja śledcza skoncentrowała się na problemie papierosów.
Papierosy były transportowane przez całe terytorium, od jednego przejścia granicznego do drugiego, ale bardzo często te towary, te papierosy, trafiały na czarny rynek.
Ponadto towary te często były z powrotem przemycane do Unii.
Prowadziło to do olbrzymich problemów, czasami nawet przemocy.
Na przykład we Włoszech dwaj funkcjonariusze policji finansowej zostali zamordowani.
Całościowe dochodzenie wykazało także, że niektóre spółki tytoniowe były w porozumieniu z przemytnikami i w oparciu o informacje Komisji wraz z wieloma państwami członkowskimi wnieśliśmy skargę do sądu w Nowym Jorku przeciwko spółce Philip Morris.
Stopniowo stało się jasne, że spółce Philip Morris bardzo trudno będzie wygrać sprawę i w 2004 r. zawarto ze spółką ugodę.
W zamian za 1,25 miliarda dolarów, których wypłata została rozłożona na 12-to letni okres, Komisja i państwa członkowskie wycofały skargę z sądu w Nowym Jorku.
W rzeczywistości druga część umowy z spółką Philip Morris była być może jeszcze ważniejsza.
Obejmowała ona postanowienia dotyczące współpracy pomiędzy spółką Philip Morris a Unią Europejską w tropieniu i śledzeniu papierosów.
Jeśli służby cele znajdowały ładunki papierosów i nie były przestrzegane postanowienia tej umowy, spółka Philip Morris była zobowiązana do natychmiastowej wypłaty opłat celnych, od których się uchylono, a wypłacana kwota wynosiła do 1,5 miliona euro za kontener papierosów.
Powtórzę, że była to pomyślna historia: wykazuje ona, jak Parlament i Komisja mogą współpracować.
Mam jednak kilka krytycznych uwag.
Kiedy 1,25 miliarda euro zostało rozdzielone pomiędzy Komisję i państwa członkowskie, tylko 9,7% trafiło do Komisji, a lwia część przypadła państwom członkowskim.
Nie uważam, aby było to sprawiedliwe, w szczególności ponieważ OLAF i Komisja wykonały lwią część pracy.
Druga krytyczna uwaga brzmi w ten sposób, że zgodnie z duchem umowy, pieniądze miały zostać wykorzystane na walkę z oszustwem.
Komisja wykonała swą pracę.
Wydała ona część tych pieniędzy na program Hercules II.
Państwa członkowskie jednak po prostu pozwoliły tym pieniądzom wpłynąć do ich skarbów państwa, podczas gdy naprawdę powinny wykorzystać je lepiej w celu wyposażenia ich służb śledczych, ma przykład służb celnych, oraz dokonania postępu w zakresie walki z tego rodzaju oszustwem.
Podsumowując, panie przewodniczący, jest to naprawdę szczęśliwa historia, która mogłaby znaleźć zastosowanie do innych produktów, takich jak alkohol i pewne produkty rolne.
Mam także nadzieję, że to sprawozdanie pozytywnie przyczyniło się do ważnych działań prowadzonych przez pana Kallasa i Komisję, a także nasz Parlament w zakresie walki z oszustwem.
wiceprzewodniczący Komisji. - Panie przewodniczący! Musze podziękować panu Staesowi za jego sprawozdanie sporządzone z własnej inicjatywy oraz Parlamentowi Europejskiemu za jego wsparcie dla tych kwestii i znalezienie rozwiązań tych trudnych problemów.
W moim oświadczeniu powiem najpierw o wspólnotowym systemie tranzytowym, za który jest odpowiedzialny mój kolega Lázló Kovács.
Parlament Europejski z zadowoleniem przyjmuje skuteczne wprowadzenie nowego skomputeryzowanego systemu.
Jest to w istocie wielka zmiana w porównaniu do archaicznej procedury opartej na dokumentach papierowych.
Pełne wdrożenie ulepszonego systemu odbędzie się w dniu 1 lipca 2009 r.
Zarządzanie ryzykiem jest nowoczesnym narzędziem kontroli.
Komisja aktywnie wdraża ramy zarządzania ryzykiem celnym w celu lepszego ukierunkowania kontroli.
Obecnie ustanawiamy z państwami członkowskimi kryteria, priorytety i platformę IT.
Nowy system zapewni także możliwość regularnego monitorowania skuteczności prowadzonej analizy ryzyka.
Planowany rozwój systemu informacji tranzytowych mającego na celu zwalczanie oszustw wzmocni zdolność do przeprowadzania analizy i przezwyciężania ryzyka w zakresie oszustw tranzytowych, po pierwsze w odniesieniu do wrażliwych towarów, a następnie w przypadku wszystkich towarów w tranzycie.
Jest to uzależnione od zagwarantowania Komisji przez państwa członkowskie szerszego dostępu do danych NCTS dotyczących ruchu.
Jednakże zamrożenie dalszego finansowania dla NCTS, jak zaproponowano w sprawozdaniu, wywołałoby skutki odwrotne do zamierzonych w zakresie koniecznego dalszego rozwoju bardziej skutecznej kontroli tranzytu.
Kilka słów na temat oszustw dotyczących podatków od wartości dodanej.
W swoim sprawozdaniu Izba Lordów Zjednoczonego Królestwa podkreśliła wiele czynników stojących za zjawiskiem oszustw podatkowych polegających na bezpodstawnym zwrocie naliczonego VAT (missing trader fraud).
Jednakże nie dostrzegamy żadnego dowodu, że słabość systemu tranzytowego doprowadziła do oszustwa zwanego "karuzelą podatkową”.
Chciałbym wyjaśnić, że nawet jeśli tranzyt nie był priorytetem podczas tradycyjnych kontroli środków własnych w latach 2001-2006, kiedy zmiana była wprowadzana, nie był on jednak pomijany.
W wyniku wielu kontroli zażądano wypłat środków własnych wraz z odsetkami.
To podejście stanowi skuteczne wykorzystanie środków Komisji w zakresie kontroli i zapobiega cofaniu się do kontroli ex ante.
Chciałbym powrócić obecnie do umowy dotyczącej walki z oszustwami zawartej z Philip Morris International, która wchodzi w zakres moich obowiązków.
Muszę podziękować Parlamentowi za jego stałe, mocne wsparcie.
Komisja stale twierdziła, że ma nadzieję, że umowa może służyć jako wzór dla podobnych umów z innymi spółkami.
W odniesieniu do funduszy pochodzących z porozumienia nowy program Hercules otrzymał środki z Grecji przeznaczone na walkę z przemytem papierosów i fałszerstwami, które są nowo dodanymi celami.
Zastanawiamy się, czy program mógłby być wykorzystany do sfinansowania utworzenia laboratorium, które mogłoby dokonywać weryfikacji autentyczności papierosów.
Ale muszę także powiedzieć - jak pan Staes bardzo dobrze wie - że dystrybucja pieniędzy była prawdziwym koszmarem i będzie koszmarem także w następnych okresach finansowych.
Oczywiście jestem bardzo zadowolony ze wsparcia i stałego zainteresowania wyrażanego przez Parlament w zakresie wykorzystania tych pieniędzy, ponieważ jestem także zainteresowany wykorzystaniem tych pieniędzy do celów walki z przemytem papierosów i z innymi rodzajami przestępstw.
W odniesieniu do danych statystycznych dotyczących przechwytywania towarów większość państw członkowskich co kwartał informuje Komisję o kwotach.
Jednakże nie wszystkie państwa członkowskie wskazują marki papierosów, które przechwycili, a zatem nie są dostępne kompletne dane.
Ponadto zgłaszanie przypadków przechwycenia przez państwa członkowskie nie zawsze czynią rozróżnienie pomiędzy autentycznymi i podrobionymi papierosami, częściowo dlatego ze nie jest to konieczne do celów ścigania przestępców i pobierania opłat i podatków, a częściowo dlatego, że czasami jest niezmiernie trudno odróżnić papierosy autentyczne od podrobionych.
Nadal zachęcamy państwa członkowskie, aby dostarczały bardziej kompletne dane.
Wreszcie Komisja pragnie przygotować sprawozdanie OLAF-u na ten temat, jak zasugerował Parlament, ale uważa, że korzystniejsze byłoby poczekać do 2010 r. na całościowy przegląd.
Spowodowane jest to faktem, że zostaną wprowadzone znaczne zmiany w zakresie ceł i sprawozdanie z 2008 r. może być tylko sprawozdaniem tymczasowym, przedstawiającym sytuację w tym momencie.
w imieniu grupy PPE-DE - (FR) Panie przewodniczący, panie komisarzu, panie i panowie! Moje pierwsze słowa skieruję do sprawozdawcy, pana Barta Staesa, któremu udało się opracować wspaniałe sprawozdanie dotyczące trudnego tematu wad naszego wspólnotowego systemu tranzytowego.
Jestem także bardzo wdzięczny Europejskiemu Trybunałowi Obrachunkowemu, który w swoim sprawozdaniu z grudnia 2006 r. bardzo wyraźnie podkreślił skalę problemu.
Jestem rozczarowany w tym względzie, że mylimy konsekwencje umowy ze spółką Philip Morris, która, musimy pamiętać, jest umową dotyczącą wycofania postępowania sądowego, a nie porozumieniem o partnerstwie, z poważnymi problemami tranzytu wspólnotowego.
To jest powód złożenia przeze mnie poprawki w imieniu grupy PPE-DE, która ma na celu zapobieżenie temu mylnemu postrzeganiu.
W odniesieniu do kwestii przemysłu proponuję, aby Unia Europejska i cała branża tytoniowa wspólnie finansowała program mający na celu walkę z przemytem i podrabianiem papierosów.
Jednakże chciałbym skoncentrować się w moich uwagach na wadach naszego wspólnotowego systemu tranzytowego.
Komisja Europejska mówi nam, że wzmocniła system ceł tranzytowych poprzez wprowadzenie nowoczesnego, solidnego systemu komputerowego.
Zapomina, że mimo że system komputerowy jest konieczny, nigdy nie jest wystarczający, a rzeczywistość jest taka, że sam system jest wadliwy.
Jest wadliwy, ponieważ podlega nadzorowi państw członkowskich, co oznacza, że - jak całkowicie słusznie podkreślił nasz sprawozdawca i Europejski Trybunał Obrachunkowy - państwa członkowskie stosują nowe zasady tranzytu wspólnotowego z poważnymi błędami.
W 1997 r. Parlament ustanowił komisję śledczą, która wyraźnie stwierdziła, że UE powinna określić ramy pozwalające na to, aby służby celne funkcjonowały jako jeden podmiot.
Dzieli nas od tego jeszcze długa droga.
W 2005 r. nasz kolega poseł Herbert Bösch podkreślił w swoim wspaniałym sprawozdaniu skalę problemów i konieczność zwalczania oszustw i błędów.
Rzeczywistość jest taka, panie i panowie, że to sprawozdanie wzywa nas, abyśmy spojrzeli szerzej na jakość naszych służb celnych, nasze obiegi finansowe, a ogólniej, ochronę interesów finansowych Unii Europejskiej.
W tym zakresie ma pan, panie komisarzu, pełne poparcie posłów.
Panie przewodniczący! Z wielkim zadowoleniem przyjmujemy to sprawozdanie, które jest wspaniałe.
Wyrażenie "sprawozdanie z własnej inicjatywy” nie jest w pełni trafne.
To, co tutaj czynimy to kontynuowanie tematu pierwszej komisji śledczej Parlamentu - i powinniśmy nadal to czynić.
Nie chcę się skarżyć, ale to wstyd, że musimy to robić o tak później porze.
Zauważyłem z zainteresowaniem na liście mówców grupy, które zwróciły się o zabranie dzisiaj głosu na ten temat.
Wydaje się, że zawsze jest w pewien sposób łatwiej skarżyć się na skandale w UE niż pracować nad konkretnymi, pozytywnymi rozwiązaniami.
Droga do nich wiodąca jest czasami długa - mówimy o papierosach - ale jest to właściwa droga.
Czynimy postęp, a sprawozdanie Steasa pokazuje to bardzo wyraźnie.
Oczywiście w tej dziedzinie musimy zmagać się z niekompletną integracją europejską.
Poszczególni ministrowie finansów wciąż nie mogą powstrzymać się od niewielkiego podnoszenia podatków na tytoń, kiedy skarb państwa zaczyna wyglądać trochę pusto, niesłusznie otrzymując przy tym pochwały od takich czy innych polityków ds. zdrowia.
Mówię "niesłusznie”, ponieważ konsumenci papierosów po prostu przerzucają się na przemyt papierosów lub w coraz większym stopniu podrabianie papierosów.
Zysk z tego rodzaju działań trafia bezpośrednio do przestępczości zorganizowanej.
Fakt, że wszyscy mamy powód, aby cieszyć się tego wieczoru z postępu, jeszcze bardziej skłania mnie do przypomnienia Izbie epizodu, który w mniejszym stopniu przynosi chwałę Europie, a zwłaszcza Komisji.
Istnieje dowód, że w okresie 1992-2001, około 10 000 ciężarówek papierosów zostało przemyconych do UE przez Czarnogórę, w szczególności jadących w kierunku Włoch.
Jest to prawdopodobnie największe oszustwo wszechczasów wobec budżetu UE.
Prokuratura w Augsburgu w Niemczech złożyła 60 wniosków o pomoc prawną w tym zakresie.
Były zeznania i wyroki, a wszystko to wydarzyło się w Szwajcarii.
Jednakże Unia Europejska nie złożyła przeciwko Czarnogórze żadnej skargi w celu odzyskania swoich własnych środków. Panie komisarzu!
Chciałbym, abyśmy byli w stanie stanąć przed naszymi podatnikami i powiedzieć "przeanalizowaliśmy także tę kwestię”.
Jest kilku drobnych urzędników celnych w Niemczech, Austrii i Europie Środkowej, którzy wykonali znaczną pracę w tym zakresie, ale którzy wydają się być raczej zawiedzeni Komisją Europejską.
Musimy zająć się tą gigantyczną aferą, która jeszcze się nie przedawniła.
Byłoby to moje życzenie w związku z tym, co jest przyjemną okazją dla dzisiejszej debaty.
(DE) Panie przewodniczący, panie komisarzu, panie i panowie! Izba dużo bardziej woli zajmować się wydatkami niż dochodem - a zatem wielką zasługą pana Steasa jest to, że dzisiaj zajmujemy się pomijaną kwestią dochodów.
Mimo wszystko jest to kwestia 17 miliardów euro z podatku VAT i środków własnych i 14 miliardów euro z opłat celnych - co daje prawie 30%.
Moim zdaniem to dobrze, że zajmujemy się dzisiaj tą kwestią.
Oczywiście są tutaj tylko wygrani i pan komisarz także zasługuje na gratulacje w tym względzie.
Jesteśmy zadowoleni, że udało nam się znaleźć rozwiązanie - we współpracy z państwami członkowskimi.
Zasadnicze znaczenie posiada wsparcie przyszłości OLAF-u, Europejskiego Urzędu ds. Zwalczania Nadużyć Finansowych, w celu umożliwienia odgrywania przez niego swojej roli w UE w jeszcze lepszy i skuteczniejszy sposób.
Gratulacje należą się także za to, co OLAF pokazał nam dotychczas i to, co widzimy przed nami.
Wszyscy jesteśmy bardzo dumni z tych sukcesów, ponieważ to ci eksperci, oczywiście, sprawili, że zostały one osiągnięte.
Nie było to przesądzone, w szczególności biorąc pod uwagę temat, że osiągniemy rzeczywisty postęp w zakresie przeciwdziałania fałszowaniu produktów tytoniowych lub że państwa członkowskie będą współpracować.
Chcielibyśmy, aby ten scenariusz był powtórzony w przypadku innych spraw dotyczących ochrony interesów finansowych Unii, na przykład walki przeciwko oszustwom w zakresie podatku VAT.
Wtedy będziemy mieć prawdziwych zwycięzców: europejskich podatników, którzy nas tutaj wysłali i mają pewne oczekiwania.
Uważam, że kontynuowanie walki z przemytem papierosów jest ważnym zadaniem, że istnieje pilna potrzeba wezwania funkcjonariusza OLAF-u do Pekinu i że musimy wzmocnić walkę z oszustwami na całym świecie.
Pytaniem skierowanym do Komisji byłoby obecnie, jak wzmocnić presję wywieraną na innych producentów papierosów, aby skłonić ich do przystąpienia do porozumienia zawartego pomiędzy spółką Philip Morris a Wspólnotą w państwach członkowskich.
Moim zdaniem musimy bardzo dokładnie rozważyć, jak do tego doprowadzić i w jaki sposób kontynuować prace nad tą kwestią, ponieważ jeśli odniesiemy w tym zakresie porażkę, podważy do naszą wiarygodność.
(PT) Nasz sprawozdawca, a w tym przypadku także Komisja Europejska, zasługują na nasze gratulacje.
Był to dotychczas największy sukces osiągnięty przez Unię Europejską w walce z przemytem i oszustwami podatkowymi.
Jednak to, o czym mówił nam sprawozdawca i co podtrzymywały osoby zabierające głos, to konieczność rozciągnięcia tej walki na inne dziedziny.
Jest to przede wszystkim kwestia zapewnienia tego, by ruch jakiejkolwiek substancji w całym systemie ceł był skutecznie kontrolowany w celu ochrony interesów finansowych Unii Europejskiej i wszystkich państw członkowskich i w tym kontekście myślę, że wciąż jeszcze dużo pozostaje do zrobienia.
Chciałbym zatem przede wszystkim wezwać Komisję Europejską do wytrwałego kontynuowania prac w tym zakresie.
(RO)Umowa pomiędzy Komisją Europejską a spółką Philip Morris jest bardzo dobrym przykładem wspólnotowego instrumentu finansowego, który jednocześnie zmierza do realizacji kilku celów.
Przede wszystkim swobodny dostęp branży produkcyjnej do rynku nie jest ograniczony, podczas gdy unikanie podatków przez tych, którzy importują podrobione produkty jest zwalczane w ramach programu wynoszącego 1,25 miliarda dolarów, całkowicie finansowanego przez tę europejską spółkę.
Niemniej jednak dużo większa liczba państw członkowskich powinna przystąpić do podpisanej umowy.
Umowa została zawarta w 2004 r., a w międzyczasie Rumunia i Bułgaria, obydwie położone na granicach Unii Europejskiej, stały się państwami członkowskimi UE.
Po wejściu na rynek produktów, które nie posiadają licencji we wszystkich państwach członkowskich Unii, budżet europejski odnotował znaczne straty w zakresie akcyzy, a budżety krajowe w zakresie niezapłaconych podatków od zysku.
Fakt, że ci, którzy próbują wprowadzić podrobione towary do Wspólnoty, wybierają porty europejskie, które nie są wyposażone w zaawansowane technologie, takie jak skanowanie i rejestrowanie palet towarów, jest rzeczywistością.
Ponieważ ta sytuacja ma wpływ na dochody Unii Europejskiej z ceł, uważam, że normalne jest, aby modernizacja sprzętu portowego była przeprowadzana z pomocą finansową Wspólnoty.
Z powodu podrobionych produktów znajdujących się na rynku po niskich cenach coraz więcej młodych ludzi zaczyna palić papierosy, co oczywiście będzie bardzo kosztowne dla ubezpieczeń społecznych i systemów opieki zdrowotnej państw członkowskich.
Sprawozdania wydane przez Światową Organizację Zdrowia wykazują, że w większości przypadków podrobione papierosy zawierają 75% więcej substancji smolistych, 28% więcej nikotyny i 63% więcej tlenku węgla.
Ponieważ badamy katastrofalne skutki palenia ogólnie, niezależnie od tego, czy źródło papierosów jest legalne czy też nie, powinniśmy także rozpatrzyć inny temat: chociaż Unia Europejska wspiera politykę na rzecz zwalczania palenia, z drugiej strony przyznaje ona znaczne dotacje na uprawy tytoniu, co moim zdaniem jest sprzeczne z europejską polityką zdrowotną.
(HU) Panie przewodniczący! Dziękuję za udzielenie głosu.
Szanowny panie komisarzu Kallas, panie i panowie! Pan Steas ma rację i chciałbym niniejszym pogratulować mu jego pracy, która jest solidna, ale też skłonna do czynienia poświęceń, a także niniejszego sprawozdania.
Unia Europejska i jej instytucje - w tym Komisja, Trybunał Obrachunkowy, OLAF, Parlament Europejski i Komisja Kontroli Budżetowej - uważają umowę podpisaną ze spółką Philip Morris w 2004 r. i wynikające z niej zadania za rzeczywisty sukces, i słusznie.
W walce z przemytem i oszustwami udało nam się osiągnąć tutaj znaczący wynik, nie tylko dla sprzedawców i konsumentów znajdujących się na końcu procesu, ale także dla wielkich międzynarodowych producentów na początku tego procesu.
Porozumienie to nie tylko zapewnia rekompensatę finansową strat z przeszłości, ale zapobiega im w przyszłości.
Udało nam się wytłumaczyć spółce Philip Morris, że ona także ma interes w przygotowaniu wspólnej strategii przeciwko przemytowi i oszustwom i w zapewnieniu instrumentów finansowych koniecznych do tego, aby doszło do jej realizacji.
Jest to szczególnie zadowalający wynik i, dla nas nowych państw członkowskich UE, bardzo znaczące jest to, że współpraca będzie obejmować nie tylko dziesięć państw członkowskich, które zawarły umowę, ale także nowe kraje, które są szczególnie zagrożone przemytem i oszustwami; w ten sposób zapewnione będą także warunki finansowe i techniczne do walki z przemytem i oszustwami, mimo różnego stopnia powodzenia.
Dziękuję.
Panie Przewodniczący!
Panie Komisarzu! Z uznaniem odnoszę się do sprawozdania pana Staesa, które przede wszystkim prowadzi do ograniczania do możliwie najmniejszych rozmiarów skali przemytu.
To jest walorem tego sprawozdania.
Po drugie, udziela dobrych rad, jak maksymalnie skutecznie pobierać cło.
Natomiast chciałbym, jako pochodzący z kraju, który ma bardzo długą granicę wschodnią, czyli z Polski, zwrócić uwagę na granice zewnętrzne.
Pan Herbert Bösch ma zupełną rację mówiąc o wykorzystaniu doświadczonych celników.
Ci ludzie będą decydować nawet w dużo większym stopniu niż sprzęt i systemy, dlatego też, Panie Komisarzu, bardzo bym prosił, żeby Pan te wnioski, propozycje, rekomendacje dość dokładnie przestudiował i wziął do serca.
Sprawność i skuteczność w zwalczaniu przemytu będzie czynnikiem świadczącym o reputacji naszej Wspólnoty.
wiceprzewodniczący Komisji. - Panie przewodniczący! Dziękuję za pana stałe wsparcie dla podniesionych tutaj kwestii.
Muszę powiedzieć, że największym problemem jest to, że wszystkie uprawnienia w zakresie ceł i podatków VAT należą do państw członkowskich.
Naprawdę nie rozumiem, dlaczego niektóre państwa członkowskie są takie niechętne, aby umożliwić wykorzystanie ułatwień, jakie istnieją w ramach instytucji Unii Europejskiej.
Na przykład OLAF był bardzo sprawny w wielu przypadkach, w przypadku sprawy spółki Philip Morris i w walce Diabolo przeciwko fałszerstwom, a nie może się to odbywać bez współpracy na szczeblu europejskim i nie może się odbywać bez wsparcia ze strony specjalnych służb Komisji.
Jednakże pod względem prawnym kwestie te leżą w pełni w zakresie kompetencji państw członkowskich, tak jak podniesienie ceł w celu dostarczenia koniecznych środków.
Komisja czyni wszystko co możliwe, aby ułatwić współpracę.
Muszę powiedzieć, że bez współpracy pomiędzy państwami członkowskimi, niemożliwa jest skuteczna walka z przemytem papierosów, a w szczególności oszustwami dotyczących podatku od wartości dodanej.
Myślę, że mamy tutaj wspólne interesy, i powinniśmy stale podnosić tę kwestię, aby wzmocnić współpracę.
Ponadto - ale być może nieprawidłowo zrozumiałem tłumaczenie - umowa ze spółką Philip Morris została zawarta pomiędzy 10 państwami członkowskimi i Komisją Europejską z jednej strony a spółką Philip Morris z drugiej strony, co jest dosyć wyjątkowe.
To Komisja, jej służba prawna i OLAF osiągnęły tę umowę, a pani Gräßle ją kontynuuje.
A zatem myślę, że będziemy mogli powiedzieć coś w przyszłości.
Jednak głównym problemem jest w rzeczywistości niechęć niektórych państw członkowskich do zaakceptowania wniosku o wzajemnej pomocy administracyjnej, który został złożony i który może służyć jako platforma.
Oferujemy platformę dla współpracy, a wciąż są pewne państwa członkowskie, pewne większe państwa członkowskie (sam próbowałem przekonać niektórych ministrów największego państwa członkowskiego do większej otwartości w odniesieniu do tego wniosku).
Jest wiele podejrzliwości; ale jednocześnie jako były minister finansów wiem, że walka z przestępstwami dotyczącymi podatku od wartości dodanej i cłami jest możliwa tylko dzięki współpracy pomiędzy państwami członkowskimi.
Debata została zamknięta.
Głosowanie odbędzie się w czwartek 11 października 2007 r.
Oświadczenia pisemne (art. 142 Regulaminu)
Jako sprawozdawca ds. zwalczania oszustw w UE z zadowoleniem przyjmuję ważną umowę zawartą ze spółką Philip Morris w celu zwalczania przemytu papierosów.
Oszustwa celne są jedną z głównych przyczyn szkody wyrządzanej interesom finansowym Wspólnoty, a oszustwa związane z papierosami są jednym z najbardziej narażonych sektorów.
Ostatnie działania OLAF-u - takie jak operacja Diabolo (zajęcie 135 milionów papierosów, szacowana szkoda - 220 milionów euro) - wykazały, że przestępstwa celne mogą i muszą być zwalczane: jest to ważne dla wzmocnienia zdolności operacyjnych władz europejskich.
Umowa ze spółką Philip Morris może służyć jako przykład nie tylko w sektorze tytoniowym, ale także w innych sektorach zwalczania fałszerstw.
Postępowanie w sprawie odszkodowań od spółki Philip Morris, których wysokość wynosi około 1 miliarda euro, musi być wykorzystane, aby usprawnić walkę z fałszerstwami w UE.
Porządek dzienny następnego posiedzenia: patrz protokół
Zamknięcie posiedzenia
(Posiedzenie zostało zamknięte o godz. 11.40)
Otwarcie posiedzenia
(Posiedzenie zostało otwarte o godz. 9.00)
Składanie dokumentów: patrz protokół
Umowa o komunikacji lotniczej WE-USA (debata)
Kolejnym punktem porządku dziennego jest sprawozdanie przygotowane przez pana posła El Khadraoui, w imieniu Komisji Transportu i Turystyki, dotyczące wniosku o decyzję Rady i przedstawicieli rządów państw członkowskich Unii Europejskiej, zebranych wspólnie z Radą, w sprawie zawarcia umowy o komunikacji lotniczej między Wspólnotą Europejską i jej państwami członkowskimi z jednej strony oraz Stanami Zjednoczonymi Ameryki z drugiej strony [8044/3/07 - - C6-0210/2007 -.
wiceprzewodniczący Komisji Europejskiej. - (FR) Pani przewodnicząca, panie i panowie, panie pośle El Khadraoui! Parlament odegrał istotną polityczną rolę, przyczyniając się do podpisaniu pierwszej umowy o komunikacji lotniczej pomiędzy UE a Stanami Zjednoczonymi w dniu 30 kwietnia w Waszyngtonie.
Popierając umowę 14 marca, czyli jeszcze przed jej ogłoszeniem przez Komisję Transportu i Turystyki, Parlament odegrał wyjątkowo decydującą rolę w modernizacji porozumień regulujących lotnictwo transatlantyckie i oferując nowe możliwości obywatelom Europy.
Wspomniana umowa wejdzie w życie w marcu następnego roku, a firmy europejskie i amerykańskie przygotowują oferty obejmujące nowe połączenia transatlantyckie.
Posiedzenie wspólnej komisji, która ma realizować umowę, odbyło się już w czerwcu.
Kolejne zaplanowano na listopad, aby zapewnić płynne wdrożenie i rozpoczęcie prac nad najważniejszymi zagadnieniami, np. konkurencją czy bezpieczeństwem.
Podczas dzisiejszej oficjalnej dyskusji poruszyli państwo wiele kluczowych kwestii, które osobiście podzielam.
Podkreślają państwo znaczenie umowy w drugim etapie negocjacji, która pozwoli na przyspieszenie uzyskania dostępu do rynku amerykańskiego, w szczególności jako sposobu przeniesienia inwestycji europejskich do Stanów Zjednoczonych.
Podkreślają państwo znaczenie ujednolicania naszych przepisów, w szczególności pod względem bezpieczeństwa, w celu uzyskania "jednolitego obszaru ochrony” lotnictwa.
Podkreślają państwo znaczenie aspektu związanego z ochroną środowiska, w szczególności zaś handlu uprawnieniami do emisji CO2.
Podkreślają państwo wreszcie znaczenie informowania i konsultacji z Parlamentem.
Podzielam państwa priorytety polityczne.
Z radością przyjmuję umowę pomiędzy naszymi dwoma instytucjami w zakresie zagadnień, które są tak politycznie drażliwe zarówno w Europie, jak i w Stanach Zjednoczonych.
Jestem również niezmiernie zadowolony, iż Parlament przedstawia europejski punkt widzenia Stanom Zjednoczonym w nieprzerwanym dialogu z Kongresem i rządem Stanów Zjednoczonych.
Musimy bezustannie pracować nad zagadnieniami, które stanowią problem dla Waszyngtonu.
Zgromadzenie Międzynarodowej Organizacji Lotnictwa Cywilnego, które odbyło się we wrześniu w Montrealu, było rozczarowujące.
Czy zdają sobie państwo sprawę, iż Unia Europejska i jej europejscy sąsiedzi, czyli 42 kraje, byli zmuszeni wyrazić swoje zastrzeżenia dotyczące rozporządzenia w sprawie handlu uprawnieniami do emisji CO2, gdyż reprezentujemy poglądy sprzeczne z punktem widzenia Stanów Zjednoczonych i reszty świata?
Izba Reprezentantów przyjęła również poprawkę, aby ograniczyć możliwości firm amerykańskich, które znajdą się pod kontrolą zagraniczną.
Mimo iż wspomniana poprawka nie została poddana pod głosowanie w Senacie, rzuca to cień na negocjacje związane z umową na drugim etapie negocjacji, które mają rozpocząć się wiosną.
Parlament Europejski uświadomił to Kongresowi i rządowi Stanów Zjednoczonych, co uczyniłem również osobiście. Musimy nadal kierować całą naszą energię na zapobieganie wszelkim działaniom, które są niezgodne z normalizacją sektora lotniczego.
Niemniej jednak, jeśli te wydarzenia wskazują na trudności, które należy przezwyciężyć, nie możemy zapomnieć o najważniejszym.
Obecnie wypracowaliśmy już solidne podstawy współpracy pomiędzy Europą a Stanami Zjednoczonymi, dzięki którym każda strona traktuje drugą jak równą sobie.
Sytuacja była zgoła inna jeszcze sześć miesięcy temu.
Z tego względu musimy wykorzystać osiągnięcie, które stanowi wynik czterech lat pracy.
Pani przewodnicząca, panie i panowie, panie pośle El Khadraoui! Chciałbym, abyście wiedzieli, że jestem gotowy i skłonny spełnić cele polityczne zarówno Parlamentu, jak i Rady oraz że niezmiernie cieszę się z jednomyślności Europy w tym względzie, z harmonii pomiędzy Europejczykami.
Pani przewodnicząca, panie wiceprzewodniczący, panie i panowie!
Dziś po południu w końcu daliśmy zielone światło umowie o komunikacji lotniczej pomiędzy Unią Europejską a Stanami Zjednoczonymi. Będzie ona nie tylko stanowić zakończenie procedury trwającej od wielu lat, która posuwała się z ogromnymi trudnościami, lecz otworzy również nowy rozdział w historii komunikacji lotniczej.
Konsekwencje tej umowy - choć nie można ich do końca przewidzieć - mogą być olbrzymie.
Jednocześnie zdajemy sobie sprawę, iż jest to jedynie etap przejściowy i nadal czeka nas dużo pracy, aby dotrzeć do mniej lub bardziej zintegrowanego rynku lotnictwa transatlantyckiego, który jest naszym celem.
Niektórzy posłowie uważają, że już i tak poczyniliśmy zbyt wiele ustępstw na rzecz Amerykanów podczas pierwszego etapu.
Uważają oni, że chęć do prowadzenia negocjacji wygaśnie, szczególnie dlatego, iż linie lotnicze ze Stanów Zjednoczonych już de facto posiadają niezależny kabotaż na przeloty z jednego państwa członkowskiego do drugiego, do czego my nie jesteśmy uprawnieni na terytorium Stanów Zjednoczonych.
Obie strony otrzymują to, co nazywamy piątą swobodą lotu, która zapewnia amerykańskim liniom lotniczym możliwość przelotu do Afryki lub Azji przez Europę.
Loty w drugą stronę są również możliwe, lecz mniej istotne ze względu na geograficzną lokalizację Stanów Zjednoczonych.
Ponadto od marca przyszłego roku zniesione zostaną ograniczenia nadal istniejące w zakresie dostępu do określonych portów lotniczych. Proszę pomyśleć chociażby o Heathrow, z którego obecnie mogą korzystać tylko dwie amerykańskie linie lotnicze.
A zatem, pod pewnymi względami, brakuje faktycznej równowagi, choć z drugiej strony, panie komisarzu, wspomniana umowa jest oczywiście krokiem naprzód i stanowi poprawę obecnej sytuacji.
Po pierwsze, umowa kładzie kres prawnej niepewności, która pojawiła się po wydaniu wyroków Trybunału Sprawiedliwości w 2002 roku, które uznały, iż istniejąca dwustronna umowa o otwartej przestrzeni lotniczej zawiera elementy niezgodne z prawem, które muszą zostać zmienione.
Po drugie, różnicę odczują klienci.
Choć dotychczas tylko krajowi przewoźnicy i amerykańskie linie lotnicze mogły realizować przeloty z państw członkowskich do Stanów Zjednoczonych, w przyszłości wszyscy europejscy przewoźnicy będą mogli organizować przeloty z dowolnego miejsca w Europie do dowolnego miejsca w Stanach Zjednoczonych, z możliwością późniejszego przelotu, na przykład, do Meksyku czy Ameryki Południowej.
Niewątpliwie będzie to równoznaczne z zapewnieniem klientom szerszej oferty i niższych cen.
Po trzecie, wraz z utworzeniem wspólnej komisji składającej się z reprezentantów obu stron, do czego również się pan odniósł, panie komisarzu, tworzymy instytucję, która będzie omawiać zagadnienia związane z tą umową, a także sprawy dotyczące przepisów społecznych, ochrony środowiska, bezpieczeństwa i tym podobne.
Z tego względu jest to dokument, który poprawi zaufanie i zrozumienie po obu stronach.
Jest niezwykle istotny, gdyż - wraz z otwarciem rynku transatlantyckiego - zasadnicze znaczenie będzie miał fakt, aby przepisy były stopniowo harmonizowane i dostosowywane do siebie na wysokim poziomie.
Ponieważ władze wydają się być w lepszych stosunkach, a korzyści wynikające z bliskiej współpracy stają się wyraźniejsze, Amerykanie mogą stać się bardziej skłonni do nowych ustępstw w zakresie dostępu do wewnętrznego rynku w Stanach Zjednoczonych.
Poza tym istnieje nadal wiele nierozstrzygniętych kwestii, które zostały już poruszone.
Mówię tutaj o kabotażu, prawie przedsiębiorczości dla europejskich linii lotniczych, zasadach związanych z kontrolą i własnością, a także wszelkiego rodzaju innych ograniczeniach, które nadal pozostają w mocy.
A zatem zdając sobie sprawę, iż niebawem, już w następne wakacje, rozpocznie się drugi etap negocjacji, Komisja musi już teraz zastanowić się nad właściwą strategią negocjacyjną.
Co tak naprawdę chcemy osiągnąć?
Jakie są nasze priorytety?
W jaki sposób możemy przekonać Amerykanów do podjęcia nowych działań?
W jakich sprawach nadal możemy pójść na ustępstwa, które nie będą dla nas niekorzystne?
Nie muszę tłumaczyć, panie komisarzu, że kontekst stanowi tutaj wysoce problematyczne zagadnienie.
W przyszłym roku odbędą się wybory prezydenckie.
W Stanach Zjednoczonych wyraźna jest ogólna nieufność, która przejawia się na wszystkich szczeblach aż do Kongresu, dotycząca umożliwienia osobom trzecim przejęcia kontroli nad strategicznymi branżami, do których zaliczane jest lotnictwo.
Amerykańskie związki zawodowe obawiają się również utraty panowania nad sytuacją w sektorze w wyniku zagranicznych interwencji. Mają wrażenie, że takie podmioty mogłyby odnieść sukces oraz zakładają, że europejskie linie lotnicze są lepiej zorganizowane i łatwiej przejmą większe części rynku.
Potem, oczywiście, odbędą się również wybory w Europie.
A zatem już teraz istnieją już różne problemy.
Odnosi się pan, panie pośle, do próby podjętej przez kongresmana Oberstara, naszego amerykańskiego partnera, w zakresie przedstawienia innej interpretacji wielu elementów umowy.
Niemniej jednak pomimo tego, co powiedziałem, ja, jako sprawozdawca, i my, jako Parlament, dziś po południu damy umowie zielone światło.
Entuzjastycznie zagłosujemy "za”.
Oczywiście będziemy bacznie obserwować przygotowania.
Liczymy na bardzo ścisłą współpracę, tak samo jak to miało miejsce w przeszłości.
Na to właśnie liczymy.
w imieniu grupy PPE-DE. - (DE) Pani przewodnicząca! Ten Parlament, a w szczególności moja grupa, grupa PPE-DE, będziemy dzisiaj w większości głosować za uchwaleniem umowy, ponieważ ostatecznie osiągnęliśmy dobry wstępny wynik.
Niemniej jednak jest to jedynie wynik początkowy.
Jak już wspomniał zarówno pan wiceprzewodniczący Barrot, jak i nasz sprawozdawca, pan poseł El Khadraoui, przed nami nadal są ważne kwestie, które musimy rozstrzygnąć w związku z umową o otwartej przestrzeni powietrznej. Są to takie zagadnienia, jak kabotaż, prawo przedsiębiorczości, własność, pomoc państwa, a także inne różnorakie sprawy.
Choć udało nam się osiągnąć przyzwoity wstępny wynik, umowa ujawniła wiele słabości naszego systemu.
Konieczne jest ich wskazanie.
W przyszłości musimy dołożyć starań, aby nasz Parlament - tak samo jak nasi partnerzy w Kongresie Stanów Zjednoczonych, którzy, jak można by twierdzić, w ostatnich stuleciach przywłaszczyli sobie różne prawa - ma więcej możliwości wywarcia wpływu na istotę omawianej umowy.
Tym razem udało nam się poczynić postęp, do pewnego stopnia dzięki oszukaniu systemu - dzięki interwencji, zanim Rada zdążyła się wypowiedzieć. Jednakże w dłuższej perspektywie potrzebujemy lepszych zasad regulujących treść umów.
W tym miejscu chciałbym ponownie zwrócić uwagę na istotną kwestię transportu lotniczego, w szczególności pomiędzy Europą a Stanami Zjednoczonymi.
Gwarancje bezpieczeństwa i kontrole ochrony są istotne, aby zapewnić pasażerom spokój ducha podczas korzystania z tego istotnego środka transportu.
Niemniej jednak nie należy błędnie interpretować środków bezpieczeństwa jako działań pozornych, które skutkują jedynie niedogodnościami dla pasażerów, bez faktycznego zwiększania ich bezpieczeństwa.
Z tego względu, przypomnę po raz setny, zasady wnoszenia na pokład płynów muszą zostać zmienione!
w imieniu grupy PSE. - Pani przewodnicząca! Po pierwsze chciałbym przeprosić państwa, pana wiceprzewodniczącego Komisję i szanownych posłów, ponieważ zaraz po swojej wypowiedzi będę musiał opuścić tę Izbę, aby udzielić wywiadu.
Tego typu zachowanie nie należy do moich zwyczajów, więc pragnę wyrazić swoje ubolewanie, iż nie będę mógł uczestniczyć w dalszej części debaty.
Chciałbym podziękować mojemu koledze, panu posłowi El Khadraoui, za jego sprawozdanie i ostrzec go, iż prawdopodobnie pobije mój rekord jako sprawozdawca najdłużej pełniący obowiązki w tym charakterze w historii Parlamentu, pod warunkiem, że nadal będzie zajmował się tym właśnie dossier!
Bądźmy ze sobą szczerzy.
Układ zawarty pomiędzy Unią Europejską i Stanami Zjednoczonymi w formie wstępnej umowy o komunikacji lotniczej dotyczącej lotnictwa cywilnego to małżeństwo z rozsądku, w którym Unia Europejska odgrywa rolę chętnego pana młodego, a Stany Zjednoczone bardzo opornej panny młodej.
Gdy przyjdzie do konsumowania małżeństwa, okaże się, że amerykańska panna młoda odkryje, iż jej europejski pan młody nie jest zbyt atrakcyjny, a ponieważ dostała od niego to, co najlepsze w dniu ślubu, amerykańskiej pannie młodej nie będzie się już chciało konsumować małżeństwa tylko dlatego, że członek Izby Reprezentantów, pan kongresman Oberstar, stoi nad nimi ze strzelbą w ręce.
Istnieją ogromne różnice w polityce lotnictwa pomiędzy Unią Europejską a Stanami Zjednoczonymi i nie zdziwiłbym się, gdybym w nadchodzących tygodniach i miesiącach usłyszał, że drugi etap negocjacji związanych z umową nie powiódł się, gdyż Stany Zjednoczone nie chciały przejść do kluczowych zagadnień.
Obawiam się, że europejski pan młody tak rozpaczliwie pragnie skonsumować małżeństwo z rozsądku, że ponownie ustąpimy niechętnej pannie młodej.
Co z ETS i bezpieczeństwem, jeśli Unia Europejska i Stany Zjednoczone tak diametralnie się różnią?
Co z wykorzystywaniem prawa własności amerykańskich linii lotniczych przez podmioty zagraniczne?
Co z wzajemnością w zakresie piątej swobody?
Co z listami pasażerów i ochroną rozdziału 11? Te wszystkie kwestie nas dzielą i choć uznaję, że istnieje chęć do negocjacji, zawsze - jak się nam wydaje - odbywa się to na warunkach narzuconych nam przez Amerykanów.
Życzę wszystkim powodzenia. Grupa PSE będzie głosować za.
Niemniej jednak mam szczerą nadzieję, że negocjacje będą pomyślne i że bardziej zrównoważona, wzajemnie korzystna i uczciwa umowa czeka na nas na końcu drogi.
Nasuwa się pytanie, czy ze względu na postawy amerykańskie w ogóle do tego dojdzie. Chciałbym również wiedzieć, czy droga, którą podążamy faktycznie doprowadzi nas do małżeństwa z rozsądku, które skończy się rozwodem iście w stylu z Las Vegas.
w imieniu grupy ALDE. - Pani przewodnicząca! Zastępuję swojego koleżankę, panią poseł in 't Veld.
Chylę czoła przed wiedzą innych w zakresie technicznych szczegółów związanych z umową.
Jako poseł do PE reprezentująca Londyn, w którym znajduje się port lotniczy Heathrow, jestem oczywiście zniechęcona tym, iż umowa zapewni pasażerom więcej korzyści wynikających z większej konkurencyjności i pod tym względem dobrze się stało, iż została zawarta.
Chciałabym zająć się aspektami bezpieczeństwa omawianej umowy, wynikającymi ze sprawozdania, które w dużej mierze pozostawiono kontroli wspólnej komisji.
Podzielam wyrażoną w sprawozdaniu chęć współpracy pomiędzy władzami Unii Europejskiej i Stanów Zjednoczonych odpowiedzialnymi za bezpieczeństwo lotnictwa.
Niemniej jednak, jak wspomina sprawozdanie, środki bezpieczeństwa powinny opierać się na właściwej ocenie ryzyka i nie powinny być ani nadmierne, ani nieskoordynowane, zaś prywatność obywateli europejskich i amerykańskich powinna być respektowana podczas wymiany osobistych danych dotyczących pasażerów pomiędzy Unią Europejską i Stanami Zjednoczonymi.
Posłowie do PE znają kontrowersje otaczające porozumienie w sprawie przekazywania danych dotyczących nazwisk pasażerów (PNR).
Parlament Europejski wypowiedział się bardzo zdecydowanie, że nie odegrał w powyższym porozumieniu tak znaczącej roli, jaką chciał odegrać.
Z pewnością Europejscy Inspektorzy Ochrony Danych podzielają opinię, że zabezpieczenia wynikające z nowego porozumienia zostały znacząco ograniczone w porównaniu do poprzednich, a nowe porozumienie zawiera niedociągnięcia i istotne nierozstrzygnięte kwestie.
Choć pan komisarz Barrot z radością przyjął wiadomość o znaczącej roli Parlamentu w modernizacji ram prawnych w zakresie pozostałych aspektów związanych z branżą lotniczą, obawiam się, że musimy wyrazić nasze rozczarowanie brakiem powodzenia we wprowadzaniu zmian, których oczekiwaliśmy w zakresie prywatności oraz w egzekwowaniu zabezpieczeń dotyczących danych osobowych.
Zgodnie z porozumieniem w sprawie przekazywania danych dotyczących nazwisk pasażerów dane będą przechowywane przez 15 lat, co moim zdaniem jest zbyt długim okresem i, jak zostało wspomniane w sprawozdaniu, nie chcemy takiego wymogu.
Stany Zjednoczone będą w stanie uzyskać dostęp do wrażliwych danych, a nawet wykorzystywać je w przypadku drobnych przestępstw, co przecież nie stanowi walki z terroryzmem.
Ogólnie rzecz biorąc, choć ogólnie cieszymy się z tego porozumienia, celem tego sprawozdania jest sprawienie, aby środki bezpieczeństwa były odpowiednio oceniane pod względem ich wkładu w walkę z zagrożeniami, nie powinny być nadmierne i powinny chronić prywatność, a przecież nie zagwarantowano tego w zakresie wymiany danych dotyczących nazwisk pasażerów.
w imieniu grupy Verts/ALE. - (DE) Pani przewodnicząca, panie komisarzu! Nie pierwszy raz mamy do czynienia z - delikatnie mówiąc - trudnym partnerem, który, wiemy to z doświadczenia, od początku zakłada, że Europa zawsze i w każdym przypadku będzie ulegać.
Tak jak poprzednio, po zapoznaniu się z umową, widać wyraźnie, że faworyzuje ona Stany Zjednoczone.
Pozostaje kwestią otwartą, czy zawiera aspekty korzystne dla Unii Europejskiej, zaś dla wspólnej komisji stanowi jedynie okazję. Nie można nazwać jej sukcesem, szczególnie ze względu na fakt, iż Stany Zjednoczone już kwestionują osiągnięte rezultaty.
Na razie nie widzę równowagi. Zauważam jedynie, jak bardzo mało uwagi poświęcono naszym prośbom.
Porównanie sytuacji do dziwnego małżeństwa z rozsądku, przedstawione przez mojego przedmówcę, jest niezwykle trafne.
Zagadnienia dotyczące bezpieczeństwa lotnictwa, ochrony środowiska i praw własności nadal pozostają nierozwiązane.
Jeśli chodzi o bezpieczeństwo, nadal nie osiągnęliśmy tego, co chcemy osiągnąć.
W szczególności w kwestii ochrony danych - ochrony obywateli Europy przed nadgorliwymi działaniami - nadal nie osiągnęliśmy wyniku, który potrzebujemy i musimy osiągnąć.
Ponadto przyczynek lotnictwa do niespełnienia przez nas celu postawionego w Kioto jest nadal ogromny.
Przy obecnym tempie wzrostu Europa będzie musiała zmierzyć się z poważnymi trudnościami, chyba że dojdziemy do porozumienia ze Stanami Zjednoczonymi. Niestety, obecnie nie widzę żadnych oznak, iż tak właśnie mogłoby się stać.
Dostrzegam co najwyżej pierwsze niepewne działania. Europa musi uwierzyć w siebie i mówić jednym głosem podczas negocjacji, gdyż dotychczasowe wydarzenia dały nam sporo możliwości.
Niemniej jednak nie dostrzegamy jeszcze korzyści. Z całą pewnością mogę stwierdzić, że Parlament Europejski i Komisja Transportu i Turystyki bardzo szczegółowo przeanalizują wyniki uzyskane przez wspólną komisję negocjacyjną.
w imieniu grupy GUE/NGL. - (EL) Pani przewodnicząca, panie i panowie! U podstaw polityki zagranicznej Unii Europejskiej w sprawie transportu leży utworzenie otwartej przestrzeni lotniczej pomiędzy Unią Europejską a Stanami Zjednoczonymi Ameryki.
Polityka ta uwzględnia wyłącznie interesy kapitałowe.
Wykorzystywana jest do tworzenia - poprzez naciski i groźby - dwóch lub trzech monopolistycznych grup działających w branży lotniczej na terenie Unii Europejskiej.
Będą mogły one prowadzić międzynarodowy transport lotniczy, zaś pozostałe przedsiębiorstwa lotnicze będą miały charakter regionalny, a ich działalność ograniczać się będzie do państw członkowskich.
Silne naciski i groźby, które na własnej skórze odczuli pracownicy linii Alitalia, Olympic Airlines czy innych przedsiębiorstw lotniczych w państwach członkowski, są typowymi przykładami tego, w jaki sposób to się odbywa.
Konflikty są oczywiste w negocjacjach ze Stanami Zjednoczonymi.
O uzyskanej umowie i wynikających tarciach mogą świadczyć dotacje państwowe dla firm Airbus i Boeing, zapobieganie sabotażom podczas lotów wewnątrz Stanów Zjednoczonych oraz odmowa rządu Stanów Zjednoczonych w zakresie zezwolenia na udział czy nawet wykupienie amerykańskich przedsiębiorstw lotniczych przez europejskich przewoźników lotniczych.
Umowa ilustruje poziom kompromisu zawartego pomiędzy Unią Europejską a Stanami Zjednoczonymi.
Daleko nam do spełnienia potrzeb zwykłych ludzi. Przyczyni się to do zwiększenia koncentracji w wyniku wykupów i fuzji przedsiębiorstw lotniczych.
Na wszystkich tych obszarach pozostały poważne, nierozwiązane problemy dotyczące ochrony danych osobowych i środowiska.
Z tych względów będziemy głosować przeciwko proponowanej umowie o komunikacji lotniczej pomiędzy Stanami Zjednoczonymi i Unią Europejską.
w imieniu grupy ITS. - (IT) Pani przewodnicząca, panie i panowie! Wzajemność ma istotne znaczenie w relacjach interpersonalnych, w szczególności w relacjach pomiędzy państwami, nawet jeśli mają one charakter handlowy.
Faktycznie próbowałem wprowadzić kilka poprawek do sprawozdania pana posła El Khadraoui, bezowocnie próbując przedstawić swoim kolegom z Komisji i innym osobom swój punkt widzenia.
W czasach, gdy komunikacja ma kluczowe znaczenie, a transport lotniczy zapewnia poprzednio niewyobrażalne możliwości podróży, umowy o komunikacji lotniczej pomiędzy państwami są bez wątpienia konieczne i pożądane.
Niemniej jednak nie jest jasne, dlaczego w tym sprawozdaniu - tak samo, jak we wszystkich innych aktach prawnych przyjętych przez Unię Europejską - wydajemy się być niezdolni do żądania wzajemności, co oznacza również równorzędne warunki konkurencji.
Powinniśmy rozumować jak obywatele, szczególnie my, posłowie do PE, gdyż nasza instytucja jest jedyną w Unii Europejskiej skutecznie obdarzoną bezpośrednim powszechnym mandatem.
Z tego względu, jeśli Parlament pragnie zademonstrować niezależną zdolność do kierowania polityką pozostałych instytucji, powinien to wykazać w swoich działaniach i - choć ograniczonych - współdecyzjach, na które interesy pozaeuropejskie nie mają łatwego wpływu.
Ma to miejsce w przypadku dzisiejszego sprawozdania pana posła El Khadraoui, które skądinąd pod wieloma względami jest doskonałe i chciałbym skorzystać z tej okazji, aby podziękować mu za jego pracę.
Niemniej jednak, jak w wielu innych przypadkach, sprawozdanie to nie precyzuje jasno, iż jeśli ma pojawić się swoboda konkurencji, bezwzględnie konieczne są jednakowe warunki kabotażu i przestrzegania norm społecznych i środowiskowych.
Wzajemność nie dotyczy również bezpieczeństwa czy praw pasażerów.
Ponadto w sprawozdaniu przyznano, że sektor lotniczy ma negatywny wpływ na zmiany klimatu.
Z tego względu nie rozumiem, dlaczego moi koledzy posłowie do PE nie poparli przedłożonej przeze mnie poprawki, która dotyczyła negatywnego wpływu związków zawartych w smugach kondensacyjnych samolotów i prawdopodobieństwa, iż takie skutki będą zwiększać się wraz z rozwojem lotnictwa. Domagałem się tym samym, aby lotnictwo zostało objęte europejskim systemem handlu uprawnieniami do emisji.
Na koniec, jeśli chodzi o stosowanie międzynarodowego prawodawstwa społecznego, przewoźnicy europejscy i amerykańscy nie wydają się być na przyjacielskiej stopie, więc w tym zakresie brak również uprawnień dla obu stron.
Wszystkie te argumenty są, moim zdaniem, wystarczające, aby głosować przeciwko przyjęciu sprawozdania.
(DE) Pani przewodnicząca, panie wiceprzewodniczący, panie i panowie! Chciałbym odrzucić kwestie nakreślone przez panią poseł Lichtenberger i pana posła Romagnoli, które przedstawili w swoich oświadczeniach.
Oczywiście, brakuje całkowitej wzajemności praw, lecz w porównaniu z wcześniejszą sytuacją, mamy przed sobą wyważoną umowę, dlatego będziemy głosować za jej przyjęciem.
Jeśli zakładają państwo, iż nie jest to wyważona umowa, muszą państwo głosować przeciwko niej. Jednakże zgadzam się ze sprawozdawcą, iż jest to pierwszy wyważony krok.
Zgadzam się również, że po nim musi nastąpić krok kolejny. Oczywiście, popieram sprawozdawcę, który nalega, o czym wspomniał już mój kolega, pan poseł Rack, abyśmy szybko przeszli do drugiego etapu.
Powinniśmy po prostu wykorzystać to, co teraz zostało uzgodnione.
Z tego względu namawiam europejskie linie lotnicze do wykorzystania nowych możliwości zagwarantowanych niniejszą umową w zakresie praw własności i kontroli, a także do inicjowania działań w zakresie zezwoleń i angażowania się w politykę nadawania marek i częściowego uczestnictwa w programie rządu Stanów Zjednoczonych.
Firmy te nie powinny czekać aż do drugiego etapu. Powinny wykorzystać już teraz pierwszy etap, aby wchodzą w etap drugi negocjacji mogły skorzystać ze pierwszych doświadczeń i określić obszary, na których nadal istnieją braki pod względem praw przedsiębiorstw europejskich na rynku amerykańskim.
Musimy również wezwać administrację i naszą własną Komisję do wykorzystania możliwości zapewnionych dzięki umowie i, dla przykładu, uzgodnić jednolity obszar ochrony lotnictwa w sposób bardziej trwały.
Można to osiągnąć dzięki wspólnej komisji i współpracy z administracją. Możemy pokazać obywatelom, że umowa jest dla nich korzystna, szczególnie jeśli nie będą musieli przechodzić przez drugą kontrolę bezpieczeństwa na portach lotniczych.
Moi koledzy i ja chcielibyśmy podziękować Komisji za właściwą współpracę w tym przypadku, jednakże nalegamy na równie dobrą współpracę na drugim etapie procesu.
Ostrzegam Amerykanów przed przyjęciem wniosku pana kongresmana Oberstara, ponieważ jeśli chcą osłabić umowę wyłącznie jednostronnymi zmianami, muszą podjąć szybkie działania.
Z tego względu chciałbym tylko zwrócić się do Amerykanów, iż będziemy z chęcią kontynuować rozmowy pomiędzy Kongresem a Parlamentem Europejskim, lecz nie mogą podejmować prób osłabienia umowy stronniczą interpretacją.
(DE) Pani przewodnicząca, panie komisarzu! Po pierwsze chciałbym podziękować sprawozdawcy za jasne przedstawienie sytuacji i zajmowanego stanowiska.
Skupię się najpierw na pozytywach już wspomnianych przez mojego przedmówcę.
Dzięki umowie o "otwartej przestrzeni lotniczej” pomiędzy Stanami Zjednoczonymi i Europą mamy w końcu możliwość utworzenia szlaków lotniczych prowadzących z całej Unii Europejskiej przez Stany Zjednoczone do Ameryki Południowej i państw trzecich, takich jak Meksyk.
Dla wszystkich przewoźników z Unii Europejskiej pojawia się również możliwość przelotu z dowolnego miejsca w Unii Europejskiej do dowolnego miejsca w Stanach Zjednoczonych, bez ograniczeń dotyczących przepustowości czy cen. Zgadzam się z moim przedmówcą: te możliwości muszą zostać wykorzystane.
Omawiana umowa stanowi krok naprzód również pod względem inwestycji w amerykańskie przedsiębiorstwa lotnicze.
Umowa o "otwartej przestrzeni lotniczej” jest więc pierwszym ważnym krokiem w stronę otwartej przestrzeni lotniczej bez ograniczeń po którejkolwiek stronie.
Dzięki niej mają szansę powstać użyteczne nowe trasy lotnicze i wiele nowych miejsc pracy.
Z drugiej strony, jak już wspomniano, należy podkreślić, iż to tylko pierwszy krok i nie można go postrzegać jako końcowego porozumienia.
Oczekujemy, że na drugim etapie Komisja będzie negocjować ze Stanami Zjednoczonymi takie zagadnienia, jak kabotaż, prawo przedsiębiorczości, własność i pomoc państwa.
Możliwość wystąpienia konfliktów bardzo jasno nakreślił pana komisarz. Mam jednak nadzieję, że praca w komisji transatlantyckiej spowoduje postępy, dzięki czemu w ostatecznym rozrachunku uzyskamy wzajemnie korzystne prawa, które można będzie wprowadzić w życie, a także umowę o "otwartej przestrzeni lotniczej”, która zasługuje na to miano.
Jednocześnie komisja powinna naciskać na objęcie lotów ze Stanów Zjednoczonych handlem uprawnieniami do emisji, gdyż niewiele osiągnęliśmy na zgromadzeniu ICAO, o czym już pan, panie pośle, wspomniał.
Oczywiście, niezbędne jest podkreślenie naszego wymogu w zakresie jednolitego obszaru ochrony lotnictwa.
Panie i panowie! Pragnę powitać i przekazać głos nowemu posłowi Parlamentu Europejskiego, panu Georgiou.
- (EL) Pani przewodnicząca! W ostatnich lata obserwowałem desperackie próby Europy związane z podpisaniem umowy o komunikacji lotniczej ze Stanami Zjednoczonymi.
Pomimo ogromnych chęci z naszej strony, zauważyłem również opór Amerykanów.
Jeśli chcą podpisać umowę, powinniśmy ostrzec Europejczyków, iż faktycznie podpisują czek in blanco.
Pani przewodnicząca! Mimo wszystko umowy nie dotyczą jedynie maszyn, interesów i przedsiębiorstw.
Dotyczą ludzi - podróżujących z Europy do Stanów Zjednoczonych.
Niektórzy są narodowości greckiej i traktowani są inaczej niż pozostali Europejczycy.
Mogą wiele powiedzieć o trudnościach, z jakimi muszą się zmierzyć, aby uzyskać amerykańską wizę i o tym, co muszą znosić po przylocie, będąc przedmiotem kontroli i rewizji tak, jakby byli potencjalnymi terrorystami.
Na pewno rozumieją państwo, jak stresujące są takie doświadczenia, przynajmniej dla Greków, którzy przecież są Europejczykami.
Pani przewodnicząca! Jeśli umowy podpisywane pomiędzy rządami lub parlamentami nie dotyczą ludzi i obywateli Europy, wtedy są wyjątkowo krótkotrwałe i kończą się niepowodzeniem.
Życzyłbym sobie, aby ująć to w naszych wytycznych, gdy będziemy ponownie podejmować negocjacje.
Umowy powinny opierać się na równości, uczciwości i wzajemności.
Pani przewodnicząca! Po pierwsze cieszę się z podstaw omawianej umowy.
Umowa pomiędzy Stanami Zjednoczonymi i Unią Europejską stanie się istotnym i historycznym wydarzeniem, gdy już w końcu zostanie wynegocjowana.
Dla europejskich linii lotniczych oznacza ona więcej lotów transatlantyckich do Stanów Zjednoczonych.
Jest również korzystna z punktu widzenia pasażerów, dzięki większej liczbie linii lotniczych, większej konkurencji i niższym opłatom za przelot.
W Europie można już zauważyć pozytywny wpływ, jaki mają tanie linie lotnicze na sektor lotniczy pod względem ogromnego wzrostu liczby pasażerów.
Składam wyrazy uznania negocjatorom Unii Europejskiej za pomyślne prowadzenie tych jakże trudnych negocjacji.
Nadal trwają i wymagają ogromnej cierpliwości i dyplomacji, lecz, mam nadzieję, warto czekać na ich końcowy rezultat.
Mam szczerą nadzieję, że nierozstrzygnięte problemy związane z umową zostaną przezwyciężone.
Zgadzam się ze wszystkimi przedmówcami w zakresie wymienianych wcześniej problemów.
Musimy trzymać się przy swoim, aby zagwarantować sprawiedliwą umowę. Nie ustąpimy - czegokolwiek oczekują, my również oczekujemy tego samego.
Wierzę, że ograniczenia narzucone przez władze Stanów Zjednoczonych w związku z koniecznością zapewniania danych osobowych ze względów bezpieczeństwa są całkowicie nieuzasadnione.
Musimy się upewnić, iż nie będzie to zniechęcać pasażerów z Unii Europejskiej udających się do Stanów Zjednoczonych. Jeśli nie rozwiążemy tego właśnie problemu, stanie się on czynnikiem odstraszającym.
Moje słowa zabrzmią teraz bardzo prowincjonalnie i zaściankowo.
Widzę kolejny problem, którym jest pierwszy międzynarodowy transatlantycki port lotniczy Shannon w Irlandii.
Przez długi czas stanowił on wrota do Europy, lecz obowiązkowe międzylądowanie w Shannon podlegać będzie teraz omawianej umowie.
To skutecznie osłabi szanse portu lotniczego Shannon i będzie miało znaczące konsekwencje dla regionu środkowowschodniego, który jest obszarem w szczególnie niekorzystnej sytuacji.
Jest to jednak problem rządu irlandzkiego, nie Europy.
Ponownie, co najważniejsze, zarówno Unia Europejska, jak i pasażerowie bardzo potrzebują tej umowy - ale nie za każdą cenę.
wiceprzewodniczący Komisji Europejskiej. - (FR) Pani przewodnicząca! Pragnę podziękować wszystkim posłom do PE, który się dotychczas wypowiadali.
Przede wszystkim, odpowiadając sprawozdawcy, panu posłowi El Khadraoui, mimo wszystko mogę stwierdzić, że wynikiem pierwszego etapu jest wyważona umowa.
Ze strony Stanów Zjednoczonych uzyskano zobowiązanie w zakresie negocjacji na drugim etapie.
Pojawiło się nawet zobowiązanie dotyczące rozpoczęcia negocjacji w ciągu 60 dni tymczasowego stosowania.
Strona europejska zatwierdziła środki odwetowe.
Możliwe jest przywrócenie pewnych ustępstw, jeśli drugi etap nie będzie zgodny z interesami Europy.
Jest to na pewno istotna kwestia.
Komisja już rozpoczęła debatę z państwami członkowskimi dotyczącą specjalnej komisji negocjacyjnej, aby zdefiniować strategię negocjacyjną na drugim etapie.
Upierał się pan, panie pośle, tak samo jak pan poseł Jarzembowski, przy potrzebie zdefiniowania właściwej strategii negocjacyjnej.
Dzięki działaniom pana, panie pośle, i Parlamentu będziemy mogli prowadzić najskuteczniejsze negocjacje.
Jak wspomniał pan poseł Jarzembowski, prawdą jest, iż dla firm europejskich pojawiły się nowe możliwości, które muszą zostać wykorzystane.
Wspomniana umowa zapewnia szerszy asortyment usług i niższe ceny, tworzy nowe miejsca pracy i pozwoliła nam skoordynować działania, które mogą mieć wpływ na pasażerów: zagadnienia związane z bezpieczeństwem i ochroną, a w dłuższej perspektywie jednolitym obszarem ochrony lotnictwa, dodatkowo poza oczywistymi zagadnieniami związanymi z ochroną środowiska.
Chciałbym odpowiedzieć na pytanie pani poseł Ludford, informując, że przekazywanie danych dotyczących nazwisk pasażerów nie stanowi części umowy o komunikacji lotniczej.
Wszelkie decyzje lub środki związane z przekazywaniem danych dotyczących nazwisk pasażerów muszą być zgodne z warunkami tej umowy.
Niemniej jednak zagadnienie przekazywania danych dotyczących nazwisk pasażerów musi zostać przeanalizowane w tym kontekście, a pan poseł Frattini zdaje sobie sprawę z pani obaw, pani poseł, w tym temacie.
To prawda, iż podkreślała pani, pani poseł, problem bezpieczeństwa i fakt, iż dialog ten musi faktycznie wypływać ze wspólnej komisji do spraw umowy, aby uzyskać rozwiązania.
Obie strony dokładają starań, aby uzyskać wysoki poziom bezpieczeństwa, który nie będzie niekorzystny dla usług lotniczych czy pasażerów.
Oczywiście, w odniesieniu do omawianej umowy, grupa koordynacyjna i bezpieczeństwa komunikacji musi być w stanie zapewnić konkretne odpowiedzi związane z pani obawami, pani poseł, co biorę pod uwagę.
Chciałbym również stwierdzić, iż wydaje się, że istnieją tutaj dwa problemy, które powinny spowodować wprowadzenie pewnych ulepszeń i rozwiązań: problem dotyczący bezpieczeństwa i problem dotyczący ochrony środowiska.
Jeśli chodzi o ochronę środowiska, oczywiste jest, iż chętnie spoglądamy na zintegrowane globalne podejście, chcąc podejmować wyzwanie związane ze zmianą klimatu.
Ponadto, jak już mówiłem i powiem ponownie, na zgromadzeniu ICAO w Montrealu wszyscy razem broniliśmy systemu handlu przydziałami emisji, metody, która korzysta z narzędzi rynkowych i wydawała się być najskuteczniejszym rozwiązaniem.
Chwilowo musimy się zmierzyć z odmową Stanów Zjednoczonych i pewnych państw azjatyckich.
Niemniej jednak mamy poczucie, że nie uniemożliwi to współpracy.
Współpraca ze Stanami Zjednoczonymi posuwa się do przodu również w ramach projektu CleanSky.
Atlantycka inicjatywa interoperacyjności w celu zredukowania emisji jest najciekawszym pomysłem.
Obejmuje ona nowe procedury lądowania, które mogą pomóc nam zmniejszyć konsekwencje emisji CO2.
Pani przewodnicząca, panie i panowie! Chciałbym powiedzieć, że niewątpliwie musimy odnieść sukces na drugim etapie negocjacji.
Europa musi wywierać nacisk i wykazywać niesłabnące zaangażowanie, aby doprowadzić to drugiego etapu, który oczywiście jest dużo ważniejszy, gdyż na pewno doprowadzi do umowy o "otwartej przestrzeni lotniczej”.
Mogą być państwo spokojni, że Parlament będzie bardzo zaangażowany w negocjacje, które z pewnością będą trudne, lecz, jak już wspomniałem, rozpoczną się we właściwym trybie, gdyż podpisaliśmy dopiero pierwszą część umowy, a ma ona również drugi etap.
W każdym razie pragnę wyrazić podziękowania dla Parlamentu za stałe i wszechstronne wsparcie. Będziemy znowu potrzebować tego wsparcia, aby sfinalizować umowę i odnieść sukces na drugim etapie.
Debata została zamknięta.
Głosowanie odbędzie się dzisiaj o godz. 11:00.
Przepustowość portów lotniczych i obsługa naziemna (debata)
Kolejnym zagadnieniem jest debata dotycząca sprawozdania przygotowanego przez panią poseł Jensen, w imieniu Komisji Transportu i Turystyki, w temacie przepustowości portów lotniczych i obsługi naziemnej: w kierunku bardziej skutecznej polityki.
Pani przewodnicząca, panie komisarzu, panie i panowie! Obciążenie europejskich portów lotniczych jest obecnie tak duże, że nawet najmniejsze opóźnienie w jednym porcie lotniczym może oznaczać znaczące opóźnienia na innych.
Ponadto ciągle rosnący ruchu lotniczy zwiększy problemy w portach lotniczych, a to z kolei będzie miało negatywny wpływ na skuteczność, konkurencyjność i środowisko.
Problemy z przepustowością w europejskich portach lotniczych nie są problemem na poziomie krajowym, lecz europejskim. W konsekwencji z zadowoleniem przyjmuję plan działania Komisji i 14-punktowy plan jako pierwszy krok w stronę poprawienia przepustowości europejskich portów lotniczych.
Niemniej jednak propozycje Komisji są niewystarczające, więc w swoim sprawozdaniu proponuję, aby Komisja sporządziła, do 2009 roku, ogólny plan działań w celu zapewnienia poprawionej przepustowości portów lotniczych w Europie.
Naturalnie, w ostatecznym rozrachunku to państwa członkowskie odpowiedzialne są za budowę i rozwijanie portów lotniczych.
Ogólny plan działań ma stanowić narzędzie lub metodę, która zagwarantuje, że państwa członkowskie skoordynują swoje inicjatywy, aby promować i zwiększać przepustowość portów lotniczych.
Problem ten musi zostać przeanalizowany pod kątem transgranicznym.
Porty lotnicze posiadają różnoraką charakterystykę, różne mocne strony, lecz ważna jest współpraca.
Dotyczy to nie tylko współpracy pomiędzy portami lotniczymi, lecz również z innymi środkami komunikacji i infrastrukturami otaczającymi porty lotnicze ("intermodalność”).
Chciałabym podziękować zarówno Komisji, jak i rzecznikom pozostałych grup politycznych - panu posłowi El Khadraoui, panu posłowi Jarzembowskiemu, panu posłowi López-Istúriz White i pani poseł Lichtenberger - za ich niezwykle konstruktywną pomoc przy pracy nad tym sprawozdaniem. Cieszę się, że Parlament potrafi przedstawić jasny komunikat wyrażający powszechne poparcie w sprawa przepustowości, jak i liberalizacji dyrektywy w sprawie obsługi naziemnej.
Bez wątpienia porty lotnicze są kochane i jednocześnie znienawidzone.
Przyczyniają się do wzrostu i dobrobytu oraz łączą ze sobą obszary, lecz również produkują zanieczyszczenia, generują hałas i zajmują powierzchnię.
Ważne jest więc, aby problemy były rozwiązywane w sposób odpowiedni dla wszystkich zainteresowanych stron.
Po pierwsze, proponujemy, aby promować zwiększanie przepustowości w sposób przyjazny dla środowiska.
Samo zatłoczenie portów lotniczych może mieć negatywny wpływ na środowisko, jeśli samoloty utrzymają wzorce funkcjonowania powodujące zbyteczne emisje CO2.
Dlatego cieszy mnie inicjatywa Komisji, aby wprowadzić lotnictwo do systemu handlu uprawnieniami do emisji Unii Europejskiej.
Pragnę jednak podkreślić, iż istotnym jest, aby odbyło się to również na poziomie lokalnym.
Po drugie, ważne jest, aby Komisja monitorowała wprowadzanie wspólnych zasad przydzielaniem czasu na start i lądowanie przez poszczególne kraje.
W tym kontekście sprawozdanie stanowi również prośbę, aby Komisja ustaliła ramy czasowe i terminy, aby poprawić współpracę pomiędzy sąsiadującymi państwami członkowskimi w zakresie budowania funkcjonalnych bloków przestrzeni powietrznej.
W tym zakresie muszą pojawić się znaczące udoskonalenia do roku 2008 - ma to priorytetowe znaczenie dla Parlamentu.
Po trzecie, mrzonką jest wyobrażanie sobie, iż jakiekolwiek zwiększenie przepustowości portu lotniczego odbędzie się bez zaangażowania organów administracji na szczeblu regionalnym i lokalnym oraz współpracy z nimi.
Z tego względu konieczne jest nawiązanie dialogu pomiędzy takimi regionami europejskimi i portem lotniczym w zakresie koordynacji związanej ze zwiększaniem przepustowości.
Regiony mogą wymieniać się doświadczeniami, uczyć się od siebie (Jaki wpływ na środowisko ma port lotniczy na sąsiadującą ludność?
Jakie są plany zagospodarowania przestrzennego?
Jakie znaczenie ma port lotniczy dla ogólnego rozwoju i zatrudnienia na tym obszarze?) i być może opracować na tej podstawie dobre praktyki.
Mam nadzieję, że Rada poprze podstawowe pomysły zawarte w niniejszym sprawozdaniu, a mianowicie, że plan działania Komisji jest niewystarczający, niezbędne jest opracowanie wytycznych w celu optymalizacji i rozwoju przepustowości portów lotniczych, wymagana jest mimo wszystko dodatkowa przepustowość, a także, że słowa muszą być poparte czynami.
Druga część mojego sprawozdania dotyczy obsługi naziemnej, czyli całej obsługi związanej z samolotem i odbywającej się w porcie lotniczym, od tankowania i obsługi bagażu po odprawę.
Komisja przygotowuje w tym zakresie zmianę istniejącej dyrektywy w sprawie dostępu do rynku usług obsługi naziemnej w portach lotniczych Wspólnoty, co - jak wiemy - stanowi problematyczną kwestię.
Chciałabym powtórzyć swoje podziękowania dla rzeczników za konstruktywną współpracę.
Jesteśmy zgodni co do tego, że Komisja powinna przygotować zaktualizowaną analizę wdrażania i wpływu obecnej dyrektywy w sprawie obsługi naziemnej, zanim w porządku dziennym znajdą się nowe propozycje liberalizacji.
Musimy uzyskać dokładnie znać wpływ wywierany na użytkowników, pasażerów i personel, a przyszła dyrektywa musi gwarantować jakość obsługi naziemnej i przyzwoite warunki pracy dla personelu.
Musimy upewnić się, że nie pojawią się monopolistyczne warunki, a zasady zaproszeń do składania ofert będą jaśniejsze, aby zachęcać użytkowników.
Mam nadzieję, że to sprawozdanie zainspiruje Komisję do kontynuowania działań związanych z dyrektywą w sprawie obsługi naziemnej, jak i 14-punktowego planu.
wiceprzewodniczący Komisji Europejskiej. - (FR) Pani przewodnicząca, panie i panowie! Chciałbym pani podziękować, pani poseł Jensen, oraz Komisji Transportu i Turystyki.
Dziękuję za wspieranie planu działania Komisji i państwa zaangażowanie w politykę transportu lotniczego Wspólnoty.
Jednym z wyzwań polityki lotniczej jest zapobieganie zatłoczeniu europejskich portów lotniczych.
Nasz plan działania skupia się na opracowaniu spójnej globalnej polityki portów lotniczych.
Obejmuje on optymalizację wydajności istniejących przepustowości portów lotniczych oraz udoskonalenie planowania nowej infrastruktury przez unikanie zestawiania czysto logicznych rozwiązań z tworzeniem tzw. wąskich gardeł.
Parlament Europejski doskonale rozumie, że optymalne funkcjonowanie sieci europejskich portów lotniczych można zagwarantować jedynie, jeśli lokalne działania tworzyć będą spójną globalna politykę.
Przebieg działań zaproponowany przez Komisję ma być realistyczny, ponieważ bierze pod uwagę ograniczenia ekonomiczne i środowiskowe, które muszą zostać uwzględnione.
Z tego względu, pani poseł Jensen, na początku priorytetowe znaczenie ma lepsze wykorzystanie istniejącej przepustowości portów lotniczych, dzięki rozwijaniu i zharmonizowanym wdrażaniu nowych technologii.
Całkiem oczywiste jest, iż jeśli uzyskamy jednolitą przestrzeń powietrzną z funkcjonalnymi blokami sterowania ruchem lotniczym, będziemy mogli lepiej wykorzystać istniejącą infrastrukturę.
Prawdą jest, iż budowanie nowej infrastruktury spowoduje więcej problemów, w szczególności na dużych obszarach miejskich, na których występuje wysoki popyt na transport lotniczy.
Nasz plan działania zapewnia jednakże rozwiązanie tego problemu dzięki stworzeniu nowej infrastruktury, która często ma kluczowe znaczenie. Ponadto planujemy tworzenie nowej infrastruktury w taki sposób, aby bardziej docenić jej wykorzystanie i lokalizację oraz aby stała się bardziej przyjazna dla środowiska.
Pani przewodnicząca! 2 października Komisja Transportu i Turystyki przyjęła wnioski, które są mniej ambitne niż wnioski Parlamentu.
Duża liczba państw członkowskich, która jest nadmierne skłonna słuchać tego, co dyktują podmioty kierujące własnymi portami lotniczymi, niechętnie przyjmuje koordynację Wspólnoty. Wolą one utrzymywać pierwszeństwo lokalnych rozwiązań wdrożonych w poszczególnych portach lotniczych.
Tego typu niechęć jeszcze bardziej utrudnia wprowadzenie planu działań, lecz Parlament Europejski zezwoli Komisji na pracę specjalnie pod kątem inicjatyw opartych na pomysłach pani poseł Jensen.
Pragnę podziękować pani poseł Jensen, a także Komisji Transportu i Turystyki za jakość ich pracy i za wsparcie, które pomogło nam pójść naprzód w tej sprawie. Ma to niezwykle istotne znaczenie pod względem harmonijnego zrównoważonego rozwoju całego sektora transportu lotniczego.
sprawozdawca komisji opiniodawczej Komisji Gospodarczej i Monetarnej. - Pani przewodnicząca! Postępy w przemyśle lotniczym w ogromnym stopniu przyczyniły się do postępów ekonomicznych oraz ogólnego dobrobytu i mogą nadal w ten sposób oddziaływać na gospodarkę.
Ten przemysł nie zasługuje na wrogość ekologów, która tak często jest w niego wymierzona.
Tego typu podejście jest politycznie nierozsądne, gdyż nasi wyborcy w ogromnej mierze korzystają z usług lotniczych zarówno w swojej pracy, jak i w czasie wolnym.
Lotnictwo zrobiło wiele, aby spełnić swoje zobowiązania w zakresie ochrony środowiska, rozwijając i wprowadzając nowe technologie oraz zwiększając wydajność operacyjną.
Na władzach politycznych oraz organach administracyjnych i regulacyjnych spoczywa odpowiedzialność za umożliwianie ciągłych udoskonaleń i entuzjastyczne zachęcanie do rozwoju.
Doskonałe sprawozdanie pani poseł Jensen obejmuje wiele z tego, co proponowała moja komisja.
Istnieją jednak trzy zagadnienia, które Komisja Gospodarcza i Monetarna przedstawiła w swojej opinii i które nie znalazły się w końcowym sprawozdaniu.
Po pierwsze, dzięki pojawieniu się cichszych samolotów, powinno się umożliwić rozluźnienie ograniczeń w zakresie czasów otwarcia portów lotniczych i prawie wszędzie wprowadzić 24-godzinną obsługę.
To ogromnie zwiększyłoby wykorzystanie kapitału i przepustowości infrastruktury portów lotniczych oraz samych samolotów, umożliwiając wyższą wydajność i tańsze usługi przy niewspółmiernym małym wpływie na środowisko.
Po drugie, wybór skutecznych dostawców usług obsługi naziemnej może również zwiększyć wydajność dzięki udoskonaleniu wykorzystania infrastruktury portów lotniczych, zwłaszcza jeśli przyspieszają cykl odtworzenia gotowości samolotów do lotu i przyczyniają się do punktualności i zadowolenia klientów.
Po trzecie, popieramy wykorzystywanie sił rynkowych dzięki otwartemu licytowaniu czasów na start i lądowanie, odchodząc od "dziedziczenia” praw, lecz utrzymując zdefiniowane proporcje czasów na start i lądowanie w węzłowych portach lotniczych w zakresie kluczowych regionalnych usług dowozowych.
Organy odpowiedzialne za otoczenie, w którym działają linie lotnicze, muszą ułatwiać osiąganie wyższej skuteczności, zapewniając odpowiednią i wydajną infrastrukturę i narzucając jedynie właściwe warunki prawne.
sprawozdawca komisji opiniodawczej Komisji Zatrudnienia i Spraw Socjalnych. - (DE) Pani przewodnicząca, panie i panowie! Wielu z państwa przyleciało tutaj z Brukseli przez mój rodzinny port lotniczy we Frankfurcie nad Menem.
Szybka obsługa to kluczowy czynnik wpływający na jakość obsługi naziemnej, która odpowiedzialna jest za rozładunek i załadunek, czyszczenie i tankowanie paliwa, a także przeprowadzenie pasażerów przez system.
Te procesy muszą jednak idealnie do siebie pasować.
W celu utrzymania właściwych norm zawodowych we wszystkich europejskich portach lotniczych, Parlament Europejskim w 1996 roku przyjął decyzję, aby oprócz podmiotów zarządzających portami lotniczymi, licencję na obsługę portów lotniczych otrzymywali tylko ci dostawcy usług, którzy potrafią działać sprawnie w sposób długotrwały.
Liczba takich dostawców usług jest jednak ograniczona.
Wtedy, podobnie jak obecnie, byłem sprawozdawcą dla Komisji Zatrudnienia i Spraw Socjalnych i mogłem zapobiec nieograniczonej liberalizacji takich usług.
Choć w pełni doceniam potrzebę konkurencji, można ją zaakceptować jedynie, jeśli jest uczciwa i nie odbywa się ze szkodą dla pracowników czy bezpieczeństwa.
Nie każdy dostawca jest w stanie zagwarantować wymagany wysoki poziom szkolenia, odpowiedni poziom wynagrodzeń czy właściwą obsługę.
Silna rywalizacja cenowa oznacza, że coraz więcej stałych miejsc pracy zastępowanych jest niskiej jakości umowami tymczasowymi i umowami pośrednictwa.
Pragnę wyrazić swoje podziękowania dla pani poseł Anne Jensen.
Moja Komisja Zatrudnienia i Spraw Socjalnych i pani Komisja Transportu i Turystyki połączyły siły i wezwały Komisję, przede wszystkim, do właściwego wdrażania dyrektywy uchwalonej w 1996 roku we wszystkich państwach członkowskich Unii Europejskiej.
Dane, które otrzymaliśmy, są nieaktualne.
Przedstawiają doświadczenia tylko 15 państw członkowskich.
Chcemy dokładnej analizy zalet i wad liberalizacji, zarówno z perspektywy pracowników, jak i pasażerów.
Usługi obsługi naziemnej mają kluczowy wkład w bezpieczeństwo i ochronę lotnictwa.
Tak istotne infrastruktury, jak europejski węzeł we Frankfurcie nad Menem to nie miejsce dla osób, które obsesyjnie bronią przyczyny harmonizacji w Europie.
autor projektu opinii Komisji Rozwoju Regionalnego. - Pani przewodnicząca!
Panie Komisarzu! W imieniu Komisji Rozwoju Regionalnego gratuluję dobrze wykonanej pracy Szanownej Pani Poseł Jensen.
Aspekty techniczne i organizacyjne odgrywają ważną rolę w sprawie przepustowości portów lotniczych.
Problem musi być jednak traktowany całościowo, łącznie z otoczeniem lokalnym i regionalnym lotnisk.
Dzięki lotnictwu mamy lepszą spójność terytorialną, ekonomiczną i społeczną, zwłaszcza w kontekście obszarów oddalonych od centrów.
Posiadanie tych połączeń często rozstrzyga o lokalizacji inwestycji, o napływie turystów.
Stanowi po prostu o rozwoju regionu.
Istotne jest również znaczenie portów lotniczych w tworzeniu miejsc pracy.
Państwa członkowskie, władze regionalne i lokalne muszą zadbać o to, by porty te niezależnie od podmiotu zarządzającego były ujęte w planach zagospodarowania przestrzennego regionu oraz uwzględnione w strategiach rozwoju kraju.
Winno to jednak być skoordynowane na poziomie sieci europejskiej.
Lokalizacje portów lotniczych muszą wynikać nie tyle z ambicji władz, co z logiki działań.
W Unii są sytuacje, w których dość duże aglomeracje, odległe o mniej niż 100 km, mają odrębne lotniska.
Zasadnym zaś byłoby jedno lotnisko między tymi miastami.
Lotniska winny być tak usytuowane, by mogły obsługiwać regiony sąsiadujące, również przygraniczne.
Tam, gdzie jest to możliwe, należy stosować rozwiązania intermodalne, gdyż szybkie połączenia kolejowe między portami lotniczymi powiększają w sposób istotny ich przepustowość.
Oczywiście niezbędne jest również zapewnienie dobrej komunikacji między lotniskami a centrami miast, które leżą w ich strefie.
Utrzymanie i rozbudowa dotychczasowych oraz budowa nowych lotnisk wymaga oceny skutków oddziaływań.
Dotyczy to zwłaszcza środowiska naturalnego, w tym hałasu, emisji zanieczyszczeń, dużego natężenia ruchu kołowego w pobliżu portu, bliskości zbiorników paliw, a także uwarunkowań meteorologicznych.
Na koniec powiem, że zarówno z własnego doświadczenia, jak i z wypowiedzi moich wyborców wnoszę, iż w kwestiach przepustowości lotnisk bardzo wiele zależy nie tylko od techniki, od systemów kontroli ruchu powietrznego, synchronizacji startów i lądowań.
Nazbyt często mamy do czynienia z fatalną organizacją pracy.
Przykładem może tu być sposób przeprowadzania kontroli osobistej pasażerów.
Pan Thomas Mann wspomniał lotnisko we Frankfurcie - tam ta kontrola odbywa się dwukrotnie, a może raz i dobrze.
Dużo czasu traci się również przy odbiorze bagażu.
Nagminne, i to w odniesieniu do renomowanych linii lotniczych, stały się opóźnienia z tzw. przyczyn operacyjnych, a może po prostu z powodu nieudolności?
Pasażer na lotnisku ma niekiedy wrażenie, że nie jest pożądanym klientem, ale jakimś intruzem, który jedynie przeszkadza personelowi i swą obecnością dezorganizuje pracę.
Ludzie jednak chcą i potrzebują latać, w tym także osoby niepełnosprawne.
Usługi lotnicze realizowane przez przewoźników i porty muszą być wykonywane bezpiecznie, terminowo i z pełną kulturą wobec pasażera.
Będzie to wielką satysfakcją dla obu stron.
Zapowiedź Pana Komisarza budzi we mnie wielką nadzieję, że tak się stanie.
sprawozdawca komisji opiniodawczej Komisji Wolności Obywatelskich, Sprawiedliwości i Spraw Wewnętrznych. - Pani przewodnicząca! Jako sprawozdawca komisji opiniodawczej Komisji Wolności Obywatelskich, Sprawiedliwości i Spraw Wewnętrznych, mam do powiedzenia tylko jedno w tej debacie i dotyczy to propozycji Komisji w sprawie systemu identyfikacji radiowej.
Pierwotna propozycja znakowania zarówno bagażu pasażerów, jak i kart pokładowych wszystkich pasażerów stanowi dla mnie znaczące naruszenie lub potencjalne naruszenie wolności obywatelskich.
Nie widzę zbyt wielu korzyści wynikających ze znakowania ruchu pasażerów po terminalach portu lotniczego. Zastanawiające jest również, ile wdrożenie takich środków kosztowałoby porty lotnicze.
Istnieją wyraźne korzyści płynące z możliwości szybkiego zidentyfikowania dokładnej lokalizacji bagażu w dowolnym momencie dzięki identyfikatorom częstotliwości i na tym powinniśmy poprzestać.
Moja poprawka, aby ograniczyć oznaczanie bagażu, która została przyjęta zarówno przez Komisję Wolności Obywatelskich, jak i Komisję Transportu, stanowi dla mnie idealny kompromis pomiędzy możliwością zmniejszenia opóźnień lotów i poszanowaniem wolności osobistej pasażerów, gdy poruszają się po portach lotniczych i w budynkach terminali.
Mając to na uwadze, w pełni popieram dokument, który nam dzisiaj przedstawiono.
w imieniu grupy PPE-DE. - (ES) Panie przewodniczący! Sądzę, że możemy być zadowoleni z porozumienia osiągniętego w tym sprawozdaniu.
Ewidentnie jest to wyważone sprawozdanie, będące rezultatem konsensusu i dogłębnego zbadania sprawy.
Pragnę pogratulować sprawozdawczyni, pani poseł Anne Jensen, zwłaszcza za jej gotowość do zaangażowania się w dialog i próby osiągnięcia konsensusu podczas sporządzania tego sprawozdania.
W dalszej części dnia Parlament Europejski podda pod głosowanie sprawozdanie, które wyraźnie świadczy o tym, że Parlament wspiera Komisję Europejską w jej wysiłkach na rzecz złagodzenia problemu niewystarczającej przepustowości portów lotniczych.
Jak ostrzega sama Komisja Europejska - a jej wiceprzewodniczący Jacques Barrot stwierdził to samo - problem ten stanowi zagrożenie dla efektywności, bezpieczeństwa i konkurencyjności wszystkich podmiotów zaangażowanych w funkcjonowanie sektora transportu lotniczego.
Jak wskazują dane statystyczne, do roku 2025 liczba lotów będzie się zwiększać prawie o 4 miliony rocznie, skutkiem czego ponad 60 lotnisk europejskich osiągnie pełną przepustowość.
Od chwili nawiązania pierwszych kontaktów w związku z przygotowaniem tego sprawozdania należało mieć na uwadze, że jak wiadomo Komisja Europejska nie odpowiada za konkurencję w zakresie portów lotniczych, dlatego niestety nie może wymagać od państw członkowskich podjęcia szeregu środków dotyczących ich przepustowości.
Niemniej jednak, członkowie Komisji Transportu i Turystyki wspólnie z Komisją Europejską rozumieją, że niezbędne jest wdrożenie ogólnego planu zarządzania ruchem lotniczym i zaproponowanie państwom członkowskim środków potrzebnych dla zoptymalizowania przepustowości europejskich portów lotniczych, a tym samym zminimalizowania problemów, jakie stwarza niewystarczająca przepustowość.
W sprawozdaniu proponuje się między innymi następujące środki: lepsze wykorzystanie usług obsługi naziemnej, promowanie intermodalności, doskonalenie planowania operacyjnego, optymalizacja kolejności odlotów; a przede wszystkim, w odniesieniu do znanego problemu przydziału czasu na odloty, zapewnienie spójności pomiędzy przydzielonymi czasami a planami lotów.
Mając to na uwadze, popieramy utworzenie Europejskiego Obserwatorium Przepustowości Portów Lotniczych pod auspicjami Komisji Europejskiej.
Mam szczerą nadzieję, że ta propozycja będzie realizowana.
w imieniu grupy PSE. - (NL) Panie przewodniczący, panie komisarzu, panie i panowie! Pragnę rozpocząć od pogratulowania pani poseł Jensen.
Nie czynię tego wyłącznie ze względów formalnych, ale z całego serca.
Sporządziła ona doskonałe i znakomicie wyważone sprawozdanie.
Jest oczywiste, że oba tematy poruszone w sprawozdaniu są niezwykle istotne i będą wymagać wiele pracy ze strony Komisji Europejskiej.
Odnośnie do przepustowości portów lotniczych, jasne jest, że potrzebujemy globalnego podejścia.
Ten gwałtowny, dynamiczny wzrost liczby lotów stworzy problemy, z których już dziś wyraźnie zdajemy sobie sprawę. Jednak problemów tych nie można rozwiązać po prostu budując nowe porty lotnicze w różnych częściach świata.
W rejonach, gdzie są one najbardziej potrzebne, będzie to bardzo trudne lub nawet niemożliwe ze względu na dużą gęstość zaludnienia i sprzeciw okolicznych mieszkańców.
W związku z tym, pierwsze co możemy zrobić, to optymalnie wykorzystywać przepustowość, jaką dysponujemy obecnie.
Można to robić na wiele sposobów, ale zintegrowane podejście jest tu absolutnie niezbędne.
Potrzebna jest polityka wielotorowa, w której połączymy siły na wszystkich szczeblach.
Dotyczy to infrastruktury, jak np. sieci linii kolejowych szybkiego ruchu, dobrych połączeń pomiędzy miastami i portami lotniczymi.
Dotyczy to technologii.
Wspomniał pan już o CESAR, funkcjonalnych blokach przestrzeni powietrznej, jednolitej przestrzeni powietrznej, jak również o cichszych samolotach, które pozwolą okolicznym mieszkańcom tolerować więcej lotów.
To nie jest proste.
Niemniej jednak, wszystkie te środki są niezwykle istotne i należałoby je podjąć jednocześnie. W międzyczasie, ważnym krokiem naprzód jest idea, aby do 2009 r. nakreślić szczegółową mapę i sporządzić ogólny plan działań dotyczący przepustowości portów lotniczych.
Liczymy, że Komisja Europejska to zrobi.
Co do eksploatacji terenu, wyniki oceny pierwszych prac w kierunku liberalizacji, które toczą się od wielu lat, nie są w pełni pozytywne.
Jasne jest, że ceny spadają a porty lotnicze korzystają na tym.
Z drugiej strony, skutki dla pracowników wyraźnie budzą wątpliwości.
Związki zawodowe w całej Europie narzekają na niższe płace, gorsze warunki pracy i mniejsze bezpieczeństwo zatrudnienia.
Jak państwu wiadomo, co siedem lat publikowane jest zaproszenie do składania ofert; firmy obecnie zajmujące się obsługą naziemną można zastąpić innymi, ale personel nie ma gwarancji, że zostanie wtedy zatrudniony.
Związki zawodowe donoszą, że płace spadły średnio o 20%.
Liczba wypadków przy pracy także wzrosła.
Są to kwestie, które naprawdę musimy dokładniej zbadać.
Wskutek tego, wydaje mi się, że potrzebujemy nowego opracowania, które nie tylko dostarczy nam świeższych liczb, z którymi będziemy mogli pracować, ale także pozwoli przyjrzeć się ilości i jakości miejsc pracy.
Krótko mówiąc, panie komisarzu, są dwie niezwykle zajmujące kwestie, do których z pewnością będziemy chcieli powracać wielokrotnie w najbliższej przyszłości i myślę, że to sprawozdanie stanowi dobrą podstawą dla kolejnych działań.
w imieniu grupy ALDE. - (LT) Przede wszystkim chciałbym podziękować mówcy za jego współpracę i uważne wysłuchanie różnych propozycji.
W moim wystąpieniu pragnę przedstawić swoje przemyślenia na temat dyrektywy w sprawie obsługi naziemnej.
Jestem zaniepokojony, gdyż zainteresowane państwa zablokowały ponowne rozpatrzenie dyrektywy kilka lat temu, gdy Komisja Europejska miała już gotowy jej nowy projekt.
Obawa wyrażone przez uczestników rynku oraz treść zaproponowanych dziś udoskonaleń stwarzają potrzebę jak najszybszego dokonania przeglądu tej dyrektywy.
Ponadto nie możemy zapomnieć, że po 2004 r. rynek lotniczy UE nabrał nowego charakteru ze względu na szczególne cechy nowych państw członkowskich, co niestety nie zostało tym razem ocenione w dokumencie Komisji Europejskiej.
Chciałbym skoncentrować się na kilku szczególnych uwagach.
Celem obowiązującej obecnie dyrektywy jest uregulowanie warunków konkurencji pomiędzy osobami trzecimi świadczącymi usługi obsługi naziemnej a przedsiębiorstwami świadczącymi usługi obsługi naziemnej dla własnych potrzeb.
Niemniej jednak, należy wziąć pod uwagę, że w państwach byłego bloku sowieckiego jeszcze niedawno monopol na wszelkie usługi obsługi naziemnej miało państwo.
W związku z powyższym, niezależni usługodawcy nieuchronnie pojawią się, gdy państwa te zaczną funkcjonować w warunkach gospodarki rynkowej.
Będą oni kontynuować swoją działalność, kontrolując porty lotnicze i korzystając z należącej do nich infrastruktury, jednocześnie świadcząc te same usługi liniom lotniczym konkurując w ten sposób z ich dzierżawcami.
W większości taka konkurencja narusza zasady równych praw i przejrzystości ze względu na pojawiające się konflikty interesów.
Konflikty pogłębiają się także dlatego, bo komitet użytkowników portu lotniczego nie ustanawia obszarów dla podmiotów świadczących usługi obsługi naziemnej.
W celu ochrony zasady bezstronności należy poszerzyć prawa użytkowników portu lotniczego: port lotniczy powinien wybrać usługodawcę, które nie będzie spełniać oczekiwań administracji portu lotniczego, ale użytkowników tj. linii lotniczych.
Rosnące koszty sprzętu, który spełnia wymogi bezpieczeństwa, powodują zwiększenie kwoty niezbędnych inwestycji.
Niemniej jednak, siedmioletni okres na dokonanie wyboru usługodawców zmusił podmioty świadczące usługi do działania w taki sposób, by szybciej zyskać zwrot z coraz większych inwestycji, często kosztem warunków pracy i płac.
A zatem uważam za konieczne przedłużenie okresu na dokonanie wyboru podmiotów świadczących usługi obsługi naziemnej.
Zachęcam Komisję Europejską do przedstawienia projektu zmienionej dyrektywy, uwzględniającej wnioski Parlamentu Europejskiego, tak szybko jak to możliwe (w czasie tej kadencji), oszczędzając w ten sposób czas, który byłby potrzebny na wielokrotne poprawki w przyszłości.
w imieniu grupy UEN. - Panie przewodniczący! Sprawozdanie Pani Anne Jensen jest dobrym, kompleksowym ujęciem problemów związanych z przepustowością portów lotniczych i obsługą naziemną.
Dynamiczny rozwój przelotów w państwach Unii Europejskiej wymusza budowę nowych portów lotniczych i rozbudowę oraz modernizację istniejących.
Sprawozdawczyni zwraca uwagę, że wybór miejsca pod budowę portu lotniczego jest decyzją trudną ze względu na powierzchnię obiektu oraz spełnienie szeregu warunków technicznych, organizacyjnych, społecznych - jak zgoda społeczności i władz lokalnych - oraz warunków bezpieczeństwa i ochrony środowiska.
Dlatego budowa średnich i dużych portów lotniczych powinna być planowana z dużym wyprzedzeniem i wpisana w ogólny program rozwoju komunikacji lotniczej w Unii.
Budowy takich portów to inwestycje bardzo kosztowe, które w wielu przypadkach będą wymagały wsparcia unijnego.
Wydaje się, że w przyjętym szacunku pasażerskiego ruchu lotniczego nie uwzględniono szybkich kolei, które na trasach komunikacyjnych do 500 km są atrakcyjne cenowo i czasowo dla pasażerów, przykładem może być połączenie Bruksela-Paryż, łączące bezpośrednio centra miast, gdzie pasażerowie nie są obciążeni dojazdami i kontrolami związanymi z przelotami.


Na szacunki mogą też mieć duży wpływ obciążenia podatkami, opłatami paliw lotniczych, co powoduje wzrost cen biletów.
Dla branży i klientów ważnym jest wykorzystanie wszystkich rezerw tkwiących w lepszej i sprawniejszej organizacji lotów oraz usług obsługi naziemnej.
Jak wiemy z własnych doświadczeń, poziom jakości usług portów lotniczych i przewoźników jest bardzo różny i pewne minimum wymagań powinno być zabezpieczone, regulowane przepisami unijnymi.
Dobrą metodą na podniesienie jakości usług może być, zorganizowana z inicjatywy organów unijnych, wymiana dobrych praktyk pomiędzy portami lotniczymi.
Sprawozdanie z opiniami jest dokumentem potrzebnym.
w imieniu grupy Verts/ALE. - (DE) Panie przewodniczący, panie i panowie! W przedmiotowym sprawozdaniu zwraca się uwagę na pewne problemy, zwłaszcza zatłoczenie, którego my, którzy musimy dość często latać, na co dzień doświadczamy, a które w naturalny sposób wpływają negatywnie na całe lotnictwo, nie tylko loty biznesowe, ale także wypoczynkowe.
Pragnę podziękować sprawozdawczyni zwłaszcza za podjęcie próby pogodzenia dwóch stanowisk, które pojawiły się w komisji w tej sprawie.
Z jednej strony niepohamowana radość i entuzjazm z powodu perspektyw rozwoju, które wydają się polegać wyłącznie na budowie nowych portów lotniczych, aby odciążyć stare; z drugiej strony obawa co do aspektów organizacyjnych i oczywiście kwestia odpowiedzialności za ochronę środowiska naturalnego i okolicznych mieszkańców.
Stoimy w obliczu sytuacji, w której jakość życia ludzi mieszkających wokół dużych lotnisk lub niekorzystnie położonych lotnisk regionalnych jest poważnie zagrożona.
Za to także jesteśmy odpowiedzialni.
Nie możemy rozpatrywać tej kwestii wyłącznie w kategoriach nowych perspektyw rozwoju.
Jest to kwestia natury organizacyjnej.
System węzłów transportu lotniczego i przydziałów czasu na odloty, jaki obecnie istnieje w lotnictwie europejskim, nie jest tak dobry, jak powinien być.
W niektórych rejonach mamy tak duże węzły transportu lotniczego, że wynikająca z nich złożoność połączeń lotniczych oznacza, iż jeden drobny błąd może mieć ogromne konsekwencje nie tylko dla jednego portu lotniczego, ale dla całej przestrzeni powietrznej.
Ten problem wymaga rozwiązania, a sprawozdanie zawiera kilka ważnych sugestii na ten temat.
Niemniej jednak, rozwiązań tych nie należy wdrażać na koszt pasażerów, a zwłaszcza nie na koszt pracowników obsługujących porty lotnicze, gdyż oni także mają prawo do odpowiedniej jakości życia.
w imieniu grupy IND/DEM. - (NL) Panie przewodniczący! Sektor lotniczy jest w centrum uwagi od kilku ostatnich miesięcy.
Wnioski o włączenie tego sektora do systemu handlu uprawnieniami do emisji gazów cieplarnianych, umowa ze Stanami Zjednoczonymi i reforma praw do lądowania to tylko kilka przykładów.
Sprawozdanie pani poseł Jensen dodaje nowy aspekt do tej listy: organizację lotnictwa na ziemi.
W sprawozdaniu tym porusza się kwestię świadczonych usług, ale także kwestie hałasu i dostępnej przepustowości.
Jeśli chodzi o usługi obsługi naziemnej, rzeczywiście musimy poczekać na nową ocenę przez Komisję Europejską, która obejmować będzie wszystkie państwa członkowskie.
Zgadzam się z sugestiami Komisji Europejskiej odnośnie do spraw, które wymagają dogłębniejszego rozpatrzenia w przyszłości.
Nieco bardziej krytycznym okiem patrzę na część sprawozdania, która dotyczy przepustowości.
W tekście zaleca się Komisji Europejskiej podjęcie poważnych działań.
Ogólny plan ma kluczowe znaczenie w wysiłkach na rzecz rozwiązania problemu naziemnej obsługi lotnictwa.
Ogólny plan zawiera dobry opis obecnej sytuacji i może wskazać obszary, które nastręczają problemów.
Niemiej jednak, nie uważam za wskazane, aby Komisja Europejska dysponując takim planem zmuszała państwa członkowskie do podjęcia określonych kroków lub nawet utrudniała im działania.
Głównym celem ogólnego planu jest promowanie międzynarodowej współpracy pomiędzy wszystkimi zainteresowanymi stronami, tak aby można było znaleźć zintegrowane rozwiązania problemów występujących w poszczególnych obszarach w drodze rzetelnych konsultacji i z poszanowaniem obecnych władz.
Cieszę się z tego, że niektóre części zawierają sensowne komentarze na ten temat.
Panie przewodniczący! Kończąc mogę stwierdzić, że jestem w stanie poprzeć sprawozdanie pani poseł Jensen.
Bardzo miło mi się z nią współpracowało.
(DE) Panie przewodniczący, panie wiceprzewodniczący Komisji Europejskiej, panie i panowie! Jeśli mowa o problemie przepustowości portów lotniczych, musimy rozróżnić dwie kwestie.
Chcemy złagodzić negatywne skutki lotnictwa, dlatego zgadzamy się na handel uprawnieniami do emisji dla przemysłu lotniczego.
Pani poseł Lichtenberger! Możemy nie zaakceptować przyjętej przy tym metodologii lub harmonogramów, ale z zasady przyznajemy, że sektor lotniczy powinien wnieść swój wkład w łagodzenie negatywnego wpływu na środowisko naturalne.
Niemniej jednak, pani poseł Lichtenberger, musimy także mieć odwagę stwierdzić, że ze względów ekonomicznych potrzebujemy rozwoju sektora lotniczego, zarówno wewnętrznie, jak i w odniesieniu do państw trzecich.
Jeśli mowa o gospodarce, miejscach pracy i mobilności obywateli, adekwatna przepustowość portów lotniczych jest niezbędna, a nawiasem mówiąc jest ona niezbędna także ze względów ekologicznych.
Gdyby samoloty nie musiały spędzać tak wiele czasu na ziemi czekając na odloty i nie krążyłyby tak długo nad ziemią przed lądowaniem, wyobraźcie państwo sobie, jak bardzo pomogłoby to środowisku!
Musimy uznać fakt, że musimy rozwijać nasze porty lotnicze.
Pan poseł Blokland ma całkowitą rację: nie chcemy odbierać odpowiedzialności za to państwom członkowskim lub regionom, ale nasze doświadczenie wskazuje, że w wielu częściach Europy są trudności z poszerzaniem portów lotniczych.
I dlatego nasze podejście jest właściwe: zwracamy się do Komisji Europejskiej z wnioskiem o przedłożenie spójnej propozycji, jak możemy ustanowić europejski plan ogólny i jak możemy wdrożyć najlepszą praktykę, abyśmy mogli uczyć się od siebie nawzajem i skutecznie działać na rzecz poszerzenia naszych portów lotniczych.
Druga sprawa, jaką pragnę poruszyć, to usługi obsługi naziemnej.
Myślę, że powinniśmy poczekać na nową ocenę skutków.
Uważam, że podstawowa dyrektywa okazała się bardzo skuteczna, gdyż w ostatnich latach efektywność usług obsługi naziemnej wzrosła, a koszty dla pasażerów spadły.
To, czy potrzebujemy dalszych zmian, jest wciąż sprawą otwartą.
Nie chciałbym dziś podejmować żadnych wiążących decyzji.
Moim zdaniem powinniśmy poczekać na wyniki oceny Komisji Europejskiej, które spodziewane są tej zimy. Dopiero wtedy powinniśmy zadecydować, czy istnieje potrzeba zmian czy nie.
Nie ma sensu podejmować dziś w pośpiechu żadnych decyzji.
(ES) Panie przewodniczący! Chciałabym rozpocząć od pogratulowania pani poseł Jensen przygotowania tak znakomitego sprawozdania.
Wierzę, że będzie ono bardzo przydatne pod względem doskonalenia propozycji Komisji Europejskiej i poprawy sytuacji portów lotniczych, gdzie coraz częściej zmuszeni są "koczować” obywatele Europy; nie ulega wątpliwości, że lotniska są prawie jak drugi dom dla posłów do Parlamentu Europejskiego.
Pragnę także pogratulować w szczególności panu posłowi Barrotowi i jego służbom za tę procedurę, której celem jest przyspieszenie przygotowania stosownych przepisów.
Zazwyczaj i coraz częściej przepisy te wywołują konflikt i mogą budzić podejrzenia ze względu na swoją złożoność; dlatego określa się je mianem "nieprecyzyjnej metody”.
Innymi słowy, należałoby przeprowadzić bardzo wnikliwe, szerokie konsultacje w celu określenia mocnych stron i przeszkód, jakie trzeba usunąć urzeczywistniając te wszystkie dobre pomysły.
Sprawozdanie pani poseł Jensen jest pełne takich dobrych pomysłów.
W szczególności z zadowoleniem przyjmuję intensywną współpracę Eurocontrol i mandat udzielony tej organizacji w zakresie przygotowania nowych środków.
Należy położyć kres nawet najdrobniejszym tarciom między kilkoma organami odpowiedzialnymi za organizację transportu lotniczego.
Uważam także, że niezwykle istotną sprawą jest wzmocnienie wszystkich systemów wywiadowczych w tym obszarze, poczynając od systemu zarządzania ruchem lotniczym CESAR. Pomogą one nam nie tylko poprawić ruch lotniczy, ale także, w miarę możliwości, zmniejszyć jego szkodliwy wpływ na środowisko naturalne.
Ponadto żywię głęboką nadzieję, że ten przyszły plan działań będzie istotnym bodźcem dla rozwoju sytemu Galileo.
Poza tym bardzo interesuje mnie rola, jaką spójność terytorialna pełni za pośrednictwem regionalnych portów lotniczych, choć rozumiem - i podzielam - obiekcje co do tworzenia na wielką skalę lokalnych portów lotniczych, które nie będą wystarczająco sprawne lub ich budowa okaże się niewykonalna.
W związku z tym musimy także być pewni, że będziemy w stanie opanować przyszłe konflikty z sąsiadami na tle hałasu, zanieczyszczeń, a nawet wykorzystania przestrzeni. Myślę, że jeśli o to chodzi, dobrze byłoby, gdybyśmy byli w stanie ocenić nowe zapotrzebowania: rodzaje wahadłowców, prywatnych odrzutowców, aspekty związane z wypoczynkiem na wolnym powietrzu itp.
Co więcej, popieram wnioski dotyczące wzmocnienia norm społecznych w zakresie usług obsługi naziemnej, gdyż podwykonawstwo, coraz częściej stosowane w tym sektorze, nie zawsze zapewnia wystarczającą ochronę tych norm.
Ponadto z zadowoleniem przyjmuję propozycję pani poseł Jensen dotyczącą skonsultowania się z użytkownikami, aby konkurencja w dziedzinie obsługi naziemnej przynosiła naprawdę dobre efekty.
Oczywiście popieramy także utworzenie Obserwatorium Przepustowości Portów Lotniczych, ponieważ ufamy, że przy wsparciu ze strony Komisji Europejskiej będzie ono stanowić pozytywne narzędzie do wykorzystania w przyszłości.
Podsumowując, chciałabym aby Komisja Europejska włączyła do swoich przyszłych prac logistyczne aspekty i relacje z towarowym transportem lotniczym, który staje się coraz bardziej popularny i stanowi dopuszczalną alternatywę, jeśli chodzi o tzw. "intermodalność” sugerowaną w ramach przeglądu.
Panie przewodniczący! To sprawozdanie w sensowny sposób stwierdza, że UE powinna przyjąć kompleksowe podejście, jeśli chodzi o zapotrzebowanie na dodatkową przepustowość portów lotniczych.
To może oznaczać, że rozbudowa lotnisk, które uważają się za główne węzły transportu lotniczego, będzie mniej uzasadniona.
Jeśli spojrzymy na lotniska Charles De Gaulle w Paryżu, Schiphol we Frankfurcie i Heathrow w Londynie, wszystkie razem, możemy dojść do wniosku, na przykład, że nie ma uzasadnienia dla trzeciego pasa startowego na Heathrow.
Nie chciałabym jednak, aby zamieszczone w sprawozdaniu wezwanie do ustanowienia ogólnego planu zwiększenia przepustowości portów lotniczych zostało źle zrozumiane jako próba przeforsowania planu przez Brukselę i narzucania władzom krajowym, regionalnym i lokalnym, gdzie mają budować nowe lotniska; ewidentnie oznacza to jedynie gromadzenie informacji i ustalanie celów.
Przy decydowaniu o tym, czy rozbudowywać porty lotnicze czy nie, obowiązuje zasada pomocniczości.
Ale istnieje także drugie niebezpieczeństwo błędnego zrozumienia idei planu.
W sprawozdaniu przytoczono prognozy, które mówią, że zapotrzebowanie na loty będzie się zwiększać o około 5% rocznie, a w 2025 r. będzie ono o dwa i pół raza wyższe niż w 2003 r.
Jestem pewna, iż nie należy tego rozumieć jako uleganie zdyskredytowanej polityce "przewiduj i zapewnij”.
Nie jestem pewna, czy wezwanie w sprawozdaniu do tego, by włączyć się w prace na rzecz rozwoju transportu lotniczego podejmując środki ograniczające jego koszty zewnętrzne jest wystarczające. Wiemy bowiem, że możemy, a nawet musimy wiele zrobić, aby przynajmniej sprowadzić tempo wzrostu w lotnictwie do umiarkowanego poziomu - czy to przez handel emisjami, czy przez prawidłowe i słuszne opodatkowanie lub budowanie alternatywnych kolei szybkiego ruchu itd. w celu zwalczania globalnego ocieplenia i zabezpieczenia się przed zagrożeniami w postaci zanieczyszczenia powietrza i uciążliwości hałasu.
Jestem zaskoczona brakiem opinii ze strony Komisji Ochrony Środowiska Naturalnego, Zdrowia Publicznego i Bezpieczeństwa Żywności. A zatem jestem pewna i mam nadzieję, że tym razem uda się nam uniknąć ryzyka braku spójności pomiędzy tym sprawozdaniem a ubiegłoroczną rezolucją w sprawie ograniczenia wpływu lotnictwa na zmiany klimatyczne.
Przedmiotowe sprawozdanie należy postrzegać w świetle tej rezolucji, a w żadnym razie - i jestem pewna, że nie jest to intencją przynajmniej sprawozdawczyni - jako podtrzymanie idei, że należy po prostu budować porty lotnicze na podstawie przewidywań dotyczących wzrostu zapotrzebowania, dostarczanych w dużej mierze przez linie lotnicze, pomijając wszelkie inne środki, które jak wiemy musimy podjąć, aby mieć zrównoważone lotnictwo.
(SV) Sprawozdanie dotyczące przepustowości portów lotniczych i obsługi naziemnej jest sprawozdaniem z własnej inicjatywy, zawierającym ambitne plany, jeśli chodzi o planowanie centralne ze strony UE.
W związku z tym, musimy zadać sobie pytanie, jakiego społeczeństwa chcemy: gospodarki rynkowej czy gospodarki planowej?
Zgodnie ze sprawozdaniem, Europa doświadcza znaczącego wzrostu eksploatacji portów lotniczych, dlatego istnieje potrzeba zoptymalizowania dostępnych zasobów.
Niemniej jednak, Parlament Europejski uważa, że Komisja Europejska nie zbadała jeszcze w pełni możliwości globalnego podejścia, jeśli chodzi o potrzebę dodatkowej przepustowości.
Wspomina się o planowaniu przyszłych inwestycji i strategicznych osiach.
Uważa się, iż możliwe jest przewidywanie ryzyka związanego z niewystarczającą przepustowością.
Parlament Europejski nakłania Komisję Europejską do przyjęcia odgórnego podejścia.
Skoro państwa członkowskie do 2008 r. nie poczyniły istotnych postępów w tej dziedzinie, należy przedsięwziąć odpowiednie środki itd.
Z zasady nie wierzę w globalne podejście.
Sądzę, że tego typu centralnie planowane projekty skazane są na niepowodzenie.
W większości przypadków kraje konkurują ze sobą na szczeblu krajowym, aby zaspokoić zapotrzebowanie transportu lotniczego.
Niektórym krajom się powiedzie, innym nie.
Kraje, które osiągną sukces, przyciągną turystów i przedstawicieli biznesu.
Pozwólmy krajom trzymać się razem.
Wiem także z własnych doświadczeń, że w wielu krajach prywatni inwestorzy budują przepustowość i kierują się decyzjami inwestycyjnymi, które są kompletnie różne od tych, które podejmują organy państwowe.
W niektórych przypadkach decyzje są podejmowane także na szczeblu regionalnym.
Koordynacja tych trzech typów decyzji: prywatnych, publicznych i regionalnych jest niemożliwa.
W związku z powyższym, powinniśmy pozwolić, aby zmiany biegły swoim torem i regulować tylko to, co jest absolutnie niezbędne, a mianowicie zarządzanie transportem lotniczym w celu osiągnięcia zorganizowanego systemu transportu lotniczego w UE.
Moje doświadczenie wskazuje, że koszty zwiększenia przepustowości portów lotniczych prawie nigdy nie pokrywają się z prognozami.
Koszty te często bywają trzy do czterech razy wyższe niż szacowane, a projekty trwają dwa razy dłużej niż początkowo przewidziano.
Rozwój technologii także jest czynnikiem budzącym niepewność.
Popyt szybko zmienia kierunek.
Nagle całkiem nowe regiony pragną mieć transport.
Nagle chcemy nowej technologii z kolejami szybkiego ruchu, co być może uczyni połączenia transportu lotniczego mniej atrakcyjnymi.
Nie wierzmy więc w globalne podejście.
Nie sądzę, że powinniśmy powrócić do rodzaju planowania centralnego, które istniało w byłych krajach socjalistycznych.
Dlatego też nie poprę tego wniosku.
(RO) Ja także pragnę pogratulować pani poseł Jensen za to sprawozdanie.
Europa potrzebuje rozwoju gospodarczego oraz, co nie ulega wątpliwości, rozwoju transportu lotniczego.
Dlatego właśnie uważam, że programy europejskie, takie jak Caesar i Clear Sky, wniosą istotny wkład w rozwój europejskiego sektora lotniczego.
Tylko w pierwszych jedenastu miesiącach ubiegłego roku opracowano 225 nowych tras, co faktycznie oznacza 1800 nowych lotów co tydzień.
W związku z tym, transport lotniczy się rozwinął i wymaga stworzenia nowej przepustowości portów lotniczych.
Niestety, duże lotniska są zatłoczone, jest bardzo dużo opóźnień lotów, zbyt długi czas oczekiwania na ziemi lub w powietrzu, co z jednej strony przyczynia się do zwiększenia zanieczyszczeń, a z drugiej rodzi określone skutki społeczne.
Niemniej jednak, nie powinniśmy zapominać, że rozwój infrastruktury portów lotniczych wymaga dużo czasu, od 5 do 10 lat, a także sporych inwestycji.
Dlatego uważam, że państwa członkowskie - a zwracam się tu także do nowych państw członkowskich - powinny otrzymać pomoc w zakresie wykorzystania funduszy strukturalnych, funduszy rozwoju regionalnego w celu budowy nowych portów lotniczych.
Ponadto należałoby przymierzyć się do opracowania ramowego planu tworzenia nowej przepustowości portów lotniczych w Europie przynajmniej jednocześnie z planem działań dotyczących odpowiedniego i skutecznego zarządzania obecnie dostępną przepustowością, a jeśli się nie uda, po jego opracowaniu.
Podejście uwzględniające potrzebę dodatkowej przepustowości portów lotniczych w Europie powinno stanowić część strategii rozwoju transportu pasażerskiego i lotniczego transportu towarów, nie tylko w kontekście europejskim i kontynentalnym, ale także na większą skalę.
Ponadto dyrektywy i rozporządzenia dotyczące portów lotniczych powinny pozostawać w zgodzie ze standardami ustanowionymi i przyjętymi w załączniku 14. konwencji chicagowskiej.
Jeśli Komisja Europejska ma propozycje poprawy tych standardów, powinna je przedstawić ICAO i uzasadnić.
(HU) Dziękuję, panie przewodniczący, i pragnę pogratulować panu nagrody.
Transport lotniczy gwałtownie się rozwija, a ruch lotniczy w ciągu ostatnich 20 lat wzrósł trzykrotnie.
Można spodziewać się, że ta tendencja się utrzyma, co sprawia, że zoptymalizowanie przepustowości europejskich portów lotniczych staje się sprawą pilną.
Strategia dotycząca przepustowości, efektywności i bezpieczeństwa europejskich portów lotniczych traktuje priorytetowo optymalne wykorzystanie i rozwój dotychczasowej przepustowości, pomoc dla transportu kombinowanego oraz zmniejszenie uciążliwości dla środowiska naturalnego.
Zalecenie ma charakter złożony, co wymaga pragmatycznego stosunku i dialogu pomiędzy właściwymi grupami zawodowymi a władzami.
Może to być kamień milowy w formułowaniu ujednoliconych europejskich ram prawnych.
Zgodnie ze strategią lizbońską, europejskie porty lotnicze odgrywają istotną rolę w utrzymaniu konkurencji gospodarczej i społecznej we Wspólnocie, w rozwoju regionalnym, a teraz, w przeciwieństwie do wcześniejszych doświadczeń, będą one w stanie zastosować ujednolicone zasady w Europie.
Optymalizując przepustowość, należy zwracać uwagę na wyposażenie portów lotniczych, pojazdy przewożące pasażerów, jak również zapewnić, aby osoby niepełnosprawne mogły dostać się na pokład samolotu, gdyż jest to jedyny sposób zapewnienia równości w transporcie lotniczym.
wiceprzewodniczący Komisji Europejskiej. - (FR) Dziękuję panu, panie przewodniczący.
Oczywiście wysłuchałem z dużą uwagą wszystkiego, co zostało powiedziane.
Przede wszystkim chciałbym szczerze podziękować pani poseł Jensen za jej sprawozdanie; widzę, że zyskało ono spore poparcie Izby. Pani poseł Jensen!
Wykorzystamy pani spostrzeżenia, które uważam za niezwykle interesujące, aby przyniosły jak największe korzyści.
Chciałbym dodać, że - jak stwierdziło kilku mówców - transport lotniczy rozwija się w błyskawicznym tempie i mimo to, że w niektórych przypadkach koleje szybkiego ruchu mogą przejąć część udziału w rynku, transport lotniczy jest takim środkiem podróżowania, który w nadchodzących latach nadal będzie się rozwijał: myślę, że tak z pewnością będzie.
A zatem, musimy dotrzymać tempa rozwoju transportu lotniczego, co faktycznie oznacza coraz większe dostosowywanie go do potrzeb i życzeń użytkowników.
Powiem także, że cały problem lepszej adaptacji infrastruktury portów lotniczych do naszych potrzeb zależy głównie od trzech rzeczy.
Pierwszą jest oczywiście infrastruktura.
Panie przewodniczący, panie i panowie! Oczywiście nie mogę zgodzić się ze stwierdzeniem, że właściwym rozwiązaniem jest centralizacja.
Nie jest to sprawa centralizacji, ale raczej koordynacji i wymiany dobrych praktyk.
Myślę, że to wszystko ma zasadnicze znaczenie dla ogółu naszych obywateli. Dlatego musimy podjąć próbę zoptymalizowania wykorzystania istniejącej infrastruktury zanim będziemy mogli pomyśleć o nowych inwestycjach.
To, czego potrzebujemy, to lepsza koordynacja. Ponadto, panie przewodniczący, pragnę podziękować różnym komisjom, które dostarczyły opinii w tej sprawie: Komisji Gospodarczej i Monetarnej, Komisji Zatrudnienia i Spraw Socjalnych, Komisji Rozwoju Regionalnego, jak również Komisji Wolności Obywatelskich, Sprawiedliwości i Spraw Wewnętrznych.
Czuję, że ich wkład rzucił nieco tak bardzo potrzebnego światła na to sprawozdanie.
A zatem sprawą pierwszorzędną jest infrastruktura.
Drugą, jak słusznie podkreśliła pani poseł Ayala, jest wykorzystanie technologii nawigacji satelitarnej, modernizacja kontroli ruchu lotniczego, a to jest niezbędne.
Jeśli będziemy mieli grupy zadaniowe sprawujące kontrolę nad ruchem lotniczym, będziemy mieli szansę zmniejszenia opóźnień i liczby przypadków, gdy samoloty krążą w kółko po niebie bez możliwości lądowania.
Ta druga sprawa jest niezwykle istotna.
Trzecia sprawa dotyczy usług obsługi naziemnej, które muszą być efektywne i produktywne.
Na podstawie tych trzech kwestii musimy spróbować zoptymalizować infrastrukturę związaną z transportem lotniczym - sektorem, który bardzo szybko się rozwija.
Panie przewodniczący, mam zamiar odpowiedzieć na kilka pytań i przepraszam za to, że nie odpowiem na wszystkie.
Chcę odpowiedzieć na pytanie pana posła Bradbourna dotyczące danych.
Odnośnie do przywieszek: można ich używać wyłącznie na terminalach, dane nie są rejestrowane, a co najważniejsze, przywieszki są używane w pełnej zgodności ze wspólnymi zasadami ochrony danych osobowych.
Tworzenie wyjątków od tych zasad nie wchodzi w grę.
Odnośnie do pańskiej Komisji Rozwoju Regionalnego, panie pośle Janowski, ewidentnie największe węzły transportu lotniczego nie mogą rosnąć w nieskończoność.
Tym, czego potrzebujemy, jest lepsze wykorzystanie obecnej przepustowości.
Zwiększy się rola regionalnych portów lotniczych.
Nalegał pan także, i słusznie, na połączenia lotnicze w regionach, między krajami (tzw. "inteland”) poprzez szereg szybkich środków transportu, zwłaszcza przewozów kolejowych.
Niektórzy z państwa pytali mnie o obsługę naziemną.
Oczywiście dziś, jak powiedział pan poseł Jarzembowski, nie możemy wymagać od nowej dyrektywy, aby obejmowała usługi obsługi naziemnej, gdyż jeszcze nie otrzymaliśmy oceny skutków i wolimy skoncentrować się na zastosowaniu obecnie obowiązującej dyrektywy.
A zatem koncentrujemy się na monitorowaniu jej prawidłowego stosowania.
W odniesieniu do nowych państw członkowskich, zwróciliśmy się z prośbą o dokładne dane z poszczególnych portów lotniczych dotyczące liczby usługodawców, ich zależności od portu lotniczego i warunków udzielania zamówień. Jeśli nie będziemy zadowoleni z odpowiedzi, zawsze możemy uciec się do postępowania w sprawie uchybienia zobowiązaniom państwa członkowskiego, które mają zastosowanie w takich przypadkach.
Muszę także stwierdzić, że jeśli istotnie zostaniemy zmuszeni do zmiany dyrektywy w sprawie usług obsługi naziemnej, zwrócimy baczną uwagę na społeczne skutki zmiany przepisów.
Komisja Gospodarcza i Monetarna wspomniała także o potrzebie lepszego wykorzystania infrastruktury nocą z zastosowaniem cichszych samolotów.
Kusi mnie, aby powiedzieć "tak”, ale w perspektywie średnio- i długoterminowej.
Tak daleko jeszcze nie zaszliśmy.
Na koniec pragnę wspomnieć o problemach związanych z ochroną środowiska naturalnego: w miarę rozwoju ruchu lotniczego musimy zrobić wszystko, co w naszej mocy, aby zapewnić, że nie utrudni to naszej walki z globalnym ociepleniem.
Właśnie dlatego Europa przyjęła całkiem awangardowe podejście popierając ideę przystąpienia transportu lotniczego do systemu handlu uprawnieniami do emisji.
Jeśli chodzi o infrastrukturę portów lotniczych, niepokoją nas także te wszystkie problemy, jakie może ona powodować, a zwłaszcza uciążliwość dla okolicznych mieszkańców i poziom hałasu.
Panie przewodniczący! Ta konstruktywna debata nie daje mi odpowiedzi na wszystkie pytania, ale jak stwierdziło kilku mówców, sprawozdanie pani poseł Jensen stanowi doskonały fundament, na którym możemy dalej budować.
Przeanalizuję wnioski Parlamentu z dużym zainteresowaniem i podejmę próbę udzielenia stosownej odpowiedzi.
Mogę także powiedzieć, że bez względu na wszystko cieszę się, że mogłem tak ściśle współpracować z PE dla dobra naszych obywateli.
Debata została zamknięta.
Za kilka minut, w wyznaczonym czasie, odbędzie się głosowanie.
Oświadczenia pisemne (art. 142 Regulaminu)
na piśmie. - (HU) Powszechnie wiadomo, że towarzyszące lotom szkody w środowisku naturalnym, za wyjątkiem emisji gazów cieplarnianych, powstają w dużej mierze przy starcie, lądowaniu i kołowaniu.
Szkodzi to przede wszystkim terenowi wokół lotniska i jego mieszkańcom.
Ich żądania zmniejszenia ruchu lotniczego są uzasadnione.
Z drugiej strony, latanie samolotami jest częścią naszego codziennego życia. Nasz styl życia się zmienił, loty stały się dostępne dla osób o niskich dochodach, emerytów i studentów.
Nawet Unia Europejska nie mogłaby pracować, gdybyśmy nie mogli dostać się w kilka godzin z Budapesztu, Aten lub Helsinek do Brukseli.
W związku z powyższym, właściwym rozwiązaniem jest reorganizacja ruchu lotniczego przy uwzględnieniu potrzeb środowiska naturalnego.
Należy skończyć z niepotrzebnym długim kołowaniem samolotu na ziemi i nad lotniskiem.
Można by znacznie zredukować zanieczyszczenia terenów wokół portów lotniczych, gdyby miliony pasażerów dojeżdżały na lotnisko pociągiem lub metrem zamiast samochodami.
A zatem równolegle z rozwojem portów lotniczych należy budować linie kolejowe i linie metra. Żaden nowy międzynarodowy port lotniczy nie powinien być budowany bez dogodnych połączeń kolejowych.
na piśmie. - (RO) Ogromny wzrost ruchu lotniczego powoduje nasilenie problemów związanych z zatłoczeniem portów lotniczych i przeciążenie systemów kontroli ruchu lotniczego.
Są duże problemy spowodowane fragmentacją europejskiej przestrzeni powietrznej, co powoduje opóźnienia i nieskuteczność.
Duże porty lotnicze coraz bardziej zbliżają się maksymalnego poziomu przepustowości. Niektóre z nich już go osiągnęły, a w obecnych warunkach trudno uwierzyć, że na rynek wejdą nowe linie lotnicze.
Niemniej jednak, dzięki sprawnemu zarządzaniu i zintegrowanemu rozwojowi możemy zapewnić wszystkim obecnym i potencjalnym operatorom sprawiedliwy, niedyskryminujący dostęp do infrastruktury portów lotniczych.
Rozwiązanie tych problemów wymaga długoterminowego podejścia strategicznego, zwłaszcza w zakresie budowy nowych przepustowości lub rozbudowy obecnie dostępnych.
Z tego względu bardzo ważna jest koordynacja krajowych i transgranicznych inicjatyw w celu zoptymalizowania obecnie dostępnych przepustowości, udoskonalenia ram dla budowy infrastruktury nowych portów lotniczych, opracowania nowych rozwiązań technicznych, promowania intermodalności poprzez zapewnienie wzajemnych połączeń między różnymi środkami transportu oraz zapewnienie bezpiecznego transportu poprzez zachowanie zgodności z wszystkimi przepisami prawnymi dotyczącymi bezpieczeństwa i ochrony środowiska naturalnego.
Rozszerzenie przepustowości portów lotniczych jest nieuchronne i powinno obowiązkowo być skorelowane z solidnymi przepisami dotyczącymi osłabiania hałasu, jak również redukcji emisji zanieczyszczeń z samolotów.
(Posiedzenie zostało zawieszone o godz. 10.50 i wznowione o godz.
11.00)
Zatwierdzenie protokołu z poprzedniego posiedzenia: patrz protokół
1.
Zawarcie odpowiednich umów na mocy art. XXI GATS (głosowanie)
- Sprawozdanie: Helmuth Markov
2.
Przystąpienie Bułgarii i Rumunii do konwencji o prawie właściwym dla zobowiązań umownych (głosowanie)
- Sprawozdanie: Cristian Dumitrescu
3.
Zbieranie i zarządzanie danymi dotyczącymi wspólnej polityki rybołówstwa (głosowanie)
- Sprawozdanie: Paulo Casaca
4.
Finansowanie wspólnej polityki rolnej (głosowanie)
- Sprawozdanie: Jorgo Chatzimarkakis
- Przed głosowaniem końcowym:
(DE) Pani przewodnicząca, w tym budynku nie działa ani winda, ani dzwonek.
Dlatego wielu z nas nie udało się przybyć tu na czas, więc może moglibyśmy zwrócić się do właściwych służb o naprawienie dzwonka?
Głosowanie zostało zaplanowane na 11.00 i próbowaliśmy rozpocząć je o czasie.
5.
Umowa o komunikacji lotniczej WE-USA (głosowanie)
- Sprawozdanie: Saïd El Khadraoui
6.
Skład Parlamentu Europejskiego (głosowanie)
- Sprawozdanie: Alain Lamassoure, Adrian Severin
- Przed głosowaniem:
sprawozdawca. - Pani przewodnicząca! Chciałbym jedynie coś wyjaśnić, gdyż w sprawozdaniu i poprawkach użyto pewnych pojęć, i chciałbym, aby wszyscy wiedzieli, czego będzie dotyczyło głosowanie.
Antonio Tajani i inni posłowie złożyli kilka poprawek, w których mówiąc o "obywatelach” miano na myśli obywateli kraju, a nie obywateli Europy.
Podczas głosowania dotyczącego tych poprawek proszę pamiętać o tym, że nie mówią one o obywatelach Europy, lecz o obywatelach kraju.
Jestem pewien, że wszyscy rozumieją tę ważną różnicę.
Dziękuję panu za wyjaśnienie.
(IT) Pani przewodnicząca, panie i panowie! Chciałbym uzyskać pewne wyjaśnienia od sprawozdawców i przedstawicieli Parlamentu.
Chciałbym się dowiedzieć, czy jeśli poprawka 1 złożona przez Jaime Mayora Oreję zostanie przyjęta, to poprawka 51 upadnie.
Myślę, że to pomyłka i że jeśli poprawka 1 złożona przez posła Mayora Oreję zostanie przyjęta, poprawka 51 nie upadnie, lecz w wyniku tego zmieni się zamiar głosowania włoskiej delegacji.
Panie pośle Tajani, jeden ze współprawozdawców wyjaśni tę sprawę, gdy dojdziemy do tego punktu.
Myślę że ma pan rację, ale póki co proszę pozwolić nam przejść do następnej kwestii.
(IT) Pani przewodnicząca, panie i panowie! Chciałbym zauważyć, że od traktatu z Maastricht obywatelstwo europejskie jest zbieżne z obywatelstwem krajowym w treści wszystkich Traktatów.
Są to te same, identyczne rzeczy.
Czy ten fakt jest jasny dla mojego kolegi, posła Severina?
(Głosowanie zostało odroczone o kilka minut z uwagi na problemy techniczne.)
Pani przewodnicząca! Zanotowałem liczbę głosów za i przeciw z dwóch ostatnich głosowań i jest ona dokładnie taka sama.
To wtedy pojawił się pierwszy problem.
Być może powinna pani powtórzyć głosowanie nad poprawką 21 złożoną przez grupę IND/DEM.
Myślę, że ma pan całkowitą rację.
Mnie również zaniepokoiło to, co działo się na tamtym etapie.
(Głosowanie ponownie zostało odroczone o kilka minut.)
(FR) Pani przewodnicząca! Inne głosowania nie mają formy głosowania imiennego.
Jeśli nie ma pani nic przeciwko, może moglibyśmy zacząć od głosowania nad sprawozdaniami, które nie wymagają głosowania imiennego, aby móc kontynuować posiedzenie?
Problem w tym, że jesteśmy w samym środku sprawozdania, więc obawiam się, że musimy je dokończyć, zanim zajmiemy się innymi kwestiami.
- Przed głosowaniem nad poprawką 1:
sprawozdawca. - (FR) Pani przewodnicząca! Przepraszam wszystkich za pytanie, które wynika z mojego braku doświadczenia: to dopiero moja trzecia kadencja w tym Parlamencie.
O ile dobrze zrozumiałem, przyjęcie poprawki 1 utrzymałoby tekst ustępu zawarty w poprawce i usunęłoby liczby odpowiadające liczbie miejsc w sprawozdaniu.
Czy tak powinienem to rozumieć?
Zwracam się z pytaniem do autorów poprawki: czy tak należy to rozumieć?
Oznacza to, że popełniłem pomyłkę, za którą przepraszam wszystkich zainteresowanych.
Podczas sporządzania listy do głosowania grupy PPE-DE zaleciłem głosowanie za przyjęciem poprawki, ponieważ myślałem, że poprawka dotyczyła tylko tekstu.
Jeśli jednak dotyczy to liczb, instrukcja dla grupy PPE-DE zmienia się na wolne głosowanie i wraz z moim współsprawozdawcą zachęcam wszystkich posłów pragnących poprzeć wnioski Komisji Spraw Konstytucyjnych i sprawozdawców do głosowania za odrzuceniem poprawki 1.
(Oklaski)
(IT) Pani przewodnicząca, panie i panowie! Nadal nie jest jasne, czy poprawka 1 jest kompatybilna z poprawką 51.
Jeśli poprawka 1 jest kompatybilna z poprawką 51, a tak mi się wydaje, delegacja włoska zagłosuje za poprawką 1; potrzebujemy jednak wyjaśnienia tej kwestii.
Ta poprawka wyeliminuje wszystkie pozostałe.
Składamy podziękowania dla współsprawozdawców i obsługi technicznej.
Głosowanie
Kolejny punkt porządku dnia to głosowania.
(Wyniki i pozostałe szczegóły dotyczące głosowań znajdują się w protokołach)
Powitanie
Mam ogromną przyjemność powitać tu dzisiaj delegację posłów i innych gości z parlamentu Nowej Zelandii oraz z Misji Nowej Zelandii do Unii Europejskiej, którzy są teraz z nami w galerii gości specjalnych.
(Oklaski)
Członkowie delegacji przyjechali do Brukseli na spotkanie z przedstawicielami Parlamentu Europejskiego podczas 14 posiedzenia międzyparlamentarnego Parlamentu Europejskiego i Nowej Zelandii.
Po spotkaniach zaplanowanych na dzisiejsze popołudnie wyjeżdżają oni z Brukseli i udają się do Flandrii Zachodniej, gdzie jutro wezmą udział w imprezach upamiętniających 90 rocznicę bitwy pod Passchendaele.
Życzę delegacji udanego dalszego pobytu w Unii Europejskiej.
1.
Sytuacja humanitarna w Strefie Gazy (głosowanie)
- Projekt rezolucji: sytuacja humanitarna w Strefie Gazy
- Przed głosowaniem w sprawie ust. 5:
Pani przewodnicząca! Chciałbym dodać słowo "państwo” przed słowem "Izrael” w ustępie 5.
Przyczyną mojego wniosku jest to, że niektórzy posłowie, w tym pan poseł Chris Davies, informują mnie, że Hamas uznaje Izrael, lecz nie uznaje Państwa Izrael.
To właśnie państwo Izrael potrzebuje uznania.
(Poprawka ustna została przyjęta.)
2.
Kobietobójstwa w Ameryce Środkowej i w Meksyku (głosowanie)
- Sprawozdanie: Raül Romeva i Rueda
- Przed głosowaniem nad poprawką 6:
(FR) Pani przewodnicząca! Proszę o pozwolenie na złożenie poprawki ustnej w imieniu grupy PPE-DE do jej poprawki 6.
Na końcu punktu R preambuły chcielibyśmy dodać słowa "odwołano się od wyroku, który zapadł w tej sprawie”.
(Poprawka ustna została przyjęta.)
- Przed głosowaniem nad punktem S preambuły:
Pani przewodnicząca! Jest to poprawka ustna do poprawki 7 dotyczącej punktu S preambuły i ma ona zastąpić słowa "autorów zbrodni” słowami "sprawców zbrodni”.
Jest to konieczne, gdyż w przeciwnym razie zdanie nie będzie miało sensu w języku angielskim.
(Poprawka ustna została przyjęta.)
3.
Zwalczanie przemytu papierosów (umowa WE/Phillip Morris) (głosowanie)
- Sprawozdanie: Bart Staes
4.
Przepustowość portów lotniczych i obsługa naziemna (głosowanie)
- Sprawozdanie: Anne E. Jensen
Głosowanie (ciąg dalszy)
Wyjaśnienia dotyczące sposobu głosowania
na piśmie. - (PT) Harmonizacja i rzetelność gromadzonych danych i informacji na temat działalności morskiej ma nadrzędne znaczenie dla sektora rybołówstwa i wszelkie wysiłki podejmowane w celu podnoszenia jakości tych danych i informacji powinny uzyskać wsparcie.
Zważywszy na aktualne potrzeby sektora i dobro ekosystemu Komisja Europejska zaproponowała zmianę rozporządzenia Rady (WE) nr 1543/2000, podczas gdy Parlament Europejski dokonuje oceny wniosku o rozporządzenie Rady w sprawie nowych ram Wspólnoty dotyczących zbierania, zarządzania i wykorzystywania danych w sektorze rybołówstwa.
Należy zatem zmienić aktualne rozporządzenie Rady (WE) nr 1543/2000, aby nie dopuścić do pokrywania się dawnych i nowych rozporządzeń.
Obecny wniosek Komisji Europejskiej wprowadza te potrzebne i logiczne zmiany oraz został jednogłośnie zatwierdzony przez Komisję Rybołówstwa.
Ponadto zagłosuję za jego przyjęciem na posiedzeniu plenarnym.
na piśmie. - Zagłosowałem za przyjęciem tego sprawozdania, które zatwierdza wniosek Komisji Europejskiej zmieniający (i przygotowujący do uchylenia) rozporządzenie 1543/2000 (ramy wspólnotowe w zakresie zbierania i zarządzania danymi niezbędnymi do prowadzenia wspólnej polityki rybołówstwa).
Komisja Europejska ma na celu wprowadzenie w 2008 r. nowego, całościowego rozporządzenia dotyczącego zbierania danych; zmiana ta ułatwia przejście, eliminując aktualne wymogi przedkładania sześcioletnich programów krajowych dotyczących zbierania i zarządzania danymi z lat 2007-2012.
Zamiast tego sporządzane są programy przejściowe obejmujące lata 2007-2008.
na piśmie. - Partia UKIP dąży do zniesienia wspólnej polityki rolnej.
Zatem pod żadnym pozorem nie możemy głosować za przyjęciem sprawozdania, dającego jeszcze większe uprawnienia Komisji Europejskiej, której legitymizacji nie uznajemy.
na piśmie. - (FR) Głosowałam za przyjęciem sprawozdania Jorgo Chatzimarkakisa, które dąży do ulepszenia wykonania budżetu i zwiększenia przejrzystości WPR, innymi słowy do wskazania beneficjentów pomocy rolnej.
Odnoszę wrażenie, że legitymizacja WPR, jednego z największych źródeł wydatków UE, jest stanowczo zbyt często kwestionowana z uwagi na niejasności związane z zarządzaniem pomocą rolną.
Zaletą tego sprawozdania jest to, że wyjaśnia ono sytuację.
Najbardziej zadowala mnie publikowanie w Internecie wszystkich krajowych list bezpośrednich beneficjentów pomocy UE oraz stworzenie połączeń między stronami internetowymi Komisji Europejskiej i organów państw członkowskich zajmujących się wypłatą środków.
Niemniej jednak monitorowanie finansowania WPR musi odbywać się ściśle z przepisami dotyczącymi ochrony danych.
Dlatego głosowałam przeciwko poprawkom wymagającym rejestrowania użytkowników korzystających z tych danych, gdyż przejrzystość należy zagwarantować po obu stronach.
Ponadto uważam, że dane dotyczące płatności Europejskiego Funduszu Rolnego na rzecz Rozwoju Obszarów Wiejskich powinny zostać przeanalizowane w celu zidentyfikowania największych beneficjentów.
na piśmie. - (PT) Uznaliśmy, że sprawą najwyższej wagi jest wyrażona we wniosku Komisji Europejskiej i podkreśloną w sprawozdaniu parlamentarnym potrzeba zwiększenia przejrzystości zarówno w zakresie finansowania Wspólnej Polityki Rolnej, jak i w zakresie przedstawiania rachunków związanych z wydatkami instytucji UE.
Ważne jest również polepszenie kontroli budżetowej.
Jesteśmy jednak rozczarowani ograniczonym zakresem wniosku, jak również faktem, że Parlament Europejski nie podszedł wystarczająco ambitnie ani do swojego sprawozdania, ani do poprawek.
Naszym zdaniem nadal istnieją wnioski pozbawione praktycznego zastosowania, które w rzeczywistości ograniczają swobody i gwarancje dla obywateli, takie jak wymóg, zgodnie z którym "osoby korzystające z tych danych lub dokonujące wglądu do nich, muszą się zapisać lub zarejestrować”.
Ponadto zarówno we wniosku Komisji Europejskiej, jak i w sprawozdaniu PE występuje pewna dwuznaczność, która dotyczy ciągłego publikowania informacji.
Od samego początku proponuje się dokonywanie w przyszłości "oceny zalet lub wad publikacji tych danych” w przyszłości.
Następną wątpliwą kwestią jest wzmocnienie uprawnień Komisji Europejskiej w zakresie kontrolowania państw członkowskich.
Na koniec, uważamy, że najlepszym sposobem na zwiększenie "przejrzystości i zrozumienia wspólnej polityki rolnej przez społeczeństwo” - czyli na osiągnięcie celu sformułowanego we wniosku - jest przeprowadzenie kompletnego przeglądu.
na piśmie. - (PT) Wniosek Komisji Europejskiej dotyczący wprowadzenia pewnych zmian do rozporządzenia Rady (WE) nr 1290/2005 w sprawie finansowania wspólnej polityki rolnej (WPR) jest potrzebny, by proces ten stał się bardziej przejrzysty.
Uważam, że większa przejrzystość w połączeniu z lepszym wykorzystaniem funduszy rolnych pomoże wyeliminować brak zaufania obywateli Europy do WPR i instytucji europejskich.
Dlatego głosuję za przyjęciem sprawozdania pana posła Chatzimarkakisa, potwierdzającego stanowisko Komisji Europejskiej i dodającego pewne poprawki, które uważam za ważne.
na piśmie. - Głosowałem za przyjęciem tego sprawozdania, które proponuje szereg ulepszeń związanych z przejrzystością WPR.
Wzywa ono do publikowania w Internecie krajowych list odbiorców bezpośredniej pomocy rolnej UE.
Wielka Brytania robi to już teraz i chciałbym, aby tak samo postępowały inne państwa.
Ponadto sprawozdanie wzywa do zastosowania lepszych procedur w przypadku nieprzestrzegania wymogu publikowania danych, oraz do uwzględnienia ochrony danych w treści rozporządzenia Komisji Europejskiej.
na piśmie. - (DE) Wszędzie nasi drobni rolnicy, będący solą ziemi, toną w morzu niepotrzebnej biurokracji, poddawani są satelitarnej kontroli i biada im, jeśli ich płot wysuwa się za bardzo w prawo lub w lewo.
Nadszedł czas, aby znów okazać im ludzkie uczucia, zamiast bezsensownie gnębić naszych zapracowanych drobnych rolników pałkami biurokracji.
Czarna owca, która fabrykuje całe pola i działalności gospodarcze i która spowodowała chorobę wściekłych krów i inne skandale, powinna zostać nazwana i potępiona.
Kpiną jest jednak mówienie, że przyczyną wzrostu cen są cięcia dotacji.
Przed przystąpieniem do Unii austriaccy rolnicy zajmujący się uprawami organicznymi otrzymywali około siedmiu szylingów (równowartość około 95 centów) za litr mleka.
Dziś dostają jedynie 30 centów, co oznacza, że tracą tysiące euro, a na dodatek muszą stosować się do nieustannie zmieniających się biurokratycznych przepisów, które dodatkowo utrudniają im życie!
Planowana ocena sytuacji musi zatem spełnić tylko jeden cel: stworzyć lepsze, bardziej niezawodne i trwalsze ramy, a nie wprowadzać reformę z użyciem brutalnej siły, zmuszając naszych ostatnich aktywnych rolników do poddania się.
W obliczu masowego exodusu z sektora rolnictwa w Europie należy zdecydowanie odrzucić pomysł przekazania niewydanych na rolnictwo środków finansowych prestiżowym przedsięwzięciom takim jak Galileo.
Musimy za wszelką cenę utrzymać naszą samowystarczalność i nie powinniśmy stawiać wszystkiego na jedną kartę, czyli na przedsiębiorstwa inżynierii genetycznej.
na piśmie. - (SV) Sprawozdanie Jorgo Chatzimarkaka dodatkowo umacnia inicjatywę Komisji Europejskiej na rzecz zwiększenia legitymacji polityk UE między innymi poprzez ujawnienie wszelkich szczegółów dotyczących wydatków oraz ulepszenie księgowości i kontroli budżetowej w sektorze rolnym w wyniku szeregu zmian.
Poparłem te części sprawozdania, które dążą do zwiększenia publicznej przejrzystości wykorzystania funduszy wspólnotowych oraz do publikowania informacji na temat beneficjentów.
Poparłem również potrzebę państw członkowskich w zakresie zapewnienia dorocznej publikacji ex-post za pośrednictwem Internetu beneficjentów Europejskiego Funduszu Rolniczego Gwarancji i Europejskiego Funduszu Rolnego na rzecz Rozwoju Obszarów Wiejskich, a także kwot otrzymywanych przez beneficjenta każdego z tych funduszy.
Opowiedziałem się jednak przeciwko przepisom, zgodnie z którymi osoby korzystające lub poszukujące informacji mają obowiązek zapisania się lub zarejestrowania, gdyż jest to sprzeczne ze szwedzką zasadą prawa do zachowania anonimowości podczas korzystania z informacji publicznej.
Moje zamiary głosowania za odrzuceniem poprawki 20 z uwagi na silną szwedzką zasadę publicznego dostępu do oficjalnych dokumentów zostały zapisane w protokole, po błędnym oddaniu głosu w moim imieniu.
na piśmie - Partia UKIP wstrzymała się od głosowania nad przyjęciem tego sprawozdania, ponieważ nie uznajemy legitymizacji Parlamentu.
W żaden sposób nie odzwierciedla to naszej opinii na temat treści sprawozdania.
Partia UKIP dąży do zniesienia wspólnej polityki rolnej.
Zatem pod żadnym pozorem nie możemy głosować za przyjęciem sprawozdania dającego jeszcze większe uprawnienia Komisji Europejskiej, której legitymizacji nie uznajemy.
na piśmie. - (PT) Najważniejszym celem negocjacji prowadzonych przez Komisję Europejską w ramach mandatu otrzymanego od Rady jest ustanowienie otwartej przestrzeni lotniczej (OPL) między UE i Stanami Zjednoczonymi Ameryki, wykraczającej poza dwustronne umowy obowiązujące aktualnie między poszczególnymi państwami członkowskimi i Stanami Zjednoczonymi Ameryki.
Celem tego działania jest stworzenie jednolitego zliberalizowanego rynku transportu powietrznego między UE i Stanami Zjednoczonymi Ameryki, "na którym panowałaby swoboda inwestowania, a przedsiębiorstwa lotnicze z Unii Europejskiej i ze Stanów Zjednoczonych miałyby możliwość świadczenia usług komunikacji lotniczej bez żadnych ograniczeń, w tym także na krajowych rynkach obu stron”.
Celem UE jest zapewnienie wzajemności ze strony Stanów Zjednoczonych Ameryki w zakresie liberalizacji transportu powietrznego, w szczególności poprzez usunięcie "istniejących ograniczeń w zakresie własności i kontroli przedsiębiorstw lotniczych ze Stanów Zjednoczonych przez podmioty zagraniczne oraz w zakresie kabotażu”, a także w odniesieniu do "prawa przedsiębiorczości” i "pomocy państwa”.
Dlatego powtarzamy, że to państwa członkowskie, a nie Wspólnota powinny zawierać tego rodzaju porozumienie, tym bardziej że sprawa ta ma strategiczne znaczenie i "mogłaby posłużyć za model dalszej liberalizacji i spójności regulacyjnej na całym świecie”.
W związku z tym ponownie wyrażamy sprzeciw wobec dążenia do liberalizacji tych ważnych usług publicznych w poszczególnych krajach.
na piśmie. - Głosuję za przyjęciem sprawozdania w sprawie wniosku dotyczącego decyzji Rady i przedstawicieli rządów państw członkowskich Unii Europejskiej zebranych w Radzie w sprawie podpisania i tymczasowego stosowania umowy o transporcie lotniczym między Wspólnotą Europejską i jej państwami członkowskimi z jednej strony oraz Stanami Zjednoczonymi Ameryki z drugiej strony (8044/3/2007 - - C6-0210/2007 -
Poseł Saïd El Khadraoui słusznie zauważył, że istotne jest stworzenie otwartej przestrzeni lotniczej między UE i USA, umożliwiającej powstanie jednolitego rynku dla usług komunikacji lotniczej między UE i USA.
Zgadzam się ze stwierdzeniem, że wówczas na rynku tym panowałaby swoboda inwestowania, a przedsiębiorstwa lotnicze z Unii Europejskiej i ze Stanów Zjednoczonych miałyby możliwość świadczenia usług komunikacji lotniczej bez żadnych ograniczeń, w tym także na krajowych rynkach obu stron - to duży postęp.
Ważne, że zwrócono przy tym uwagę na sprawę ochrony środowiska - sektor lotnictwa wywołuje szereg negatywnych skutków dla środowiska naturalnego, zwłaszcza poprzez emisję hałasu i przyczynianie się do zmian klimatycznych.
W związku z powyższym zgadzam się z klauzulą, żeby zarówno Unia Europejska, jak i Stany Zjednoczone podjęły się skutecznych środków dla zmniejszenia negatywnego oddziaływania lotnictwa na środowisko.
na piśmie. - Zagłosowałem za przyjęciem tego sprawozdania, które zawiera plany liberalizacji umów dotyczących transportu powietrznego między UE i Stanami Zjednoczonymi Ameryki.
Zrównuje to pozycje europejskich linii lotniczych kursujących do Stanów Zjednoczonych Ameryki i powinno umożliwić bardziej racjonalną budowę tras, prowadząc do ulepszenia usług i wydajniejszego planowania lotów.
Zwiększając liczbę możliwych tras transatlantyckich, może to nawet doprowadzić do obniżenia kosztów ponoszonych przez pasażerów.
na piśmie. - (PT) Zawarcie tej umowy ma na celu zaspokojenie potrzeb odczuwanych od dawna po obu stronach Atlantyku, z oczywistymi korzyściami dla konsumentów wynikającymi z dalszej liberalizacji i spójności regulacyjnej na świecie.
Dla UE będzie ono również gwarancją zgodności z prawodawstwem Wspólnoty.
Należy zatem nagrodzić oklaskami pracę wykonaną w celu zawarcia tej umowy, gdyż nowe ramy prawne gwarantują szerokie porozumienie w sprawie stworzenia zintegrowanego rynku lotnictwa transatlantyckiego, które przyniesie korzyści zarówno konsumentom, jak i przedsiębiorstwom.
Niemniej jednak podczas lektury tej umowy wyraźnie widać, że usunięcie ograniczeń dotyczących zagranicznej kontroli amerykańskich linii lotniczych jest nieco nieproporcjonalne, a ponadto treść umowy nie obejmuje kabotażu.
Sugestia Parlamentu Europejskiego, aby zawrzeć w umowie kolejne etapy, ostateczne terminy zawarcia umowy i konsekwencje nieprzestrzegania postanowień w tym podzielonym na etapy podejściu do umowy jest zatem sprawą kluczową i powinna zyskać entuzjastyczne poparcie.
Ponadto określono warunki ponownego ustanowienia pełnej wzajemności na rynku lotniczym UE-Stany Zjednoczone Ameryki, jeśli negocjacje nie doprowadzą do równowagi pożądanej przez obydwie strony.
Podsumowując, jest to dobry początek drogi w kierunku celów, które nie zostały jeszcze osiągnięte.
na piśmie. - Jestem przekonany, że taka umowa jest potrzebna, lecz powinna ona zostać zawarta przez obie strony.
Lotniska w południowo-wschodniej części Anglii musiały otworzyć swoje "przydziały czasu na start i lądowanie” dla partnerskich linii lotniczych ze Stanów Zjednoczonych Ameryki i dla wielu innych potencjalnych partnerów.
Stany Zjednoczone Ameryki nie odwdzięczyły się tym samym.
Liniom lotniczym z UE nie zagwarantowano "wolności lotniczych” w wypadku lotów wewnątrz Stanów Zjednoczonych Ameryki.
Oznacza to, że loty z Gatwick do Nowego Jorku nie mogą być kierowane do Los Angeles, lecz loty ze Stanów Zjednoczonych Ameryki do Gatwick mogą kończyć się w dowolnym miejscu w UE.
Ponadto nie nastąpiło żadne złagodzenie zasad dotyczących zagranicznej własności amerykańskich linii lotniczych.
Na pierwszym etapie porozumienia występuje wyraźny brak równowagi; ten brak równowagi na niekorzyść UE należy natychmiast wyeliminować w drugim etapie negocjacji.
Będę starał się wspierać te wysiłki w ramach Transatlantyckiego Dialogu Ustawodawczego.
(NL) Pani przewodnicząca! Nie zamierzam ponownie komentować wczorajszej debaty.
Wyjaśniłem wówczas, że naszym zdaniem sprawozdanie Lamassoure'a przypomina stawianie zaprzęgu przed koniem, gdyż nadal nie dysponujemy obowiązującym traktatem przejściowym, nadal nie mamy nowego Traktatu.
Problem z tym sprawozdaniem polega na tym, że uwalnia on typowego eurofederalistycznego potwora z Loch Ness czyli widmo list transnarodowych, na podstawie których będą wybierani niektórzy posłowie do Parlamentu Europejskiego.
No cóż, ja nadal wychodzę z założenia, że jesteśmy przedstawicielami naszego elektoratu w państwach członkowskich, mieszkańców naszych państw członkowskich, a nie tylko abstrakcyjnych obywateli Unii Europejskiej.
Pani przewodnicząca! Uważam, że należy dom budować od fundamentów, a nie od dachu.
Sprawozdanie panów Lamassoura i Severina jest budowaniem domu od dachu.
Fundamentem jest traktat europejski.
Najpierw on powinien być zatwierdzony, a to, jak sądzę, nastąpi przecież za parę tygodni.
W związku z tym, mimo że sprawozdanie zawiera szereg dobrych sformułowań, głosowałem przeciwko, także dlatego, że nie zgadzam się z tym aby mój kraj był reprezentowany przez aż o 3 posłów mniej niż jest to obecnie: 54 do 51.
Stąd moje głosowanie przeciwko.
(ES) W zasadzie wczoraj przedstawiłem pisemne wyjaśnienie dotyczące głosowania i otrzymałem odpowiedź, że nadal jest ono rozważane i tak dalej.
To jedna rzecz.
Niemniej jednak nazywam się Irujo Amezaga.
"Amenaza” oznacza w języku hiszpańskim coś zupełnie innego, mianowicie "zagrożenie”, a nie sądzę, abym stał się już zagrożeniem.
W każdym razie moje wyjaśnienie dotyczące głosowania wiązało się ze sprawozdaniem pana posła Lamassoure'a.
Zagłosowałem przeciwko temu sprawozdaniu i zdaję sobie sprawę, że skład Parlamentu Europejskiego to trudna kwestia.
Komisja odrzuciła moją poprawkę dotyczącą okręgów ponadpaństwowych, które uznają realia polityczne i kulturowe oraz wykraczają poza granice obecnych państw członkowskich.
Jeśli naprawdę pragniemy Unii Europejczyków, jak oświadczono w traktacie WE, Parlament Europejski powinien otworzyć się na inne rodzaje realiów.
Przepraszam za moją wymowę - ciągle jeszcze uczę się hiszpańskiego.
na piśmie. - W kwestii przyszłego składu Parlamentu Europejskiego głosowałam przeciwko nieuprawnionym próbom (poprawka 26) zmniejszenia przedstawicielstwa Republiki Irlandii do trzynastu posłów.
Irlandia Północna liczy sobie 1,7 miliona mieszkańców i posiada trzech posłów do PE; Republika Irlandii ma 4,3 miliona obywateli, a jednak zgodnie z poprawką 26 miałaby 13 posłów do PE, co oznacza jednego przedstawiciela na 330 000 obywateli, podczas gdy ten stosunek w wypadku Irlandii Północnej wynosi 1 do 630 000.
Wyraźnie widać, że Republika Irlandii już teraz jest hojnie reprezentowana i powinna cieszyć się, że ma aż dwanaście miejsc w Parlamencie.
na piśmie. - (SV) My, szwedzcy socjaldemokraci głosowaliśmy za przyjęciem sprawozdania.
Uważamy, że zasada degresywnej proporcjonalności jest rozsądna i ma spore szanse na uzyskanie poparcia ze strony szefów państw i rządów UE.
Pozostałe wysunięte propozycje nie mają żadnych realnych szans na akceptację na szczycie.
Sprawozdanie daje Szwecji dwadzieścia miejsc zamiast osiemnastu, które dostalibyśmy na mocy traktatu nicejskiego.
Ważne jest zatem przyjęcie Traktatu.
W przeciwnym razie obowiązywał będzie miał traktat nicejski, co oznaczałoby, że wszystkie państwa członkowskie z wyjątkiem Niemiec stracą miejsca w Parlamencie.
Należy przeanalizować kwestie zdefiniowania pojęcia obywatela i sposoby określenia podstawy populacji, od której zależy podział miejsc w Parlamencie.
Mamy duże wątpliwości dotyczące transnarodowych list podczas wyborów do Parlamentu Europejskiego.
Jeśli jednak sprawa ta zostanie przeanalizowana, możemy je zaakceptować.
na piśmie. - (FR) Głosowałem za przyjęciem sprawozdania moich kolegów Alaina Lamassoure'a i Adriana Severina dotyczącego składu Parlamentu Europejskiego.
Obydwaj autorzy wiedzieli, że obecny skład PE ustanowiony w Akcie Przystąpienia Bułgarii i Rumunii z 2005 r. wymagał zmian, nawet jeśli oznaczały one powrót do przepisów traktatu nicejskiego.
Przyklaskuję podjętej przez Alaina Lamassoure'a próbie zmobilizowania jego politycznego grona i żałuję, że pewne postawy krajowe stojące w opozycji do decyzji Rady wymagały podjęcia niezręcznych debat, a w końcu rozstrzygnięcia sprawy na sesji plenarnej.
W niektórych przypadkach debata ta uwydatniła rozmiary krajowego egoizmu.
Choć mam pewne obawy związane z pomysłem przeanalizowania możliwości wybierania niektórych posłów z list transnarodowych, cieszy mnie załącznik 2 do rezolucji, który wymaga od IGC zwrócenia się do Parlamentu, aby opracował projekt przewidujący wybór posłów w drodze powszechnego głosowania bezpośredniego, który dodatkowo zapewni bardziej trafną definicję pojęcia "obywatela” w art. 9 lit a) punkt 2 Traktatu o Unii Europejskiej.
Należy jasno zdefiniować pojęcie obywatela europejskiego.
na piśmie. - Głosowałem przeciwko poprawce 25, ponieważ, choć Wielka Brytania nadal jest członkiem UE, liczba posłów do PE reprezentujących Wielką Brytanię nie powinna ulec zmniejszeniu.
Zatem głosowanie za siedemdziesięcioma czterema posłami do PE byłoby opowiedzeniem się za zmniejszeniem ich liczby o czterech posłów.
Zgodnie z proponowaną zasadą "degresywnej proporcjonalności”, która nie została jeszcze zdefiniowana, małe kraje i mikropaństwa byłyby reprezentowane nieproporcjonalnie, podczas gdy większe państwa, takie jak Wielka Brytania, miałyby zbyt mało przedstawicieli.
Biorąc pod uwagę to, że ogromne rzesze obywateli Europy Wschodniej wyemigrowały do Wielkiej Brytanii po 2004 r., oraz że są one obecnie uprawnione do brania udziału w wyborach do Parlamentu Europejskiego, liczba posłów do PE z Wielkiej Brytanii powinna być co najmniej taka sama jak obecnie, albo i zostać zwiększona.
na piśmie. - Podczas głosowania nad sprawozdaniem Lamassoure'a konsekwentnie głosowaliśmy za sprawiedliwym podziałem miejsc między poszczególnymi państwami członkowskimi, a w szczególności za przyznaniem trzynastu miejsc Irlandii.
Przez cały ten proces prowadziliśmy kampanię na rzecz trzynastu miejsc dla naszego kraju.
Argumenty na poparcie takiego stanowiska są dobrze znane.
Liczba mieszkańców Irlandii gwałtownie rośnie - to najszybciej rosnąca populacja w Europie, zarówno pod względem naturalnego wzrostu populacji, jak i ogólnego wzrostu.
Byliśmy też jednym z państw, które poniosły proporcjonalnie największe straty w wyniku postanowień traktatu nicejskiego dotyczących miejsc w Parlamencie Europejskim.
Niestety, rząd Irlandii nie uczynił wiele, by poprzeć kampanię na rzecz utrzymania obecnych trzynastu miejsc.
Nasze dzisiejsze głosowanie zapewni przynajmniej, że w ramach następnego mandatu Irlandia otrzyma nie mniej niż dwanaście miejsc, oraz że przed 2014 r. zostanie przeprowadzony pełny przegląd uwzględniający kłopotliwą kwestię stosowania podstawy statystycznej "populacja versus obywatel” podczas oceny przydziału miejsc w PE dla poszczególnych państw członkowskich.
na piśmie. - (FR) Głosowałam za przyjęciem sprawozdania pana posła Lamassoure'a dotyczącego podziału miejsc w PE po wyborach w 2009 r.
Nowy podział równoważy liczbę miejsc zgodnie z trendami występującymi w populacjach państw członkowskich.
Cieszę się, że Francja ma o dwóch posłów więcej niż w wersji przewidzianej w zmienionym traktacie nicejskim.
Ponadto popieram pomysł dokonania przeglądu nowych zasad podziału miejsc na długo przed rozpoczęciem kadencji parlamentarnej w latach 2014-2019 celem zapewnienia sprawiedliwego i obiektywnego systemu podziału miejsc w Parlamencie z uwzględnieniem zmian w zakresie wielkości populacji, co zapobiegnie typowym przepychankom między państwami członkowskimi.
na piśmie. - (PT) Posłowie wybrani przez Partię Socjaldemokratyczną (SDP), choć uważają, że nie jest to idealne rozwiązanie i że nie nakłada ono wymogu kontynuowania negocjacji w kontekście dalszego rozszerzenia, popierają sprawozdanie pana posła Lamassoure'a dotyczące składu Parlamentu Europejskiego z trzech powodów:
1.
Niektóre państwa członkowskie nie zgadzają się na zwykłe określenie ogólnych zasad i za warunek zatwierdzenia uznają jasno określoną definicję składu PE sformułowaną przed zaakceptowaniem traktatu reformującego.
Może to przekreślić najważniejszy priorytet portugalskiej prezydencji Rady.
2.
Pan poseł Lamassoure zaproponował zrównoważone rozwiązanie kompromisowe, które przewiduje minimalny limit gwarantujący pluralizm przedstawicielstwa mniejszych państw i który uwzględnia demograficzną wielkość innych państw poprzez zasadę degresywnej proporcjonalności, zapewniając sprawiedliwe stosunki między państwami.
3.
Sprawozdanie blokuje zatem niedopuszczalne próby podejmowane przez posłów z Niemiec, Polski, Hiszpanii i Włoch dotyczące zwiększenia znaczenia najludniejszych krajów poprzez zmniejszenie liczby przedstawicieli państw średniej wielkości, takich jak Portugalia.
na piśmie. - Muszę wyrazić zaniepokojenie dotyczące zasady związanej z samym faktem przedstawienia tego sprawozdania na posiedzeniu plenarnym.
To, że Parlament Europejski sam określa podstawę własnego składu wydaje mi się zasadniczym nieporozumieniem.
Jak powiedział jeden z moich irlandzkich kolegów podczas debaty: "Turcy nie głosują nad Bożym Narodzeniem”.
Jestem posłem do tego Parlamentu od 1984 r.; mieliśmy wówczas 434 posłów, a teraz jest nas 785.
Wraz z każdym kolejnym wzrostem liczebności parlamentarzystów, grup roboczych, komisji i posiedzeń plenarnych stajemy się coraz mniej sprawni i coraz bardziej nieskuteczni.
Dąży się do instytucjonalizacji tego stanu rzeczy poprzez spodziewane "zmniejszenie” liczby posłów do 750, choć jest to o 30%-40% za dużo, aby działać skutecznie, chyba że chcemy wzorować się na liczącym 3000 członków chińskim Narodowym Kongresie Ludowym, który w zasadzie pełni funkcję dekoracyjną.
Następną uderzającą anomalią jest fakt, że choć możemy decydować o swoim składzie, czyli podejmować decyzję instytucjonalną niezwykle ważną dla wszystkich instytucji europejskich i całej Unii, nie wolno nam wybrać miejsca posiedzeń z powodu krnąbrności jednego państwa członkowskiego i "dajemy się wykiwać” miastu Strasburg wypełnionemu azbestem.
na piśmie. - Żałuję, że nie udało się znaleźć nowego, trwałego rozwiązania dotyczącego przydziału miejsc poszczególnym państwom członkowskim w Parlamencie Europejskim.
Obecny rozdział miejsc to rozwiązanie tylko doraźne, jedynie na przyszłą kadencję Parlamentu.
Zastosowana metoda rozdziału miejsc nie jest jasna i zrozumiała dla obywateli UE.
Oprócz zastosowania degresywnej proporcjonalności przy rozdziale miejsc Parlamentu Europejskiego znaczącą wagę odegrały jednak kryteria polityczne, przez co ucierpiała reprezentatywność obywateli, która de facto powinna być czynnikiem najważniejszym.
Ponadto zaproponowany rozdział miejsc opiera się na liczbie mieszkańców, a nie obywateli danego państwa, na czym np. mój kraj, Polska, traci z powodu czasowej emigracji zarobkowej około 2 mln swoich obywateli, którzy obecnie pracują w innych państwach Unii.
Na marginesie warto dodać, że jest to zupełnie niezrozumiałe, zważywszy, że w Unii Europejskiej promujemy mobilność pracowników.
Po raz kolejny przesyłamy sygnał, że zasady, którymi kieruje się Unia, są dla obywateli zbyt skomplikowane, co w efekcie powoduje ich coraz większą rezerwę do instytucji unijnych.
na piśmie. - (SV) Stanowczo sprzeciwiamy się idei jednego okręgu wyborczego w całej UE i około 10% miejsc w Parlamencie Europejskim.
Stworzenie osobnego okręgu wyborczego UE to sztuczny sposób na podjęcie próby stworzenia europejskiego demos.
W Europie nie istnieje żadna wspólna arena polityczna dla mediów ani dla debaty dotyczących wszystkich państw członkowskich.
Każdy kraj posiada własną agendę polityczną.
Próba przełamania barier związanych z językiem i tradycją poprzez tworzenie partii UE całkowicie uzależnionych od składek UE skazana jest na porażkę.
Pamiętamy, że podczas wyborów do Parlamentu Europejskiego w 2004 r. 54,4% głosujących pozostało w domach.
Partia "pozostających w domu” odniosła największy sukces w wyborach do Parlamentu Europejskiego.
W nowych państwach członkowskich również nie widać entuzjazmu wobec wyborów do Parlamentu Europejskiego.
Na Słowacji w wyborach w 2004 r. udział wzięło 16,96% uprawnionych do głosowania.
Z każdym kolejnym rozszerzeniem UE o takie państwa jak Ukraina i Turcja obecne państwa członkowskie będą musiały zmniejszać liczebność swoich delegacji.
Oddziałuje to na mniejsze grupy i zmniejsza różnorodność polityczną.
W Parlamencie Europejskim zabraknie miejsca na partie o zasięgu regionalnym i te reprezentujące mniejszości.
Chrześcijańscy Demokraci/Konserwatyści (PPE-DE) i Socjaliści (PSE) najprawdopodobniej zaczną realizować ukryty program polegający na dążeniu do wprowadzenia systemu dwupartyjnego w Parlamencie Europejskim.
Głosujemy za przyjęciem sprawozdania nie dlatego, że jest ono doskonałe, lecz dlatego, że stanowi postęp.
na piśmie. - (PT) Musimy wyrażać się jasno, gdyż z tą sprawą wiąże się wiele liczb:
1.
Wniosek ten oznacza, że od 1999 r. liczba posłów z Portugalii zmniejszyła się najpierw z 25 do 24, a teraz zostanie zmniejszona do 22, podczas gdy Niemcy, które wówczas utrzymały liczbę 99 posłów, teraz będą ich mieli 96.
Innymi słowy Portugalia straciła 12% posłów, a Niemcy 3%.
2.
Sześć najbardziej zaludnionych krajów zajmuje obecnie około 56% miejsc w Parlamencie Europejskim.
Zgodnie z tym wnioskiem zakres ich kontroli jest w pełni utrzymany na poziomie 56%.
Innymi słowy, z niczego nie rezygnują.
Zatem dzięki obecnej reformie Traktatów największe mocarstwa utrzymują kontrolę nad Radą poprzez zastosowanie nieważonego kryterium demograficznego, a także utrzymują pełną kontrolę nad PE.
Portugalia traci!
Gdy jedni sprawują kontrolę, inni muszą...
Chcąc ukryć swoje ciche przyzwolenie na tę niedopuszczalną sytuację, niektórzy mówią, że może być gorzej.
Inni myślą, że to naturalne, iż niektóre kraje powinny mieć możliwość obrony swoich interesów... kosztem interesów innych krajów.
Wreszcie, choć nie zapominamy o innych ważnych aspektach - takich jak odrzucenie utworzenia ponadnarodowego organu wyborczego lub fakt, że im mniej posłów ma Portugalia, tym słabiej reprezentują oni polityczny pluralizm panujący w naszym kraju - powtarzamy, że sprawiedliwe rozwiązanie na szczeblu instytucjonalnym musi bezwzględnie przestrzegać zasady współpracy między suwerennymi państwami posiadającymi równe prawa.
na piśmie. - Głosuję za przyjęciem poprawki 26, zgodnie z którą Irlandia powinna utrzymać 13 miejsc, które obecnie zajmuje.
Na mocy traktatu nicejskiego Irlandii przydzielono 12 miejsc, lecz od czasu podpisania tego Traktatu liczba ludności Irlandii wzrosła o 12%.
To najszybciej rosnąca populacja w UE, zarówno pod względem wzrostu krajowego, jak i ogólnego.
Sprawozdanie przyznaje Irlandii 12 miejsc - o trzy mniej niż w kadencji przypadającej na lata 1999-2004, co oznacza, że stracimy 20% naszego przydziału z 2004 r.
na piśmie. - Brytyjscy konserwatyści są przeciwni konstytucji UE i projektowi traktatu reformującego UE.
Nie zgadzamy się z warunkami projektu mandatu konferencji międzyrządowej sporządzonego przez Radę Europejską ani z tekstem projektu Traktatu opublikowanym dnia 5 października.
W kontekście wniosku Rady o opinię Parlamentu Europejskiego w sprawie przyszłego składu Parlamentu Europejskiego brytyjscy konserwatyści powstrzymali się od głosu w sprawie przyjęcia sprawozdania panów posłów Lamassoure'a i Severina.
Postąpiliśmy tak, ponieważ nie zgadzamy się z modelem i metodologią zaproponowaną przez współsprawozdawców, uważając je za niemożliwe do utrzymania na dłuższą metę.
Ponadto nie zgadzamy się z wezwaniem do wybierania posłów do PE z list transnarodowych.
Co więcej, głęboko ubolewamy nad faktem porzucenia ważnej historycznej równości w tym zakresie między Wielką Brytanią, Francją i Włochami.
Mimo to postanowiliśmy działać w najlepszym interesie narodu Wielkiej Brytanii, uważając, że jego przedstawicielstwo w Parlamencie Europejskim nie jest wystarczająco liczne.
Te fakty zadecydowały o naszym stanowisku podczas głosowania nad tym sprawozdaniem.
na piśmie. - (FR) Jak to możliwe, że przedstawicielom państw członkowskich przedkłada się sprawozdanie używające pojęć prawnych i instytucjonalnych, które są równocześnie mgliste, nowe, niebezpieczne i utopijne?
Degresyjna proporcjonalność, najważniejszy element sprawozdania, oznacza nic innego jak tylko to, że większe państwa ponownie stracą miejsca w Parlamencie na rzecz mniejszych państw.
To prawda, że na posiedzeniu Rady Europejskiej w Nicei prezydent Chirac rozpoczął ten proces, po raz pierwszy godząc się na odłączenie Francji od Niemiec, wbrew duchowi Traktatów.
Jeśli chodzi o wybór posłów z list transnarodowych, jego cel jest oczywisty: pozbycie się partii niepoprawnych politycznie, które nie akceptują ospałego konsensusu socjaldemokratów, oraz usunięcie wszelkich nawiązań do wszystkiego, co nadal stanowi królewską domenę państw narodowych.
Oczywiście nie możemy tego zaakceptować.
Pojęcie obywatela europejskiego zaproponowane przez sprawozdawców jest zarówno niebezpieczne, jak i utopijne, oraz w rzeczywistości totalitarne.
Implikuje ono, że przynależność państwowa jest reliktem przeszłości i że wspaniały nowy świat składa się z nowych "odpaństwowionych” ludzi, pozbawionych korzeni, historii i kultury.
Z uwagi na wszystkie powyższe kwestie sądzimy, że sprawozdanie pana posła Lamassoure'a jest niedopuszczalną prawną, polityczną i instytucjonalną regresją.
Podział miejsc w Parlamencie pomiędzy państwa członkowskie nie opiera się na obiektywnych danych demograficznych, lecz na obietnicach złożonych w przeszłości i na przegranych lub wygranych negocjacjach.
To dlatego wielkie kraje - Francja, Włochy i Wielka Brytania - zawsze mają tę samą liczbę miejsc, pomimo różnic w wielkości populacji, podobnie jak Hiszpania i Polska.
To samo dotyczy Grecji, Portugalii, Belgii, Republiki Czeskiej i Węgier.
Niektóre kraje mają zbyt małą liczbę posłów, na przykład Holandia, która w 2000 r. była wystarczająco niemądra, by zgodzić się na mniejszą liczbę miejsc w Parlamencie w zamian za więcej głosów w Radzie.
Popieramy wniosek sprawozdawców, ponieważ jest on bliższy sprawiedliwemu podziałowi niż wcześniejsze wnioski.
Odrzucamy wszystkie poprawki, które domagają się mniej sprawiedliwego podziału, bez względu na to, kogo faworyzują, oraz te, które dokonują rozróżnienia między "obywatelami” i innymi mieszkańcami podczas ustalania liczby mieszkańców poszczególnych krajów.
Popieramy poprawki, które automatycznie łączą przyszły podział miejsc z liczbą mieszkańców państw członkowskich.
Odrzucamy przyszłe zmniejszanie liczby miejsc przypadających na państwo członkowskie, jeśli nie wynika ono ze spadku liczby mieszkańców, lecz z maksymalnej liczby 750 miejsc lub z poszukiwania zakresu potrzebnego do dokonania wyboru proporcjonalnej liczby posłów z list transnarodowych.
Z tym zastrzeżeniem głosujemy za przyjęciem sprawozdania.
na piśmie. - Głosowałem za przyjęciem sprawozdania Lamassoure'a-Severina dotyczącego składu Parlamentu Europejskiego i przyjmuję je z zadowoleniem.
Niemniej jednak wydaje mi się dosyć dziwne, że Parlament ma prawdo do decydowania o podziale swoich miejsc, lecz nie może wybierać sobie siedziby.
Wyraźnie widać, że Rada nie jest w stanie zaradzić bałaganowi związanemu z tym, że Parlament posiada trzy siedziby, więc wzywam ją, aby poszła za głosem rozsądku i dała mu prawo przydzielania miejsc decydujące o miejscu zwoływania posiedzeń.
Sprawozdanie zaleca nowy, bardziej sprawiedliwy skład Parlamentu Europejskiego, który miałby zastosowanie w latach 2009-2014.
Zawarta w sprawozdaniu operacyjna zasada degresyjnej proporcjonalności, która wzywa większe państwa członkowskie do zaakceptowania mniejszej liczby posłów do PE, niż ta, na którą pozwalałby podział według zasady proporcjonalności, ma moje poparcie.
Zapewni ona mniejszym państwom członkowskim posiadanie realnych delegacji parlamentarnych oraz zagwarantuje Parlamentowi możliwość powrotu do nieco bardziej rozsądnej liczby 750 posłów.
na piśmie. - (PT) Zważywszy na potrzebę zmiany składu Parlamentu Europejskiego z uwagi na przeszłe i przyszłe rozszerzenia, uważam, że rozwiązanie przyjęte w tym sprawozdaniu ma zalety polegające na zachowaniu spójności z dotychczasowymi ustaleniami (Nicea), zaniechaniu zwiększania kontroli najbardziej zaludnionych państw nad innymi poprzez utrzymanie modelu równowagi między państwami, co wydaje się dosyć zrozumiałe, oraz na pomocy w zmniejszeniu trudności związanych z przyjęciem traktatu reformacyjnego.
Dlatego, pomimo że, jak widać na podstawie głosowania, preferowałem model oparty na koncepcji obywatelstwa a nie zamieszkania - zważywszy że związek między obywatelami i Unią Europejską musi być oparty na obywatelstwie, a nie na fakcie zamieszkania - głosowałem za przyjęciem tego sprawozdania.
na piśmie. - Dzisiejsze głosowanie miało decydujące znaczenie dla przyszłej pracy PE.
W tak delikatnej kwestii konieczne było uzyskanie solidnego komunikatu politycznego ze strony PE skierowanego do Rady Europejskiej, wskazującego na fakt, że interesy krajowe mogą zostać poświęcone na rzecz porozumienia w sprawie lepszego sytemu, niż ten ustanowiony w traktacie nicejskim.
Nawet jeżeli złożonemu dzisiaj wnioskowi daleko do ideału, jest on bardziej sprawiedliwy, niż sposób dystrybucji stanowisk określony w traktacie nicejskim. Po tym, jak PE jednogłośnie wezwał Radę do zdefiniowania terminu "obywatele”, o czy mowa w art.
9a ust. 2, w odpowiednim czasie przed kolejnymi wyborami w 2014 r., zdecydowałem się w interesie mojego kraju i na rzecz funkcjonowania PE, głosować za przedmiotowym sprawozdaniem, ponieważ odzwierciedla ono pewien postęp w odniesieniu do tego, co zostało uzgodnione wcześniej.
na piśmie. - (SV) Nie należy przeceniać roli tej sprawy.
Nowy podział miejsc pomiędzy państwa członkowskie nie wpłynie na zmianę obecnych tendencji w UE.
Większość miejsc pozostanie w rękach liberałów gospodarczych i federalistów w Parlamencie.
Niemniej jednak sprawozdanie wyraźnie formułuje zasady dotyczące podziału miejsc, który ze swej natury będzie zbliżony w ostatecznych analizach.
Podział będzie nawet lepszy niż obecnie, ponieważ największy kraj dostaje mniej posłów, a najmniejsze kraje więcej.
Dlatego głosowałam za przyjęciem tego sprawozdania, pomimo że pewnych ustępów nie popieram, zwłaszcza przepisów dotyczących list transnarodowych i partii europejskich.
na piśmie. - (EL) Grecka Partia Komunistyczna w Parlamencie Europejskim głosowała przeciwko sprawozdaniu Lamassoure'a-Severina, ponieważ dodatkowo umacnia ono konfrontacyjną naturę Parlamentu Europejskiego.
na piśmie. - Głosowałem przeciwko poprawce 25, ponieważ, choć Wielka Brytania nadal jest członkiem UE, liczba posłów do PE reprezentujących Wielką Brytanię nie powinna ulec zmniejszeniu.
Zatem głosowanie za siedemdziesięcioma czterema posłami do PE byłoby opowiedzeniem się za zmniejszeniem ich liczby o czterech posłów.
Zgodnie z proponowaną zasadą "degresywnej proporcjonalności”, która nie została jeszcze zdefiniowana, małe kraje i mikropaństwa byłyby reprezentowane nieproporcjonalnie, podczas gdy większe państwa, takie jak Wielka Brytania, miałyby zbyt mało przedstawicieli.
Zważywszy na to, że ogromne rzesze obywateli Europy Wschodniej wyemigrowały do Wielkiej Brytanii po 2004 r., oraz że są one obecnie uprawnione do brania udziału w wyborach do Parlamentu Europejskiego, liczba posłów do PE z Wielkiej Brytanii powinna być co najmniej taka sama jak obecnie, albo i zostać zwiększona.
na piśmie. - (SV) Szwecja powinna zorganizować referendum w sprawie nowej konstytucji, aby uzyskać zwolnienia i klauzulę "opt-in” (podobnie jak Wielka Brytania).
Dzięki takiej klauzuli "opt-in” Szwecja uzyskuje, na przykład, prawo do samodzielnego decydowania o tym, czy, a jeśli tak to kiedy, wprowadzić euro i podpisać kartę społeczną.
Nie oznacza to jednak, że nie chcę jasnego dokumentu będącego podstawą UE, który wyraźnie określa zakres kompetencji UE.
Dokument taki musi zawierać między innymi przepisy dotyczące podziału miejsc w Parlamencie.
Jestem zatem gotów poprzeć tę część wniosku w sprawie nowej konstytucji UE, która dotyczy konkretnie podziału miejsc.
Prawda jest taka, że dopóki wniosek w sprawie podziału miejsc nie będzie zgodny z wnioskiem dotyczącym nowej konstytucji UE, istnieje ogromne ryzyko, że będziemy musieli wrócić do traktatu nicejskiego.
Konsekwencją traktatu nicejskiego jest to, że Szwecja dostaje jedynie osiemnaście miejsc, o dwa mniej niż zgodnie z wnioskiem w sprawie nowej konstytucji UE i o dwa mniej niż na podstawie relatywnej wielkości państw członkowskich UE.
na piśmie. - (FR) Głosowałam za przyjęciem rezolucji w sprawie sytuacji humanitarnej w Strefie Gazy.
Niepokoi mnie pogarszanie się wskaźników zdrowia w Palestynie i mam świadomość trudności stwarzanych przez zamknięcie punktów kontrolnych na granicy, ograniczające działalność gospodarczą i swobodny przepływ towarów, oraz żądam, aby umożliwiono dalszy niezakłócony dopływ nadzwyczajnej pomocy humanitarnej.
Potępiam coraz gorsze warunki życia rozprzestrzeniające się w Strefie Gazy: blokadę, która uniemożliwia przepływ osób i towarów, częściową prywatyzację dostępu do wody, żywności i energii elektrycznej, zniszczenie ziem uprawnych i podstawowych usług (takich jak wywóz śmieci), które przestały należycie funkcjonować i stoją na krawędzi upadku.
Uważam, że pilną sprawą jest zapewnienie pełnego poszanowania praw człowieka w Strefie Gazy i pragnę wezwać do zorganizowania międzynarodowej konferencji pokojowej, aby doprowadzić do sprawiedliwego i trwałego pokoju między Izraelczykami i Palestyńczykami; pokoju opartego na właściwych rezolucjach Rady Bezpieczeństwa ONZ dotyczących prawa Izraelczyków do życia w bezpiecznych uznanych granicach oraz prawa Palestyńczyków do realnego państwa.
na piśmie. - Popieram tę rezolucję.
Aktualna sytuacja humanitarna w Strefie Gazy może jedynie budzić głęboki niepokój.
Należy znieść izraelską blokadę Strefy Gazy oraz zapewnić dostawy energii elektrycznej i paliwa.
Ponadto Izrael musi zagwarantować przepływ aktywów finansowych do Strefy Gazy, który został zawieszony we wrześniu 2007 r., gdyż jego brak wywarł poważny wpływ na gospodarcze, społeczne i codzienne życie Palestyńczyków.
Rada i Komisja Europejska muszą zastosować wszelkie możliwe naciski, aby nakłonić rząd Izraela do wycofania się i zagwarantowania w przyszłości podstawowej pomocy humanitarnej dla obywateli Palestyny.
na piśmie. - (PT) Zważywszy na okropną sytuację, w jakiej znalazł się naród palestyński Parlament Europejski przyjął rezolucję, która, choć uznaje bardzo poważną sytuację nie tylko w Strefie Gazy, lecz również na innych palestyńskich terytoriach okupowanych, nie obarcza odpowiedzialnością Izraela ani nie potępia go, w szczególności za zniszczenie Autonomii Palestyńskiej i wspierających ją instytucji i infrastruktur, w tym tych, które zaspokajają najbardziej podstawowe potrzeby narodu, a także za dążenie do zapobiegnięcia utworzenia suwerennego, niezależnego i realnego państwa palestyńskiego.
Izrael nałożył brutalną blokadę na Strefę Gazy, tworząc tym samym - co już dawno potępili przedstawiciele ONZ - gigantyczne więzienie dla narodu palestyńskiego, pozbawiające go najbardziej podstawowych praw człowieka i uniemożliwiające świadczenie pomocy humanitarnej przez organizacje ONZ.
Zniesienie tej nieludzkiej blokady jest sprawą najwyższej konieczności, a Izraelowi należy nakazać położenie kresu agresji skierowanej na Palestyńczyków oraz pełne poszanowanie i przestrzeganie prawa międzynarodowego i rezolucji ONZ.
Sprawą najwyższej wagi jest również pilne zapewnienie narodowi palestyńskiemu pomocy humanitarnej.
Sprawiedliwe i trwałe rozwiązanie problemu Bliskiego Wschodu będzie można osiągnąć jedynie dzięki poszanowaniu niezbywalnego prawa narodu palestyńskiego do własnego niezależnego i suwerennego państwa w granicach z 1967 roku i ze stolicą w Jerozolimie Wschodniej.
na piśmie. - Głosowałem za przyjęciem tej rezolucji, która zwraca uwagę na trudną sytuację ludzi zamieszkujących Strefę Gazy.
Wzywa ona Izrael do wypełnienia międzynarodowych zobowiązań wynikających z konwencji genewskich i dotyczących zagwarantowania strefie Gazy przepływu pomocy humanitarnej, wsparcia humanitarnego oraz podstawowych usług, takich jak energia elektryczna i paliwo.
Wzywając do zorganizowania międzynarodowej konferencji pokojowej i do zakończenia blokady oraz zwracając się do Komisji Europejskiej i Rady, aby podjęły pracę w tym celu, łączę się z większością innych posłów do PE, rozwijając idee, które mogą poprawić sytuację ludzi cierpiących w wyniku konsekwencji aktualnego status quo.
na piśmie. - (FR) Z zadowoleniem przyjmuję rezolucję PE w sprawie Strefy Gazy.
Środek podjęty przez rząd Izraela, który ogłosił Strefę Gazy "wrogą jednostką” toruje drogę sankcjom gospodarczym.
Środek ten zastosowano w czasie, gdy Strefa Gazy pogrąża się w kryzysie humanitarnym zaostrzonym przez zawieszenie bezpośredniej pomocy międzynarodowej dla Autonomii Palestyńskiej i niezwrócenie przez Izrael podatków należnych Autonomii Palestyńskiej od marca 2006 r.
Nawet gdy władze Izraela wpuszczają ciężarówki z żywnością do Strefy Gazy, Agencja Narodów Zjednoczonych ds. Pomocy Uchodźcom Palestyńskim na Bliskim Wschodzie donosi o niedoborach podstawowych produktów spożywczych powodowanych częstym zamykaniem przejścia granicznego w Karni.
Przede wszystkim nie stalibyśmy w obliczu tak wielkiego kryzysu humanitarnego, gdybyśmy nie przerwali naszej pomocy dla narodu palestyńskiego.
Wiele innych organizacji kontynuowało współpracę z Palestyną, zwłaszcza ogromna liczbą europejskich władz lokalnych.
Czy nie nadszedł czas, abyśmy zrewidowali naszą politykę sankcji wymierzonych przeciwko Palestynie, aby polityka ta nie szkodziła dostawom najpotrzebniejszej pomocy humanitarnej dla lokalnej ludności?
na piśmie. - Chciałbym podkreślić ważną rolę sytuacji humanitarnej w Strefie Gazy.
Choć akceptuję fakt, że sytuacja polityczna kształtuje losy ludności ze Strefy Gazy, to jednak cierpienie jest udziałem ludzi - mężczyzn, kobiet, dzieci - i tylko Bóg jeden wie, jakie będą długofalowe skutki tej sytuacji.
Zgadzam się, że Izrael musi mieć poczucie bezpieczeństwa we własnych granicach, lecz podjął on również zobowiązania dotyczące zapewnienia Strefie Gazy pomocy humanitarnej i wsparcia.
Strefa Gazy ma obowiązek zaniechać ataków na Izrael, a my wszyscy mamy obowiązek wspierać realne państwo dla Palestyńczyków, aby naród palestyński mógł żyć w bezpieczeństwie i pokoju.
Popieram to sprawozdanie, ponieważ obecnie sprawą absolutnie kluczową jest to, abyśmy jako mieszkańcy UE głośno wypowiedzieli się w imieniu ludzi ze Strefy Gazy.
Oni potrzebują pomocy, a my powinniśmy ją zapewnić.
na piśmie. - Chciałbym poprzeć działania podejmowane przez tych posłów, którzy zwrócili naszą uwagę na ważne problemy dotyczące przede wszystkim mieszkańców Strefy Gazy i Państwa Izrael oraz obszarów palestyńskich.
Jedynym rozwiązaniem jest działanie zgodnie z rezolucjami Rady Bezpieczeństwa ONZ i zorganizowanie międzynarodowej konferencji pokojowej w myśl ich postanowień.
(FR) Pani przewodnicząca! Kobiety zabija się dlatego, że są kobietami.
Przyczyną tych morderstw, znanych jako kobietobójstwo, jest kontekst społeczny pozostający pod wpływem patriarchalnego sposobu myślenia, który uniemożliwia kobietom osiągnięcie społecznej niezależności.
Niezwykle dobrze zrównoważone sprawozdanie pana posła Romevy, pomimo że dotyczy przede wszystkim kobietobójstwa w Ameryce Łacińskiej i Meksyku, stanowi część globalnej strategii na rzecz wyeliminowania brutalnego uśmiercania kobiet na całym świecie i zapobiegania takim czynom.
Dlatego głosowałam za: UE powinna promować i bronić wartości równości płci.
Moje poprawki, które zostały przyjęte przez sprawozdawcę, skupiły się na wsparciu rodzin ofiar; rodziny te często pozostają zupełnie bezradne i, co gorsza, muszą znosić ból związany z bezkarnością morderców.
W związku z tym pragnę wezwać do opracowania programów zwiększających świadomość i zapewniających szkolenie na temat problemów płci, a także do podjęcia środków w celu wspierania tworzenia skutecznych systemów ochrony dla świadków, ofiar i ich rodzin, zapewnienia wsparcia psychologicznego i darmowej porady prawnej.
na piśmie. - (FR) Głosowałem za przyjęciem sprawozdania naszego hiszpańskiego kolegi Raüla Romevy i Ruedy w sprawie mordowania kobiet zwanego inaczej kobietobójstwem w Ameryce Środkowej i w Meksyku oraz związanej z tym roli UE.
Żałuję, że skupiamy się tu na Ameryce Środkowej i Meksyku, gdyż na całym świecie istnieje wiele miejsc, gdzie nie rozwiązano problemu mordowania kobiet.
Popieram wszelkie strategie globalne dążące do wyeliminowania przemocy wobec kobiet na całym świecie.
Cierpienie kobiet nie może być traktowane z obojętnością i musimy wspierać kobiety, gdyż ich rewolta legnie u podstaw wielu trendów geopolitycznych wspierających ideały promowane przez Unię Europejską, zwłaszcza w zakresie równości płci.
na piśmie. - Partia UKIP wstrzymała się od głosowania nad przyjęciem tego sprawozdania, ponieważ nie uznajemy legitymizacji Parlamentu.
W żaden sposób nie odzwierciedla to naszej opinii na temat treści sprawozdania.
na piśmie. - (PT) Głosowaliśmy za przyjęciem tego sprawozdania, które wyraża solidarność Parlamentu Europejskiego z kobietami cierpiącymi z powodu przemocy na całym świecie, w tym w krajach Unii Europejskiej, lecz ze szczególnym podkreśleniem poważnej sytuacji w Meksyku i niektórych krajach Ameryki Środkowej, gdzie panuje prawdziwa kultura kobietobójstwa obejmująca tysiące przypadków tragicznej śmierci kobiet w ostatnich latach, których nie można przypisać po prostu szeroko rozpowszechnionej atmosferze przemocy.
Sytuacja ta bierze się z przyczyn kulturalnych i kontekstów socjoekonomicznych, które są niekorzystne dla kobiet, i przybiera gorsze formy w wypadku kobiet autochtonicznych, które cierpią z powodu znacznej zależności ekonomicznej.
Niemniej jednak sytuację pogarszają działania gangów przestępczych.
Mamy nadzieję, że sprawozdanie rzuci jaskrawe światło na tę poważną sytuację i w rezultacie pomoże zagwarantować, że w różnych przedmiotowych krajach podejmie się konieczne środki, aby położyć kres kobietobójstwu i przemocy wobec kobiet.
na piśmie. - (SV) Partia June List uważa, że prawa człowieka powinny być przestrzegane we wszystkich społeczeństwach na świecie, zarówno w państwach członkowskich UE, jak i w innych krajach.
Sprawozdanie jest projektem rezolucji, który wzywa państwa członkowskie i przedmiotowe państwa do podjęcia pracy w celu przestrzegania praw kobiet.
Sprawa jest słuszna, lecz nie jest to właściwe forum dla jej rozpatrywania.
Jak zwykle sformułowano ustępy wskazujące na to, że UE dąży do mówienia jednym głosem w polityce zagranicznej.
Dzięki zawartym w sprawozdaniu wnioskom dotyczącym nowych treści w budżecie, kampanii i zwiększenia obowiązków, UE dąży do uzyskania większych uprawnień i wykorzystania tego typu spraw w charakterze środków podejmowanych w ramach swoich dążeń.
Przestępstwa przeciwko kobietom są niedopuszczalne i dialog między suwerennymi państwami mający na celu położenie kresu tym przestępstwom przyjmowany będzie z zadowoleniem, ponieważ ważna jest poprawa niepewnej pozycji kobiet w wielu częściach świata.
UE nie może jednak realizować wspólnej polityki zagranicznej i dlatego postanowiliśmy głosować przeciwko przyjęciu sprawozdania.
na piśmie. - W pełni popieram to sprawozdanie.
Trwały rozwój jest niemożliwy bez uwzględnienia równości płci oraz prawa do godności i spokojnego życia.
Tego typu przestępstw nie należy traktować jedynie jako przejawu kultury; ponadto nie powinny one być dyskredytowane jeśli dotyczą kobiet, które zarabiają na życie, świadcząc usługi seksualne.
Niepodejmowanie żadnych poważnych i spójnych wysiłków w celu prowadzenia dochodzeń, ścigania i karania sprawców oznacza, że przemoc jest dopuszczalna i nikt nie jest bezpieczny.
Wnioski przedstawione w sprawozdaniu zasługują na nasze poparcie i ufam, że Parlament będzie monitorował postępy w ich sprawie.
Wymiar praw człowieka w naszych politykach zagranicznych jest niezwykle ważny: musimy pracować na rzecz praw ludzi do spokojnego i bezpiecznego życia umożliwiającego korzystanie z demokratycznych praw i wolności na wszystkich szczeblach społeczeństwa, bez względu na wykonywany zawód i posiadany status.
na piśmie. - Sprawozdanie pana posła Raüla Romevy i Ruedy dotyczące mordowania kobiet w Ameryce Północnej i Meksyku oraz roli Unii Europejskiej w zapobieganiu tym czynom jest sprawozdaniem dobrze wyważonym.
Chciałabym podziękować sprawozdawcy za jego doskonałą pracę i zaangażowanie.
Prowadził on negocjacje w bardzo wrażliwym i pozytywnym stylu politycznym.
Ponadto chciałabym podziękować mu za uwagę, jaką poświęcił tej sprawie.
Unia Europejska przywiązuje dużą wagę do praw człowieka.
Na szczęście w stosunkach między UE i Meksykiem kwestie praw człowieka odgrywają ważną rolę; jako część Układu Wolnego Handlu mają nawet pewien formalny charakter, a także grają ważną rolę w naszej Wspólnej Delegacji Parlamentarnej, której mam przyjemność przewodniczyć wraz z senatorem Josém Guadarramą Márquezem po stronie meksykańskiej.
na piśmie. - Głosowałem za przyjęciem tego sprawozdania, które zdecydowanie popieram i które stanowi część globalnej strategii na rzecz wyeliminowania i zapobiegania kobietobójstwu oraz proponuje działania UE w ramach umów o partnerstwie.
Mam nadzieję, że sprawą tą zajmą się rządy krajowe w ramach swoich dwustronnych stosunków z krajami Ameryki Łacińskiej, a także instytucje europejskie w ramach swojego partnerstwa strategicznego, w celu wspierania polityk na rzecz zapobiegania i ochrony podejmujących problem przemocy.
na piśmie. - (DE) Poparłem sprawozdanie pana posła Raüla Romevy i Ruedy, ponieważ jego autor jasno definiuje w kilku punktach najważniejsze przyczyny mordowania kobiet w Meksyku i w Ameryce Środkowej: morderstwa te nie napotykają przeszkód w kontekście społecznym i gospodarczym nastawionym wyłącznie na interesy ekonomiczne.
Wysoki odsetek tych morderstw ma miejsce w tak zwanych strefach wolnego handlu charakteryzujących się przemysłem maquiladora (przedsiębiorstwa podwykonawców produkujące na rynek eksportowy), gdzie brakowi infrastruktury społecznej i wysokiemu poziomowi ubóstwa towarzyszy bezkarność półlegalnych sił bezpieczeństwa.
Struktury te są również wzmacniane przez stosunki UE z Meksykiem i Ameryką Środkową skupione na ułatwieniach w handlu.
Układ o stowarzyszeniu UE z Ameryką Środkową, który ma zostać zawarty przed końcem bieżącego roku, pokazuje już w swej aktualnej postaci, że UE interesuje się przede wszystkim liberalizacją i deregulacją rynku.
"Stworzenie klimatu korzystnego dla handlu i inwestycji”, za którym opowiada się Komisja Europejska, prowadzi jednak właśnie do tworzenia się tych struktur, które autor sprawozdania słusznie wskazuje jako przyczynę niekorzystnego kontekstu społecznego i gospodarczego sprzyjającego częstym przypadkom mordowania kobiet.
Ponadto sprawozdanie wysyła ważny sygnał, że klauzula dotycząca praw człowieka uzgodniona w tak zwanej "umowie globalnej” między UE i Meksykiem musi w końcu wywołać jakieś działanie.
Należy również wzmocnić pracę stowarzyszeń krewnych i ofiar.
na piśmie. - Głosowałem za tym sprawozdaniem, zalecając, aby w celu zapobiegania oszustwom finansowym dokonano komputeryzacji ruchów tranzytowych, przeglądu ram prawnych oraz ulepszenia przez Komisję Europejską i państwa członkowskie badań opartych na wspólnej analizie ryzyka.
Sprawa ta dotyka Wielką Brytanię: do 4% potencjalnego dochodu z podatku VAT przepada na skutek oszustw finansowych dokonywanych w tej dziedzinie.
na piśmie. - (DE) Zniesienie granic bardzo szybko i wyraźnie daje się odczuć jako ogromny spadek obrotu papierosami, nie tylko w regionie przygranicznym, lecz również wewnątrz Unii.
Beznadziejne warunki panujące na rynku pracy skłaniają liczne osoby prywatne do pieszego przemycania małych ilości produktów tytoniowych przez granicę w celu zwiększenia swoich dochodów.
Wyobrażone marginesy zysku pomimo wysokich kosztów transportu również przyczyniły się do ogromnego wzrostu przemytu wyrobów tytoniowych w ciągu ostatnich lat.
Praktyka lekceważona jako niegroźne przestępstwo na niektórych obszarach zapewnia gangom przestępczym utrzymanie, nierzadko na bardzo wysokim poziomie: łatwo przecież dostarczyć te czarnorynkowe produkty palaczom w UE.
Przemytnicy wiedzą, że kampanie informacyjne najprawdopodobniej nie zmienią sytuacji, gdyż jak pokazują badania, większość kupujących doskonale wie o wyższym stężeniu szkodliwych substancji w tych produktach i o karach grożących za przemyt.
Szczególnie niechlubna jest tu rola Czarnogóry, która stała się głównym węzłem Europy w dziedzinie przemytu wyrobów tytoniowych, z czego pokaźne zyski czerpie państwo.
Trzeba będzie zastosować tu większy nacisk za pośrednictwem trwających obecnie rozmów oraz oczywiście poprzez zaostrzenie kar oraz wprowadzenie jednolitego systemu etykietowania, aby położyć kres sytuacji, w której lukratywna działalność wywozowa producentów tytoniu kończy się nielegalnym ponownym przywozem.
na piśmie - EPLP popiera cele porozumienia Philip Morris na rzecz zwalczania oszustw finansowych i niedozwolonego handlu papierosami w UE.
Rząd Wielkiej Brytanii nie podpisał jednak porozumienia, ponieważ mogło ono być sprzeczne z obowiązującym brytyjskim ustawodawstwem w sprawie przemytu wyrobów tytoniowych.
Obowiązujące ustawodawstwo dotyczy wszystkich producentów tytoniu, co jest istotne dla zagwarantowania, że działalność przemytnicza nie skupia się jedynie na przedsiębiorstwach, które postanowiły nie podpisywać porozumienia lub które w pewnym momencie postanowią się z niego wycofać.
Ponadto ustawodawstwo nie zawiera żadnych ważnych wyjątków, co pozwala Wielkiej Brytanii lepiej rozwiązywać konkretne aspekty problemu przemytu, z którym styka się ten kraj.
(CS) Pani przewodnicząca, panie i panowie! Z zadowoleniem przyjmuję śmiałe sprawozdanie pani poseł Jensen, ponieważ spadająca jakość obsługi naziemnej staje się ostatnio coraz bardziej palącym problemem i prawdziwą piętą achillesową przemysłu lotniczego.
Taka sytuacja ma wiele przyczyn.
Chciałabym rozważyć te związane ze zwiększeniem środków bezpieczeństwa stosowanych na niektórych lotniskach w UE.
Środki takie graniczą często z brakiem poszanowania ludzkiej godności i zwiększają ryzyko rozprzestrzeniania się chorób zakaźnych, niemając żadnego odczuwalnego wpływu na bezpieczeństwo.
Mówię tu, na przykład, o wymogu nakazującym podróżującym kobietom zdejmowanie żakietów i podobnych części garderoby, nawet gdy pod spodem mają tylko bieliznę.
Podobnie jest w przypadku stania boso na lodowatych podłogach po zdjęciu obuwia, które poprzedza przejście przez bramkę.
Co więcej, podczas przeszukiwania rzeczy osobistych pasażerów personel często nie przestrzega podstawowych zasad higieny.
Oczywiste jest to, że jeśli nie zwrócimy uwagi na te sprawy i nie zaczniemy domagać się lepszej kultury podróżowania, szacunku i uprzejmości podczas kontroli ze strony personelu naziemnego, lotnictwo cywilne w wymiarze obsługi naziemnej będzie czasami okropnym i nieprzyjemnym doświadczeniem.
na piśmie. - (PT) Zwracając uwagę na gwałtowny rozwój transportu lotniczego towarów i osób, Komisja Europejska postanowiła opracować "Plan działania w zakresie przepustowości, efektywności i bezpieczeństwa portów lotniczych w Europie”, w którym proponuje szereg środków.
Rezolucja Parlamentu Europejskiego, pomimo że zawiera aspekty, z którymi się zgadzamy - na przykład odwołuje się do potrzeby poszanowania praw społecznych i umów zbiorowych, szkolenia oraz wspomina o potrzebach regionów najbardziej oddalonych - przychyla się do koncepcji liberalizacji sektora i stworzenia tak zwanej "jednolitej europejskiej przestrzeni powietrznej”.
Choć podkreśla ona, że odpowiedzialność za planowanie infrastruktury lotniskowej musi spoczywać po stronie państw członkowskich, opowiada się za "globalnym podejściem UE w zakresie potrzeby zwiększenia przepustowości, ograniczeń przyszłych inwestycji w zwiększania przepustowości i osi strategicznych”.
Rezolucja potwierdza nadrzędność "wspólnotowych przepisów dotyczących konkurencji”, w szczególności w odniesieniu do świadczenia usług obsługi naziemnej, niewykluczając ich dalszej liberalizacji.
Popiera ona zatem zwiększenie minimalnej liczby usługodawców przyjmowanych na lotniskach, zaniechanie wprowadzenia sztucznego ograniczenia liczby podmiotów trzecich oraz zniesienie ograniczeń uniemożliwiających usługodawcom świadczącym usługi z zakresu obsługi naziemnej wejście na rynek.
Tak wygląda nasze krytyczne stanowisko.
na piśmie. - Panie przewodniczący! Głosuję za przyjęciem sprawozdania Anny Jensen w sprawie przepustowości portów lotniczych i obsługi naziemnej: w kierunku bardziej skutecznej polityki.
Sprawozdanie trafnie wychodzi naprzeciw problemowi zagwarantowania odpowiedniej przepustowości lotnisk.
Ruch lotniczy zwiększa się rocznie o 5,2%.
Według obliczeń do roku 2025 ponad 60 portów lotniczych nie będzie w stanie sprostać zapotrzebowaniu na przeloty.
Zgodnie z duchem sprawozdania wzrostowi transportu lotniczego będą musiały towarzyszyć programy techniczne i regulacyjne ograniczające jego koszty zewnętrzne.
Sprawozdawczyni Anne Jensen słusznie zaznacza, że wyłącznie współistnienie różnych rodzajów portów lotniczych i dostosowanie do specyfiki każdego kraju, umożliwi Unii Europejskiej pokrycie zapotrzebowania w tej dziedzinie.
na piśmie. - Głosowałem za przyjęciem tego sprawozdania, które wzywa Komisję Europejską do przedstawienia do 2009 r. planu zwiększenia przepustowości lotnisk w Europie w celu promowania i lepszego koordynowania europejskich inicjatyw na rzecz budowania nowych przepustowości lotnisk z myślą o transporcie międzynarodowym oraz w celu lepszego wykorzystania aktualnych przepustowości.
Jedynie współistnienie różnych modeli lotnisk zgodnie z warunkami krajowymi umożliwi UE zaspokojenie potrzeb w tej dziedzinie.
na piśmie. - (SK) Głosowałam za przyjęciem sprawozdania Jensen w sprawie "przepustowości portów lotniczych i obsługi naziemnej: w kierunku bardziej skutecznej polityki”, ponieważ uważam je za podstawę zapewnienia trwałego rozwoju regionalnego.
Infrastruktura transportu to często decydujący czynnik dla lokalizacji inwestycji regionalnych, rozwoju turystyki i szybkiego transportu towarów.
Transport lotniczy oferuje ważną wartość dodaną, szczególnie dla regionów słabiej rozwiniętych, peryferyjnych i wyspiarskich.
Globalizacja i gwałtowny rozwój gospodarczy powodują wzrost zapotrzebowania na loty w UE.
Obecny i przyszły rozwój transportu powietrznego w Europie pilnie wymaga dalekowzroczności pozwalającej przewidzieć potrzebne kroki na szczeblu UE, które byłyby korzystne dla obywateli UE i jej gospodarki jako całości.
Moim zdaniem wizerunek wszystkich regionów europejskich można poprawić dzięki budowie nowych lotnisk, modernizacji istniejących oraz przekształceniu dawnych lotnisk wojskowych w lotniska cywilne.
Budowa i rozwój infrastruktury lotniskowej i logistycznej wymaga właściwego wsparcia ze strony władz krajowych i regionalnych.
Lotniska powinny zostać włączone do regionalnych planów rozwoju przestrzennego; ponadto powinny one stanowić część strategii rozwoju regionalnego oraz podlegać ocenie oddziaływania terytorialnego połączonej z rygorystyczną oceną oddziaływania na środowisko naturalne.
Za sprawę najwyższej wagi uważam finansowanie infrastruktury lotniskowej ze środków krajowych i regionalnych przy nieuniknionym wsparciu finansowym ze strony transeuropejskiej sieci transportu, Funduszu Spójności i Europejskiego Funduszu Rozwoju Regionalnego.
na piśmie. - (PT) Poprzez wskazanie "stworzenie pomocniczych lotnisk w pobliżu ich zatłoczonych odpowiedników” jako jednego z rozwiązań problemu zatłoczenia lotnisk, zgodnie z ustaleniami z Lizbony, oraz poprzez zauważenie, że "tradycyjne linie lotnicze, tanie linie lotnicze, przedsiębiorstwa czarterowe, firmy transportowe i prywatne statki powietrzne mają odmienne wymogi pod względem usług lotniskowych i przydziału czasów startu i lądowań”, Parlament Europejski wspiera przedstawione możliwości jako mniej kosztowne i równocześnie mogące odpowiedzieć na rozwój transportu powietrznego, pamiętając o szczególnych cechach tego rozwoju.
Dlatego zagłosowałem za przyjęciem tego sprawozdania, ponieważ uważam, że jego bilans jest sprzeczny z przychylnym Lizbonie stanowiskiem bronionym przez Demokratyczne i Socjalne Centrum/Partię Ludową (CDS-PP), które to stanowisko obejmuje opcję "Portela + 1”.
na piśmie. - (SV) Sprawozdanie pani poseł Anne Jensen dotyczy problemu, który jest w najwyższym stopniu transnarodowy.
Innymi słowy to nie brak istotnego znaczenia dla UE sprawił, że ostatecznie zagłosowałem przeciwko większości poprawek, a w końcu wstrzymałem się od głosu w sprawie przyjęcia całego sprawozdania Największy problem dotyczący tego sprawozdania polega na tym, że w swojej ostatecznej wersji stało się ono zbyt szczegółowe.
Trudno mi pojąć potrzebę stworzenia na szczeblu UE planu dotyczącego sposobu organizacji pracy obsługi naziemnej na lotniskach, a tym bardziej nie rozumiem, dlaczego Bruksela miałaby tworzyć dodatkowe przepisy i koszty związane ze szkoleniem pracowników albo z lokalizacją lotnisk.
Na przykład, nie zagłębiając się w sprawę lokalizacji lotniska Bromma, dochodzę do wniosku, że jej rozstrzygnięcie powinno należeć do Sztokholmu i Szwecji, a nie do Parlamentu Europejskiego.
na piśmie. - (SV) Sprawozdanie z inicjatywy własnej w sprawie przepustowości lotnisk obejmuje ambitne plany, które mogą być zrealizowane dzięki centralnemu planowaniu ze strony UE.
Zgodnie ze sprawozdaniem, Europa doświadcza znaczącego wzrostu eksploatacji portów lotniczych, dlatego istnieje potrzeba "zoptymalizowania” dostępnych zasobów.
Twierdzi się, że przyszły rozwój podkreśla potrzebę podjęcia interwencji na szczeblu UE "dla dobra jej obywateli i gospodarki jako całości”.
Sprawozdanie podejmuje nawet kwestię infrastruktury pod połączenia z lotniskami.
W ogromnej większości przypadków istnieje konkurencja krajowa, między krajami i lotniskami, a decyzje strategiczne powinny być podejmowane na szczeblu krajowym.
W niektórych krajach lotniska należą do prywatnych właścicieli, a decyzje inwestycyjne podejmuje się na podstawie oceny rentowności, podczas gdy w innych krajach obowiązuje własność publiczna.
Idea planowania na szczeblu UE w tej dziedzinie jest zatem zupełnie pozbawiona realizmu.
Nie wiemy, jakie będzie zapotrzebowanie w przyszłości; zapotrzebowanie to nieustannie się zmienia i cały czas przesuwa się między różnymi obszarami i krajami.
Nie możemy też prorokować, jaki będzie wpływ postępu technicznego na rozwój.
Nie znamy również związanych z tym kosztów.
Co więcej, zwykle wszelkie koszty infrastruktury są dwukrotnie lub trzykrotnie wyższe niż te szacowane.
Sprawa obsługi naziemnej także powinna zależeć od poszczególnych lotnisk, a nie być regulowana na szczeblu UE.
Sprawozdanie inspirowane jest ideą gospodarki planowej.
Nie mogę poprzeć tego sprawozdania, które bardzo przypomina systemy dawnych krajów socjalistycznych, więc zagłosowałem przeciwko.
Korekty do głosowania i zamiar głosowania: patrz protokół
Skład delegacji: patrz protokół
Decyzje dotyczące niektórych dokumentów: patrz protokół
Przekazanie tekstów przyjętych na niniejszym posiedzeniu: patrz protokół
Kalendarz kolejnych posiedzeń: patrz protokół
Zamknięcie posiedzenia
Jeszcze raz dziękuję naszym tłumaczom ustnym i pracownikom obsługi technicznej z dzisiejszą pracę.
Ogłaszam przerwę w sesji Parlamentu Europejskiego.
(Posiedzenie zostało zamknięte o godz. 12.05.)
Wznowienie sesji
Niniejszym wznawiam sesję Parlamentu Europejskiego zawieszoną w czwartek 11 października 2007 r.
Oświadczenie Przewodniczącego
Szanowni państwo! W czwartek i piątek w zeszłym tygodniu odbył się bardzo udany szczyt głów państw i rządów krajów Unii Europejskiej z przewodniczącym Komisji, przewodniczącym Parlamentu Europejskiego oraz naszymi trzema przedstawicielami konferencji międzyrządowej.
Chociaż nie chciałbym przewidywać przebiegu jutrzejszej debaty z urzędującym przewodniczącym Rady Europejskiej, panem José Socratesem, to chciałbym podkreślić, że w opinii Parlamentu Europejskiego szczyt był niewątpliwym sukcesem, ponieważ planowane na początek 2009 r. wejście w życie Traktatu da naszemu Parlamentowi równe prawa w niemal wszystkich dziedzinach prawodawstwa.
W Parlamencie Europejskim nie zbaczaliśmy z kursu przyjętego na konwent i podążaliśmy nim mimo porażek w referendach we Francji i Holandii, a jeżeli przedmiotowy Traktat wejdzie w życie, będziemy jednymi z głównych podmiotów odpowiedzialnych za jego stworzenie.
Mam nadzieję, że proces ratyfikacji zakończy się sukcesem we wszystkich 27 państwach Unii Europejskiej.
Podpisanie Traktatu odbędzie się w dniu 13 grudnia w Lizbonie, zaś - zgodnie z ustaleniami poczynionymi z przewodniczącymi Rady Europejskiej i Komisji - dzień wcześniej, 12 grudnia, uroczyście ogłosimy kartę praw podstawowych na formalnym posiedzeniu tutaj, w Strasburgu.
To będzie ważne wydarzenie.
Chciałbym wyrazić szczere podziękowania za pracę naszych trzech przedstawicieli na konferencję międzyrządową - Elmara Broka, Enrique Baróna Crespo i Andrew Duffa.
(Oklaski)
Cieszę się, że pan Enrique Barón Crespo jest dziś z nami, ale nie widzę pozostałych przedstawicieli.
W takiej sytuacji powinniśmy odroczyć przyjęcie porządku prac.
(DE) Panie przewodniczący! Mam pytanie do pana Pötteringa: czy nadal będzie pan miał prawo głosu w tym Parlamencie?
Wiem, że głód wiedzy pana Cohn-Bendita nie zna granic.
Proszę pozwolić mi powiedzieć, że w trakcie całego procesu ani przez sekundę nie podlegało to wątpliwości.
Ta sprawa nie została również zgłoszona w trakcie otwartego posiedzenia podczas szczytu.
Ale w innych kręgach ta plotka była rozsiewana.
Starałem się ją tłumić, gdziekolwiek mogłem.
Nigdy nie może dojść do takiej sytuacji, aby Rada Europejska lub jakikolwiek inny organ odebrał prawo głosu przewodniczącemu Parlamentu Europejskiego.
Ta sprawa nie dotyczy mnie osobiście, lecz stanowiska przewodniczącego Parlamentu.
Zdecydowanie sprzeciwiłbym się takim posunięciom, a Izba jednogłośnie popiera to stanowisko.
(Oklaski)
(DE) Panie przewodniczący! Chciałem jedynie powiedzieć w imieniu swojej grupy, że w pełni popieramy pańskie stanowisko.
Jest rzeczą oczywistą, że każdy poseł do Parlamentu, wybrany przez obywateli, ma pełne prawo głosu, również przewodniczący.
Całkowicie się z tym zgadzamy.
Doskonale!
Wyrażam głęboką wdzięczność, że również w tej kwestii całkowicie się zgadzamy.
Zatwierdzenie protokołu z poprzedniego posiedzenia: patrz protokół
Skład Parlamentu: patrz protokół
Skład komisji i delegacji: patrz protokół
Podpisanie aktów przyjętych w trybie współdecyzji: patrz protokół
Oświadczenia pisemne i pytania ustne (składanie dokumentów): Patrz protokól
Oświadczenia pisemne (art. 116 Regulaminu): patrz protokół
Przesunięcie środków: patrz protokół
Petycje (patrz: protokół)
Składanie dokumentów: patrz protokół
Porządek obrad
Ostateczna wersja porządku dziennego obrad, przygotowana przez Konferencję Przewodniczących podczas spotkania w środę, dnia 17 października, zgodnie z art. 130 i 131 Regulaminu, została rozesłana.
Zgłoszono następujące poprawki do tego projektu porządku obrad:
Środa:
Grupa Zielonych wystąpiła z wnioskiem o umożliwienie zgłaszania rezolucji po zakończeniu debaty w sprawie oświadczeń Rady i Komisji dotyczących szczytu UE-Rosja.
w imieniu grupy Verts/ALE. - (DE) Panie przewodniczący! Rozmawialiśmy o tym podczas Konferencji Przewodniczących, a ja stwierdziłem, że ze względu na szczyt UE-Rosja, wizytę pana Putina w Iranie oraz nader rzeczywisty charakter prowadzonych tam sporów, z pewnością absurdem byłoby prowadzenie przez Parlament debaty na ten temat i nieprzyjęcie rezolucji określającej stanowisko Parlamentu.
Właściwie kim jesteśmy?
Zawsze domagamy się prawa do współdecydowania, a mimo to teraz, kiedy mamy szansę podjęcia decyzji, rezygnujemy z niej.
Opowiadamy się za przyjęciem rezolucji przed szczytem UE-Rosja oraz, o ile to konieczne, kolejnej rezolucji po szczycie.
Obowiązkiem Parlamentu jest szczegółowe przyglądanie się działaniom Komisji i określanie wytycznych politycznych, a nie tylko zachowywanie się jak kółko dyskusyjne.
w imieniu grupy ALDE. - Panie przewodniczący! W bardzo ważnych sprawach, takich jak szczyt UE-Rosja, w przeszłości faktycznie praktyką tej Izby było przeprowadzanie debaty, po której przyjmowano rezolucję.
Jest wiele rzeczy do powiedzenia i sygnałów, które Parlament powinien wysłać tym, którzy będą reprezentować Unię na tym szczycie.
Faktycznie powinniśmy przekazać mocny sygnał Rosjanom i mocny sygnał ludziom, którzy będą nas na tym szczycie reprezentować, wyjaśniający stanowisko tej Izby w tej sprawie.
Z tego względu moja grupa popiera to rozwiązanie.
(Oklaski)
w imieniu grupy PSE. - Panie przewodniczący! Jeżeli nikt inny nie chce się sprzeciwić, to ja to zrobię.
Wydaje się, że osoby przedkładające ten projekt rezolucji wierzą, że debaty prowadzone w tej Izbie mają znaczenie jedynie wtedy, jeżeli po zakończeniu debaty przyjmiemy rezolucję.
Faktycznie pomniejszają oni znaczenie samej debaty, ponieważ wszyscy spośród nich są poza salą, negocjując tekst rezolucji, zamiast debatowania nad nią w Izbie.
Stanowisko, które oni i inni chcą przyjąć przed tym szczytem, może zostać przyjęte w tej Izbie w toku bardzo ożywionej debaty, przez ludzi wygłaszających jednoznaczne i inteligentne uwagi, zamiast opuszczenia tej Izby i pracy przez całą noc w komisji przygotowującej projekt, aby dołożyć swoją cegiełkę do ogromnej księgi, którą zapisujemy po zakończeniu każdego posiedzenia, zawierającej mnóstwo stron z rezolucjami.
Nadszedł czas, abyśmy zmienili nasze priorytety i przywrócili wartość debatom prowadzonym w tej Izbie.
Zwracam się do posłów o ożywiony udział w debatach w tym Parlamencie.
(Parlament przyjął wniosek.)
(DE) Panie przewodniczący! Nie jestem znany z częstego zabierania głosu w sprawie porządku obrad, ale toczymy tę dyskusję co poniedziałek o piątej po południu.
Zacząłem się zastanawiać, dlaczego w czwartkowe popołudnia prowadzimy kolejną debatę nad sprawami o znaczeniu politycznym.
Być może ta kwestia powinna być ponownie rozważona na wysokim szczeblu tej Izby, ponieważ za każdym razem prowadzimy tę samą dyskusję, czy do porządku obrad powinien być dodany jakiś punkt, na przykład szczyt organizowany gdzieś przez kogoś lub coś innego, czy też nie.
Bardzo bym się cieszył, gdyby taka kwestia pojawiła się w jednym z porządków obrad tej Izby.
Panie Bösch, wszyscy posłowie tej Izby są "na wysokim szczeblu”.
Jak pan zauważy, ci, którzy czasami za takich się uważają, bywają następnie przegłosowywani na sesji plenarnej.
Na tym polega nasza demokracja.
Dziękuję panu za pańską uwagę.
Czwartek:
W odniesieniu do debat nad przypadkami naruszania praw człowieka, grupa PPE-DE zaproponowała zamianę punktu zatytułowanego "Uzbekistan” na punkt zatytułowany "Pakistan”.
w imieniu grupy PPE-DE. - Panie przewodniczący! Zabieram głos w imieniu swojej grupy.
Jak państwo wiecie, kilka dni temu doszło do gigantycznego samobójczego ataku bombowego przeciwko partii, wraz z którą powracała pani Benazir Bhutto, w trakcie którego zabito ponad stu cywili.
Niedawno doszło również do deportacji przez rząd Pakistanu innego powracającego cywilnego polityka, Nawaza Sharifa.
W tym bardzo ważnym z punktu widzenia strategii kraju Azji Południowej dzieje się wiele rzeczy, które wymagają pilnego omówienia przez ten Parlament.
Nic nie wiem o niedawnych zmianach sytuacji w Uzbekistanie oprócz tego, że Rada zastanawia się nad zniesieniem zakazu podróży dla przywódców uzbeckich.
Wobec rozwoju sytuacji w Pakistanie staje się to niezbyt ważne, a więc zwracam się do tej Izby o poparcie potrzeby przeprowadzenia w czwartek debaty nad sytuacją Pakistańczyków.
w imieniu grupy PSE. - (DE) Panie przewodniczący! Podjęcie decyzji między za i przeciw zawsze jest bardzo trudne.
Zgodzimy się z tym wnioskiem i poprzemy go, pod warunkiem zapewnienia ze strony grupy PPE-DE i innych grup, że kwestia Uzbekistanu faktycznie zostanie uwzględniona w porządku obrad przy najbliższej okazji.
Inaczej mówiąc, zmiana porządku obrad nie może oznaczać zapomnienia o Uzbekistanie i rozwoju wydarzeń w tym kraju.
Po uzyskaniu takiego zapewnienia możemy poprzeć wniosek.
To z pewnością doskonały kompromis.
w imieniu grupy Verts/ALE. - (DE) Panie przewodniczący! Nie ma wątpliwości, że Pakistan jest bardzo ważną kwestią.
Jednakże to zbyt istotna sprawa, aby omawiać ją na odbywającej się w czwartkowe popołudnie debacie nad naruszaniem praw człowieka.
Omówienie sprawy Pakistanu z pewnością nie ogranicza się do zbadania przypadków naruszania praw człowieka, ale jest rzeczywistą szansą przedyskutowania aspektów polityki zagranicznej UE w tym całym regionie.
Uważam, że lepszym rozwiązaniem byłoby uwzględnienie sprawy Pakistanu w kolejnym porządku obrad jako właściwej debaty z udziałem Rady i Komisji, ponieważ moim zdaniem tego najbardziej potrzebujemy.
Kwestia Uzbekistanu jest pilniejsza, ponieważ Rada planuje dzisiaj znieść niektóre sankcje.
Uważam, że w obecnej sytuacji powinniśmy przyjąć stanowisko, że rozwoju wydarzeń w Uzbekistanie jest kwestią praw człowieka, co powoduje, że nie należy znosić sankcji.
W czwartkowe popołudnie można szybko podjąć decyzję w tej sprawie.
Pakistan jest bardzo trudną kwestią, o kluczowym znaczeniu dla polityki zagranicznej, i powinien zostać uwzględniony w kolejnym porządku obrad.
(Parlament przyjął wniosek.)
(Zatwierdzono projekt porządku prac.)
Jednominutowe wypowiedzi w znaczących kwestiach politycznych
Kolejnym punktem porządku dziennego są jednominutowe wystąpienia w znaczących kwestiach politycznych.
Opuszczone dzieci Bułgarii, film dokumentalny wyświetlany przez stację BBC 4, opisujący warunki panujące w domu opieki społecznej dla dzieci niepełnosprawnych fizycznie i umysłowo we wsi Mogilino oraz postawę wobec jego podopiecznych, wywołał burzliwe reakcje w społeczności bułgarskiej i międzynarodowej.
Z tego względu chciałabym powiedzieć, jakie kroki zostały podjęte.
Przede wszystkim zwróciliśmy się z zapytaniami do ministra pracy i polityki społecznej oraz prezesa Państwowej Agencji Ochrony Dzieci.
Zażądaliśmy zamknięcia domu i przyśpieszenia procesu deinstytucjonalizacji.
Ministerstwo udzieliło odpowiedzi na nasze zapytanie.
Po drugie, zwróciliśmy się do międzynarodowych organizacji pozarządowych zajmujących się usługami socjalnymi dla osób niepełnosprawnych.
Należy do nich Betel, największa organizacja charytatywna w Europie, mająca 150-letnie doświadczenie w zapewnianiu opieki osobom niepełnosprawnym umysłowo.
Jej eksperci zareagowali na moje wezwanie do przeprowadzenia wspólnej wizyty w domu w Mogilnie i znalezienia szczegółowych rozwiązań problemów.
Rząd jest odpowiedzialny przede wszystkim za zapewnienie niezbędnych warunków materialnych i technicznych w tych domach oraz za wspieranie dzieci.
Jednakże tym, czego potrzebujemy, jest zmiana koncepcji usług socjalnych dla dzieci o znacznym stopniu niepełnosprawności umysłowej oraz zmiana nastawienia społeczeństwa i instytucji wobec nich.
Izolowanie takich dzieci w trudno dostępnych wsiach i małych miasteczkach jest praktyką od dawna zarzuconą w Europie.
Problemów nie rozwiąże się poprzez ukrywanie prawdy, lecz dzięki zgodnym wysiłkom nas wszystkich.
(ES) Panie przewodniczący! Ten Parlament jest na arenie międzynarodowej uznaną instytucją wolności i praw człowieka, przestrzegającą prawa międzynarodowego i systemu Narodów Zjednoczonych.
Moim zdaniem wielu spośród nas chciałoby się dowiedzieć, jaka jest własna ocena Parlamentu i jego przewodniczącego, dotycząca burzy wywołanej ujawnieniem rozmów między prezydentem Bushem a panem Aznarem, które odbyły się w 2003 r. w Crawford Ranch niedługo przed inwazją na Irak.
Niektóre aspekty tych rozmów są niezwykle istotne, ponieważ dowodzą całkowitego braku szacunku dla Organizacji Narodów Zjednoczonych, pogardy dla stosunków transatlantyckich oraz lekceważenia prawa międzynarodowego.
Wszyscy podejrzewaliśmy, że coś takiego miało miejsce, ale nigdy wcześniej dowody nie były tak jasne; tak jasne, że Parlament jest zobowiązany do zajęcia stanowiska, nawet jeżeli miałoby ono jedynie stwierdzać, że tak wstydliwe wydarzenia nie powinny się już nigdy powtórzyć.
- (LT) Niepokojem napawa fakt, że sprawozdania polityków europejskich dotyczące globalnego ocieplenia, oszczędzania energii i podobnych kwestii spotykają się w większości krajów europejskich z obojętnością.
Podobnie regiony, prowincje i inne jednostki administracyjne nie przykładają należytej wagi do tych problemów.
Z łatwością wszędzie można dostrzec przypadki marnotrawienia energii i lekceważenia konsekwencji globalnego ocieplenia.
Na przykład codziennie w trakcie mojej podróży z Brukseli do Luksemburga na dystansie dziesiątek kilometrów obserwuję zapalone latarnie uliczne, ale nikt, ani Walonia, ani Belgia, ani regiony, nie poczuwa się do odpowiedzialności.
Z drugiej strony bardzo często nasze słowa nie idą w parze z naszymi czynami, nawet w Parlamencie Europejskim.
Nie potrafię zrozumieć, dlaczego na każdym posiedzeniu w Strasburgu każdy poseł otrzymuje około 200-300 stron stenogramów i protokołów.
Moim zdaniem powinniśmy mieć dostęp do tych materiałów jedynie przez Internet i zaprzestać ich drukowania.
Panie Przewodniczący! 10 października w Grodnie zatrzymano po raz kolejny dwoje działaczy Związku Polaków na Białorusi: Andżelikę Borys i Igora Bancera.
Pod pretekstem oskarżenia ich o chuligaństwo skazano Bancera na dziesięć dni aresztu, a Borys na grzywnę równą około piętnastu białoruskim pensjom.
Wiadomo jednak, że faktycznym powodem ich zatrzymania była planowana manifestacja opozycji wymierzona przeciwko autorytarnemu reżimowi Aleksandra Łukaszenki.
Władze Białorusi po raz kolejny udowodniły, że niezależność organizacji i wolność nie będą w tym kraju tolerowane.
Metody zastraszania, aresztowania pod jakimkolwiek pretekstem czy lżenie zachodnich krajów to stosowane przez Łukaszenkę od dawna sposoby na utrzymanie tyranii.
Panie przewodniczący, nie możemy pozwolić, by w najbliższym sąsiedztwie Unii Europejskiej były nagminnie łamane prawa człowieka do poszanowania godności osobistej i wolności.
Europa nie będzie demokratyczna, jeśli Białoruś nie będzie wolnym krajem.
Zwiększmy więc wydatki na wspieranie chcącego się wyzwolić spod jarzma dyktatury społeczeństwa białoruskiego.
Żądajmy przestrzegania praw mniejszości narodowych, zaniechania bezpodstawnych zatrzymań i zwolnienia więźniów politycznych.
Tylko w ten sposób można zmienić ustrój tej jedynej tyranii i dyktatury w Europie.
(SV) Dziękuję, panie przewodniczący!
Chciałbym odnieść się do decyzji parlamentu Turcji zezwalającej tureckiemu wojsku na wkroczenie do jedynego stosunkowo spokojnego regionu Iraku.
Wydaje się, że uda się nam uwzględnić te wydarzenia w naszej środowej dyskusji nad ogólnym sprawozdaniem.
Mam nadzieję, że wszyscy będą mieli szansę zaangażowania się w ten proces i zgłoszenia poprawek, ponieważ stanowi to duże zagrożenie dla pokoju w regionie.
Zwraca to uwagę na problem wywierania nacisku i forsowania decyzji przez wojskowych.
Teraz musimy zapewnić, że rząd oprze się im, że wojska się nie pojawią i że nikt nie zostanie sprowokowany do wkroczenia do Iraku wraz z wojskiem.
Jeżeli czegokolwiek mają tam zbyt dużo, to właśnie wojska.
Jeżeli czegokolwiek mają zbyt mało, to normalnej dyskusji między obywatelami, i ją właśnie musimy wspierać.
Dziękuję.
(ES) Panie przewodniczący! Wydaje się nieomal, że Unia Europejska podlega szantażowi w zakresie informacji i działań w odniesieniu do systematycznego naruszania praw człowieka przez Królestwo Maroka wobec okupowanych terytoriów Sahary Zachodniej.
Dobrze nas wyszkolili.
Mimo to Parlament zasługuje na wyjaśnienie ze strony Królestwa Maroka dotyczące delegacji, której uniemożliwiono złożenie wizyty na tych terytoriach okupowanych.
Do już udzielonych informacji należy dodać dwie kolejne: po pierwsze, Maroko odmówiło Stowarzyszeniu Praw Człowieka, nazywanemu CODESA, zezwolenia na przeprowadzenie jego kongresu na terytoriach okupowanych, a po drugie, Organizacja Narodów Zjednoczonych nadal nie opublikowała sprawozdania Wysokiego Przedstawiciela ds. Praw Człowieka, który odwiedził terytoria okupowane w celu sporządzenia pełnego sprawozdania dotyczącego panującej tam sytuacji.
Sprawozdanie nie zostało opublikowane w terminie.
Wzywam instytucje europejskie - ten Parlament, Komisję Europejską i Radę - do położenia kresu tej sytuacji.
Panie przewodniczący! Gordon Brown stwierdził dzisiaj, że przez co najmniej 10 lat nie będziemy potrzebować kolejnego traktatu unijnego.
Dobrze wie, że kolejny traktat nigdy już nie będzie potrzebny.
Proponowany traktat reformujący jest traktatem zmieniającym się samodzielnie.
Pozostała niewielka część suwerennych uprawnień może zostać przekazana UE w drodze decyzji Rady Europejskiej, bez odwoływania się do Parlamentu, a tym bardziej obywateli.
Traktat reformujący formalnie potwierdza legalność i pierwszeństwo prawa unijnego nad prawem krajowym.
Jeżeli brytyjskie Izby Parlamentu przyjmą i wprowadzą w życie postanowienia traktatu reformującego jako nadrzędnego i kosztem istniejącego prawa angielskiego i szkockiego, to na mocy obowiązującego prawa dotyczącego zdrady będzie to stanowiło akt zdrady.
Z tego względu każdy członek Izby Gmin lub Izby Lordów, który zagłosuje za ratyfikacją traktatu reformującego będzie dosłownie zdrajcą kraju.
(Śmiech)
Jeżeli mi nie wierzycie, sami przeczytajcie ustawę o zdradzie i sprawdźcie!
Panie Batten! Powinniśmy ostrożnie używać takich określeń.
(EL) Panie przewodniczący, szanowni państwo! Na rok przed rozpoczęciem igrzysk olimpijskich w Pekinie do opinii publicznej dociera mnóstwo niepokojących informacji.
Tym razem nie chodzi o prawa człowieka czy zanieczyszczenie środowiska, lecz o decyzję komitetu organizacyjnego i władz Chińskiej Republiki Ludowej dotyczącą zakazu wszelkich rodzajów i form praktyk religijnych ze strony uczestników igrzysk olimpijskich.
Wbrew porozumieniom zawartym między chińskimi władzami a Międzynarodowym Komitetem Olimpijskim i mającym zastosowanie od chwili rozpoczęcia igrzysk olimpijskich, zakazuje się wszelkich symboli religijnych, na przykład Biblii, Nowego i Starego Testamentu, miejsc modlitwy, a nawet krzyżyka na łańcuszku na szyi sportowca.
Jako chrześcijanin jestem głęboko zasmucony.
Mam nadzieję, że społeczność międzynarodowa i UE należycie zapobiegnie realizacji tych bezprecedensowych środków przez komitet organizacyjny igrzysk olimpijskich w Pekinie.
(Oklaski)
(FR) Panie przewodniczący, szanowni koledzy! W dniu 3 października grupa Michelin ogłosiła, że rezygnuje z produkcji opon w swojej fabryce w Toul.
Do 2009 r. prawdopodobnie zniknie ponad 800 miejsc pracy, chociaż ani rezultaty produkcji przemysłowej przedsiębiorstwa, ani jego wyniki finansowe nie wskazują, by za tymi zwolnieniami stał jakiś kryzys.
Udziałowcy wyprzedają majątek z zyskiem, opierając się na komunikacie o planowanej restrukturyzacji, podczas gdy zwykli ludzie muszą pogodzić się z faktem, że sami będą musieli ponieść koszt tej sytuacji.
Chciałabym oficjalnie na forum Izby dać wyraz swojego szacunku dla przedstawicieli związków zawodowych i pracowników, którzy - mimo stojących przed nimi bardzo ponurych perspektyw - od początku okazali ogromne poczucie odpowiedzialności.
Obecnie problemem nie jest znalezienie humanitarnego sposobu zamknięcia zakładu; chodzi o zachowanie miejsc pracy w takich obszarach, dla których może to stanowić olbrzymią stratę.
Pracownicy w Toul oczekują, że UE stworzy system ochrony i organizacji, który będzie w stanie zagwarantować prawa socjalne pracowników, pomóc ludziom wrócić do zatrudnienia i dobrze wykorzystać fundusze kompensacyjne do ponownego rozpoczęcia działalności przemysłowej.
Potrzebują flexicurity, za którą jako europejscy socjaliści się opowiadaliśmy; jednakże konieczne jest również wspieranie adaptacji do konkurencyjności przemysłowej i zbadanie metod wspierania zintegrowanej polityki przemysłowej, z korzyścią dla wszystkich regionów europejskich przechodzących proces restrukturyzacji.
Panie przewodniczący! Chciałbym zwrócić państwa uwagę na pogarszającą się sytuację na granicy iracko-tureckiej.
W niedzielę rano w kurdyjskiej zasadzce zginęło 12 tureckich żołnierzy i 32 Kurdów.
Jak już wiemy, parlament Turcji wydał zgodę na najazd na zamieszkane przez Kurdów obszary w północnym Iraku.
Jednocześnie premier Turcji, Tayyip Erdogan, stwierdził, że jego rząd jest gotów do wydania armii rozkazów ataku na bazy Partii Robotniczej Kurdystanu w północnym Iraku.
Istnieje zatem duże prawdopodobieństwo eskalacji sytuacji do poważnego konfliktu zbrojnego w północnym Iraku.
Skoro Turcja jest oficjalnie państwem kandydującym do UE, to czy nie nadszedł czas, abyśmy podjęli działania służące powstrzymaniu konfliktu zbrojnego między bojownikami kurdyjskimi a atakującymi wojskami tureckimi?
W innym przypadku sytuacja w tym delikatnym regionie faktycznie może wymknąć się spod kontroli i spowodować przerażające i nieprzewidywalne konsekwencje.
Panie Przewodniczący! W ubiegłym tygodniu Parlament Europejski gościł grupę osób chorych na sclerosis multiplex.
Problemom chorych na tę drastyczną dolegliwość poświęcone były wystawa, koncert i konferencja.
Oczekiwali oni ze strony Parlamentu pomocy w swej trudnej sytuacji, tymczasem w Brukseli spotkali się z drastycznym przejawem dyskryminacji.
Przewodnicząca stowarzyszenia z poważnymi ubytkami słuchu i wzroku, poruszająca się na wózku, korzysta z pomocy psa przewodnika.
Linie lotnicze Wizzair odmówiły przyjęcia jej z psem na pokład, mimo że w ich regulaminie jest zapis o możliwości przewozu psa przewodnika w przypadku osób niewidomych i niesłyszących, a zamówienie komputerowe biletu obejmowało również psa.
Dopiero po godzinie pertraktacji zapadła decyzja o wyjątkowym potraktowaniu tej sprawy i zabraniu pasażerki z psem.
Sytuacja ta niewątpliwie wpłynęła na pogorszenie jej stanu zdrowia.
(BG) Moja ojczyzna, Bułgaria, znajduje się w przededniu pierwszych wyborów lokalnych odbywających się po przystąpieniu do Unii Europejskiej.
Z tego względu są one inne i wiążą się z nimi wielkie oczekiwania wynikające z nowej rzeczywistości europejskiej.
Do władz lokalnych mają zostać wybrani zdolni i aktywni ludzie, którzy będą umiejętnie pracować nad funduszami UE.
Bułgaria stoi przed ogromną szansą uzyskania, jako pełny członek UE, prawie siedmiu miliardów euro w latach 2007-2013.
Jednakże zdecydowanie ważniejsze jest to, aby te środki dotarły do ludzi najbardziej ich potrzebujących, niż aby zniknęły w kufrach przedsiębiorstw czy partii politycznych.
Ponieważ Europa to Europa regionów, a decentralizacja jest procesem nieodwracalnym, zwiększa się znaczenie osób pracujących we władzach lokalnych.
Bułgaria wielokrotnie i słusznie była krytykowana za niedostateczny potencjał administracyjny oraz błędy w działaniu instytucji.
Po otrzymaniu zaufania i wiary od naszych partnerów europejskich oraz po staniu się częścią i regionem wielkiej rodziny europejskiej powinniśmy uczynić również kolejny istotny krok, czyli wybrać takich burmistrzów i wójtów, którzy będą w stanie działać nie tylko na szczeblu regionalnym i krajowym, ale także na szczeblu europejskim.
Jako przedstawicielka Bułgarii w Parlamencie Europejskim uważam, że bardzo ważne jest wybranie do władz lokalnych wysoko wykwalifikowanych i kompetentnych osób.
Wchodząc do wspólnego domu europejskiego musimy osobiście podjąć wysiłki, aby raczej uzyskać zasłużone miejsce, niż dostać je w prezencie.
(HU) Panie przewodniczący! W dniu jutrzejszym na Węgrzech przypada rocznica powstania węgierskiego z 1956 r. i walki o wolność.
Ostatnie kilka lat, podobnie jak toczące się dyskusje dotyczące charakteru nazizmu i stalinizmu oraz spowodowanych przez nie szkód, w tym również debaty w tej Izbie, pokazały, że szczęśliwsza zachodnia połowa Europy w całkowicie odmienny sposób odebrała historię, niż nowe państwa członkowskie ze środkowej Europy.
Podobnie dzień 9 maja ma dla nas odmienne znaczenie.
Dla nas była to nie tylko data wyzwolenia, ale również rozpoczęcia okupacji.
Mimo to elementami naszej wspólnej historii europejskiej stały się trzy wydarzenia, jakie miały miejsce w Europie Środkowej, akty buntu wobec Związku Radzieckiego i komunistycznych dyktatur w stylu radzieckim - powstanie węgierskie z 1956 r., praska wiosna z 1968 r. i polski ruch Solidarności.
Wyjątkowy charakter 1956 r. polega na tym, że w żadnym innym powstaniu nie uczestniczyli ludzie podnoszący broń przeciwko największej armii świata, armii radzieckiej, i w żadnym innym przypadku nie odbywało się to przy ogłoszeniu neutralności państwa.
Wszystkie cele, o które walczyli bohaterowie 1956 r. - demokracja, państwo prawa i wolność - zostały osiągnięte wraz ze zmianą ustroju.
Jeżeli jako Węgrzy możemy być z czegokolwiek w XX wieku dumni, to powinniśmy być dumni z powstania 1956 r. i roli odegranej w ponownym zjednoczeniu Niemiec.
Dziękuję za uwagę.
(RO) Stosowanie związków cyjanku jest jedną z metod stosowanych obecnie w górnictwie złota i srebra.
Chciałbym podkreślić, że skutki takiej działalności górniczej mogą prowadzić do nieodwracalnego zniszczenia ekosystemów oraz poważnych szkód dla organizmów ludzkich, ponieważ związki cyjanku należą do substancji przenikających w niezmienionej formie do wód gruntowych, które są obecnie głównym źródłem wody pitnej.
W kontekście globalnego ocieplenia, związki cyjanku odgrywają rolę w zmianie rozkładu temperatur i opadów, powodując powodzie i obsunięcia ziemi.
Wypadek, który miał miejsce w 2000 r. Rumunii, w miejscowości Baia Mare, kiedy po pęknięciu tamy na zbiorniku doszło do rozlania około 100 tysięcy m3 wody zanieczyszczonej związkami cyjanku i ciężkimi metalami, stanowił największą katastrofę w Europie Wschodniej od czasów Czernobyla.
Spowodował on zmianę prawa górniczego w Rumunii, wprowadzając w Parlamencie poprawkę zakazującą stosowania związków cyjanku w górnictwie.
Panie przewodniczący! Chciałbym, aby inne państwa Unii Europejskiej również podążyły za przykładem Rumunii, aby ostatecznie zakaz stosowania związków cyjanku stał się elementem prawa europejskiego.
Panie przewodniczący! W ten czwartek Izba będzie głosować nad budżetem na 2008 r.
Pamiętając o tym, że sprawozdanie Trybunału Obrachunkowego oczekiwane jest w przyszłym miesiącu, chciałbym zwrócić państwa uwagę na porozumienie międzyinstytucjonalne, podpisane między trzema instytucjami w 2006 r. Zgodnie z art.
44 tego porozumienia, wszystkie państwa członkowskie są zobowiązane do udzielenia poświadczenia transakcjom finansowym, w których wykorzystywane są środki UE.
Dowiedziałem się, że w ramach obecnego programu Komisja nie otrzyma przed 15 lutego 2008 r. odpowiedniej informacji z państw członkowskich.
Dopiero w tym momencie możliwe będzie określenie wspólnych standardów rachunkowości i kontroli międzynarodowej.
Oznacza to niewielkie prawdopodobieństwo otrzymania przez Trybunał Obrachunkowy koniecznej informacji w okresie kolejnych dwu lat.
To niedopuszczalne.
Jest to nie tylko sprzeczne z duchem porozumienia międzyinstytucjonalnego, ale aktualne nieosiągnięcie zadowalającego sprawozdania z audytu w znacznej mierze podważa wiarygodność tej Izby.
Wzywam pana, panie przewodniczący, do skorzystania z każdej szansy do nalegania, aby państwa członkowskie przywiązywały w przyszłości większą wagę do tego zagadnienia.
(FR) Panie przewodniczący, szanowni państwo! Organizacja Narodów Zjednoczonych ustaliła datę 10 grudnia jako ostateczny termin określenia przyszłego statusu Kosowa.
Jednakże wobec gróźb jednostronnego ogłoszenia niepodległości ze strony władz Kosowa, Serbii opowiadającej się za systemem szerokiej autonomii oraz weta Rosji dla zgłoszonej przez specjalnego wysłannika ONZ propozycji kontrolowanej niepodległości, sytuacja jest krytyczna.
Chciałbym zwrócić uwagę na kluczową rolę, jaką Unia Europejska będzie musiała odegrać w rozwiązaniu tego kryzysu.
Naszym wspólnym życzeniem jest ustanowienie przez Unię Wysokiego Przedstawiciela ds. Wspólnej Polityki Zagranicznej i Bezpieczeństwa.
Ale jaką wiarygodność może mieć takie powołanie, skoro nie jesteśmy w stanie wykonać naszej części zadania polegającego na znalezieniu szczególnego rozwiązania sytuacji w Kosowie, która wciąż jest uznawana za zagadnienie z dziedziny spraw zagranicznych, choć w rzeczywistości jest kwestią polityki wewnętrznej Unii?
Z tego względu UE musi udowodnić, że zna właściwy kierunek działań i ma jasną wizję, stanowiącą kompromis między żądaniami Serbów i Kosowian, a jednocześnie rozważnie stara się nie doprowadzić do otwarcia puszki Pandory w postaci rozpadu; konieczne jest również wypowiedzenie się o przyszłości Kosowa tak, aby jej głos był słyszalny w chórze narodów.
(HU) Panie przewodniczący! Dziękuję za umożliwienie mi zabrania głosu.
Przebywająca w tym miesiącu w Santiago delegacja Parlamentu Europejskiego do Chile spotkała się nie tylko z chilijskimi posłami, ale również z organizacjami ekologicznymi.
Ich zdaniem zachowanie przedsiębiorstw mających siedzibę w Unii Europejskiej, które prowadzą działalność w Chile, jest nader odległe od zasad ochrony środowiska popieranych przez nie w Europie.
Prawne i etyczne stanowiska w tej kwestii są jasne, ale niestety są całkowicie przeciwne.
Działania tych przedsiębiorstw mieszczą się być może w granicach prawa, ale etycznie są katastrofalne.
Kapitał europejski jest często przyciągany za granicę brakiem przepisów ochrony środowiska.
Pod wieloma względami takie przeniesienie szkodzi naszym interesom.
Z tego względu musimy wymagać przestrzegania przepisów ochrony środowiska nie tylko wewnątrz Unii Europejskiej, ale również poza nią.
To Unia Europejska musi być inicjatorem, ponieważ niepodjęcie odpowiedzialności wobec przyszłych pokoleń na arenie globalnej już obecnie powoduje materialne i niematerialne szkody dla obywateli Europy.
(SK) Proszę pozwolić mi pochwalić piątą edycję Europejskiego Tygodnia Regionów i Miast, która odbyła się w Brukseli w dniach 8-11 października 2007 r.
To wydarzenie stanowiło wyjątkową platformę dla regionów i miast w całej Unii Europejskiej.
Umożliwiła ona wymianę praktycznych doświadczeń i zdobycie wiedzy o innowacyjnych inicjatywach w dziedzinie rozwoju regionalnego.
Również my, posłowie do Parlamentu Europejskiego, mieliśmy szansę spotkania z politykami regionalnymi w trakcie interesujących wydarzeń.
Chciałabym podziękować Komitetowi Regionów, Dyrekcji Generalnej Komisji Europejskiej ds. Polityki Regionalnej oraz Komisji Rozwoju Regionalnego Parlamentu Europejskiego za zorganizowanie tego spotkania.
Chciałabym podziękować naszemu przewodniczącemu, panu Hansowi-Gertowi Pötteringowi za jego wystąpienie, które podkreśliło znaczenie tej konferencji.
Jedynie dynamiczne regiony europejskie, dysponujące mocnym kapitałem ludzkim, odważnymi i entuzjastycznymi politykami regionalnymi oraz dobrze przygotowanymi projektami, koncentrującymi się na innowacjach, tworzeniu nowych miejsc pracy i współpracy w ugrupowaniach regionalnych, będą w stanie sprostać wyzwaniom świata globalizacji.
(ET) W piątek odbędzie się otwarcie drugiego szczytu UE-Rosja w tym roku.
Choć z żadnym innym krajem nie spotykamy się tak często, to problemy wciąż istnieją.
Piątkowy szczyt nie jest pożegnalną wizytą pana Putina: w przyszłości nadal będzie on rządził Rosją.
Zamiast wychwalać go powinniśmy dyskutować nad tym, w jaki sposób urzeczywistnić partnerstwo strategiczne między Rosją a Unią Europejską.
Dla bezpieczeństwa Europy duże znaczenie miałoby rozpoczęcie współpracy w dziedzinie zarządzania kryzysowego, co zostało ustalone w trakcie spotkania w listopadzie 2003 r., w szczególności w odniesieniu do zamrożonych konfliktów.
W Portugalii należy poprosić Rosję, aby naddniestrzańskich separatystów, których Unia Europejska uznała za persona non grata, traktowała w taki sposób, jakiego oczekuje się od rzeczywistego partnera, na przykład zakazując władzom Naddniestrza przekraczania granic Rosji.
Obecnie zgraja, która wywołuje niestabilności między europejskimi sąsiadami, może swobodnie podróżować przez rosyjskie lotniska.
Podjęcie tego kroku nie wiązałoby się dla Rosji z trudnościami, a jednocześnie stanowiłoby sygnał, że Rosja będzie słuchać Europy i że jesteśmy rzeczywistymi partnerami.
Panie przewodniczący! Po jednoczących rezultatach szczytu w Lizbonie, który odbył się w zeszłym tygodniu, z przykrością należy przypomnieć, że Nikozja wciąż jest miastem europejskim podzielonym podobnie jak Berlin.
Od 1963 r. tak zwana zielona linia dzieli miasto i jego mieszkańców na tak zwanych greckich Cypryjczyków i tureckich Cypryjczyków.
Ścisłą straż nad tą linią pełnią z jednej strony wojska tureckie, a z drugiej - wojska Republiki Cypru.
Najbardziej absurdalny podział ma miejsce na ulicy Ledra, będącej zatłoczoną ulicą ze sklepami w centrum Nikozji, która jest podzielona na pół szklaną ścianą biegnącą w poprzek niej, oddzielającą greckich Cypryjczyków od tureckich Cypryjczyków.
Panie przewodniczący! Zwracam się do pana z prośbą o pilne osobiste wezwanie rządów Turcji i Cypru do dokonania historycznego kroku, bez skomplikowanych warunków wstępnych i widocznych tanich wymówek politycznych, polegającego na otwarciu ulicy Ledra i umożliwieniu greckim i tureckim Cypryjczykom swobodnego poruszania się po ich stolicy.
Niech otwarcie ulicy Ledra w Nikozji stanie się kolejnym symbolem pokoju i jedności dla ludzi w Europie i katalizatorem rozwiązania problemu cypryjskiego.
(EL) Panie przewodniczący! Na stronie internetowej Komisji została dziś opublikowana informacja, że OLAF, we współpracy z władzami austriackimi, przeciął trasę nielegalnego importu chińskich ubrań i obuwia.
Budżet Wspólnoty poniósł szkody w wysokości 200 milionów euro.
Uwzględniając tę poruszającą wiadomość, która nie dotyczy pojedynczego przypadku, lecz powtarza się w całej Europie, wzywam państwa do zwrócenia się z apelem do Komisji.
Konieczne jest wzmocnienie kontroli celnych oraz przedłużenie ograniczeń importowych poza obecny rok.
Konieczne są bardziej skuteczne środki ochrony handlu w dziedzinie obuwia.
(DE) Panie przewodniczący! Bardzo się cieszę, że jest z nami pan komisarz Dimas.
Korzystając z tej okazji chciałabym wyrazić pochwałę dla działań podjętych w zeszłym tygodniu przez Komisję, dotyczących nielegalnych wiosennych polowań na dzikie ptactwo na Malcie.
Poświęciliśmy wiele uwagi tej sprawie, nie tylko w tej Izbie, ale również w naszej Komisji Petycji.
Uważam, że istotnym krokiem jest udzielenie ostatniego ostrzeżenia władzom maltańskim.
Mam nadzieję, że przyszłą wiosną uda się nam dostrzec efekty tego cennego i rozważnego działania politycznego, a prawo europejskie będzie stosowane w praktyce w formie zaostrzonego zakazu nielegalnych wiosennych polowań.
Panie Przewodniczący! W zeszłym roku 25 państw Unii Europejskiej podpisało wspólny pakt o stabilizacji i stowarzyszeniu między Albanią a Unią Europejską.
Dziś, po 16 miesiącach od podpisania tego porozumienia, jedynie 10 krajów ratyfikowało ten dokument.
Charakterystyczne, że z tej dziesiątki aż 6 to państwa nowej Unii: Polska, Węgry, Słowacja, Słowenia, Litwa i Łotwa, oraz 4 kraje starej Unii: Hiszpania, Irlandia, Szwecja i Luksemburg.
Wypada z tego miejsca zaapelować, aby pozostałe 17 państw Unii ratyfikowało ten pakt jak najszybciej, o ile nie chcemy, aby pojęcie europejskiej solidarności uznano za frazes czy pusty slogan.
(SK) Za pośrednictwem Europejskiego Systemu Wczesnego Ostrzegania i Reagowania władze włoskie poinformowały państwa członkowskie Unii Europejskiej o wybuchu gorączki tropikalnej, rozprzestrzeniającej się za pomocą wirusa chikungunya w regionie Emilia-Romagna.
Doniesiono o 197 przypadkach wystąpienia wirusa tropikalnego.
Testy laboratoryjne potwierdziły, że 14% spośród osób chorych miało kontakt z wirusem, który spowodował śmierć jednej osoby.
Chociaż na razie nie ma powodów do paniki, to Komisja Europejska musi ponownie podjąć działania przygotowujące na wypadek dużej epidemii.
Europejskie Centrum Zapobiegania i Kontroli Chorób, monitorujące choroby zakaźne, zauważa, że sprzyjające warunki klimatyczne umożliwiają wirusowi rozprzestrzenianie się, w szczególności w regionie śródziemnomorskim.
Istnieje również duże ryzyko, że wirus przeniesie się do innych państw europejskich.
Osoby zarażone mogą zapoczątkować kolejne cykle przenoszenia choroby w innych regionach Unii.
(EL) Panie przewodniczący! W zeszłym tygodniu Arat Dink, syn Hranta Dinka, zamordowanego tureckiego dziennikarza, został uznany przez turecki sąd winnym z powodu serii napisanych przez siebie artykułów na temat ludobójstwa w Armenii.
Pan Dink, wydawca gazety "Agos”, został uznany winnym na podstawie art. 301 tureckiego kodeksu karnego.
To ten sam artykuł, który wykorzystano do skazania jego ojca.
Wobec Hranta Dinka orzeczono rok więzienia w zawieszeniu.
Z tego względu słusznie musimy zadać sobie pytanie, jakie działania podejmuje Komisja Europejska w celu przekonania Turcji do usunięcia tego artykułu ze swojego kodeksu karnego.
Szanowni państwo! Ponadto ze względu na ciągłą bezkompromisowość Turcji, jak wiele czasu naszym zdaniem Turcja jeszcze potrzebuje, zanim wreszcie zrozumie, że ciążą na niej zobowiązania europejskie i z tego względu powinna zachowywać się jak państwo demokratyczne?
Panie przewodniczący! Ze Słowacji napływają niepokojące informacje.
Dyrektorowi Muzeum Dunaju w Komárnie, panu Csabie Fehérowi, grożono dymisją.
Wśród zarzutów znajduje się również ten, że był współorganizatorem zeszłorocznej wystawy w Parlamencie Europejskim.
Ta wystawa dokumentowała cierpienia mniejszości węgierskiej pod rządami władz czechosłowackich po 1945 r. na podstawie winy zbiorowej.
Koncepcja winy zbiorowej jest całkowicie sprzeczna z normami obywatelskimi i prawami człowieka, które są sednem demokratycznych fundamentów Unii Europejskiej.
Będąc państwem członkowskim Unii Europejskiej, Słowacja całkowicie zaakceptowała te zasady.
A zatem działania władz słowackich nie tylko są policzkiem dla standardów praw człowieka, ale również pośrednio krytykują Parlament Europejski.
Słowacja musi jak najszybciej rozwiązać te sprzeczności.
(RO) Statystyki pokazują, że ludność Unii Europejskiej starzeje się.
Jedynie 35% obywateli Unii Europejskiej ma ponad 50 lat, a jedynie 16% ludności Unii Europejskiej ma mniej niż 14 lat.
Polityka demograficzna Unii Europejskiej to ta polityka, od której uzależniona jest przyszłość Europy.
Polityka demograficzna powinna polegać na dostępnych usługach zdrowotnych oraz godnych emeryturach dla emerytów, środkach służących zwiększeniu dzietności we wszystkich państwach członkowskich oraz przyzwoitych, stabilnych i dobrze płatnych miejscach pracy.
Z tego względu zwracam się do Komisji Europejskiej o opracowanie, wspólnie z państwami członkowskimi, polityki wspólnotowej i krajowych strategii w odniesieniu do polityki demograficznej.
Wyniki takich działań będą widoczne za kolejnych 20-30 lat.
Społeczna Europa potrzebuje wszystkich swoich obywateli, w szczególności zaś, aby każdy obywatel był zintegrowany ze społeczeństwem i miał godne warunki życiowe.
Z tego względu musimy powiązać ochronę ludności i polityki rozwojowe z polityką demograficzną.
(SK) W zeszły weekend Straż Węgierska była po raz kolejny jednym z najważniejszych tematów na Słowacji i Węgrzech.
Wszyscy dobrzy ludzie dążą do pokoju i zgody między wszystkimi narodami.
Ze względu na to, jakie władze obecnie rządzą na Węgrzech i Słowacji, w interesie demokracji potrzebna jest silna opozycja chrześcijańsko-demokratyczna.
Jednakże nie uda się nam wygrać, jeżeli będziemy ulegać uprzedzeniom i emocjom.
Zwracam się do rządu Węgier o poszanowanie traktatu pokojowego podpisanego z Węgrami w dniu 10 lutego 1947 r.
W tym traktacie Węgry zobowiązały się, że w przyszłości nigdy nie zezwolą na istnienie i działanie na swoim terytorium faszystowskich organizacji politycznych, militarnych lub paramilitarnych, siejących propagandę rewizjonistyczną.
Uważam, że nie można zrobić nic lepszego dla pokoju i wzajemnego zrozumienia między naszymi narodami.
Panie przewodniczący! Chciałabym odnieść się do listu wydrukowanego w zeszłym tygodniu w irlandzkiej gazecie narodowej, pod którym podpisało się między innymi kilku posłów do tego Parlamentu.
Sprawa dotyczy tego, że Irlandia będzie prawdopodobnie jedynym krajem, w którym zostanie przeprowadzone referendum nad tym, co obecnie z pewnością zostanie nazwane "traktatem lizbońskim”.
W tym liście zgłoszono trzy żądania.
Jedno z nich dotyczyło tego, że Traktat musi zostać poddany referendum obywatelskiemu w każdym państwie członkowskim.
W drugim postulacie domaga się nawet tego, aby parlamenty krajowe państw UE dokonały odpowiednich zmian prawnych i konstytucyjnych umożliwiających przeprowadzenie referendów.
Muszę przyznać, że uznaję te żądania za zadziwiające.
Co stało się z zasadą pomocniczości, w której decyzje są podejmowane na najbardziej odpowiednim poziomie, w tym przypadku na szczeblu państw członkowskich?
Podejrzewam, że w pewien pokrętny sposób ci, którzy domagają się mniejszej ingerencji Europy, sami w rzeczywistości wspierają definitywną ingerencję w sprawy państw członkowskich domagając się, aby parlamenty krajowe zmieniły swoje konstytucje i przepisy prawne celem dostosowania się do życzeń autorów listu.
To z pewnością świadczyłoby o deficycie demokratycznym!
(EL) Panie przewodniczący! Co roku z przyczyn związanych z paleniem w UE umiera 650 tysięcy ludzi.
To jak niewielka wojna.
Spośród nich 80 tysięcy osób umiera z powodu biernego palenia.
Dowiedziono, że dym zawiera 4 tysiące substancji, spośród których 50 jest rakotwórczych.
Dziesiątki lat temu społeczność lekarska udowodniła negatywne i być może śmiertelne skutki palenia.
Naszym obowiązkiem jest podjęcie próby ograniczenia palenia, a w szczególności zapobieżenia rozpoczęciu palenia przez młodych ludzi.
Jeżeli ma się nam to powieść, potrzebujemy mocnych przepisów.
Należy zakazać palenia w miejscach publicznych.
Konieczne jest monitorowanie, przebadanie i zdelegalizowanie przemysłowych dodatków do tytoniu.
Potrzebujemy monitorowania i rygoru w miejscach sprzedaży.
Jesteśmy to winni 70% ludności UE, która nie pali, oraz ogromnej większości palaczy, którzy chcą rzucić palenie.
Panie przewodniczący! Wspólnie z wieloma posłami do tej Izby, być może w rzeczywistości nawet z większością, biorąc pod uwagę nasze rezolucje, jestem przerażony faktem, że Unia Europejska ma zamiar zezwolić na zaproszenie tyrana Zimbabwe, Mugabego, na odbywający się w Lizbonie w grudniu szczyt UE-Afryka.
Komisarz Michel informuje mnie, że powodem takiego postępowania, który nazwałbym dość przewrotnym, jest fakt, że nie powinniśmy dążyć do izolacji pana Mugabe, ponieważ to jedynie wzmacnia jego wizerunek, a UE chce być postrzegana jako globalny partner strategiczny.
Zapraszanie Mugabego do Lizbony stanowi afront wobec naszych zasad i stoi w jawnej sprzeczności ze stanowiskami głoszonymi przez samą UE.
Porażką naszej dyplomacji jest to, że jakikolwiek rząd afrykański nadal uznaje Mugabego.
Panie przewodniczący! Wiem, że podziela pan nasze obawy dotyczące przerażającej sytuacji w Zimbabwe.
Czy mogę pana poprosić o dwie rzeczy: po pierwsze, o ponowne przekazanie silnego poczucia tej Izby, że Mugabe nie powinien być zapraszany w grudniu do Lizbony, oraz po drugie, o poszanowanie życzeń tej Izby i nieuczestniczenie w jakimkolwiek szczycie UE, na który zaproszony zostanie Mugabe lub jacyś inni niepożądani politycy z Zimbabwe?
Panie Przewodniczący!
W trakcie dzisiejszych obrad Parlamentu Europejskiego rozpatrywane będzie sprawozdanie pana Richarda Corbetta w sprawie zmian do art. 173 Regulaminu Parlamentu Europejskiego dotyczącego pełnego sprawozdania z obrad.
W moim przekonaniu poszukiwania komisji idą nie w tym kierunku, w którym powinny.
Uprawnia mnie do tego stwierdzenie, że zapis art. 96 mówi, że "Parlament zapewnia jak największą przejrzystość swoich działań”, tak więc wszelkie próby ograniczania przekazu i udostępniania informacji narodom Unii Europejskiej godzi w podstawowe prawa, jest sprzeczne z ideą Unii, regulaminem Parlamentu Europejskiego, z dotychczasowymi ustaleniami i narusza podstawowe prawa człowieka w Unii Europejskiej.
Chyba nie po to budujemy Unię Europejską, żeby w niej dyskryminowane były narody mniej liczebne i słabsze kulturowo, a jeżeli tak, to należało to powiedzieć przed akcesją.
Nie jest argumentem także fakt powoływania się na koszty, na środki finansowe.
Wydajemy na obiekty zbędne, na administrację tyle pieniędzy, że powinno być nas stać także na komunikowanie się ze społeczeństwem.
Panie przewodniczący! Niedawno, w dniu 18 października w Lizbonie odbyła się największa demonstracja od 20 lat, w trakcie której 200 tysięcy osób zwołanych przez Generalną Konfederację Pracowników Portugalskich potępiło neoliberalne polityki Unii Europejskiej, powiedziało "nie” wobec flexicurity, protestowało przeciwko bezrobociu, wykluczeniu społecznemu i ubóstwu, w którym żyje ponad 20% obywateli Portugalii, oraz domagało się Europy socjalnej.
Przywódcy europejscy nie mogą zignorować tej ważnej demonstracji.
Z tego względu popieramy Generalną Konfederację Pracowników Portugalskich i jej członków oraz wyrażamy nasze zaangażowanie dla walki o ochronę godności ludzi pracy.
Panie przewodniczący! Howard Stern - przepraszam, tygodnik Stern ujawnił "prywatne fragmenty” społeczeństwa niemieckiego poprzez opublikowanie w ostatnim wydaniu informacji, że co czwarty Niemiec wciąż wierzy, że narodowy socjalizm miał pewne zalety.
Cóż, jeżeli to prawda, może to oznaczać, że albo co czwarty Niemiec na tej półkuli widzi zalety narodowego socjalizmu, co byłoby samo w sobie skandalem, albo obecna delegacja Niemiec do Parlamentu Europejskiego nie odzwierciedla głosu całego narodu.
Niedawno Niemcom przyznano 96 foteli.
Uwzględniając statystykę ujawnioną w Sternie, być może mądrzejszym posunięciem byłoby przyznanie temu krajowi jedynie trzech miejsc, aby nie było szansy na ten czwarty!
Jednakże w jednym punkcie zgadzam się z panem Schulzem: w zjednoczonej Europie pod żadnym względem nie ma miejsca dla doktryny nacjonalizmu.
Jednakże pan Schulz powinien powinien bliżej przyjrzeć się kulisom chuligaństwa w Niemczech.
Z mojego punktu widzenia, jako Polaka, chciałbym, aby wszyscy posłowie niemieccy wypowiadali się przeciwko nacjonalizmowi w taki sposób, jak pan Schulz.
Panie Przewodniczący! W porządku psychologicznym takie uczucia, jak odpowiedzialna miłość do drugiego człowieka, rodziny czy ojczyzny, określana mianem patriotyzmu, obok innych uczuć wyższych, świadczą o wysokim stopniu rozwoju osobowego.
Uczucia wyższe, w odróżnieniu od prymitywnych emocji wyrażanych także przez zwierzęta, mają nawet inną reprezentację w mózgu.
Patriotyzm objawia się w umiłowaniu i pielęgnowaniu narodowej tradycji, kultury, języka, a jako postawa szacunku i oddania własnej ojczyźnie przeciwstawia się nacjonalizmowi i szowinizmowi, które cechuje nienawiść wobec innych.
Patriotyzm nie pozwala obrażać narodu i ojczyzny.
Charakteryzuje się przede wszystkim otwartością na inne narody, uznanie ich prawa do suwerenności i niepodległości.
Przypominam charakterystykę patriotyzmu zwłaszcza po wystąpieniach niektórych lewicowych deputowanych, którzy obrażają rządy narodowe i postawy patriotyczne, być może nie rozumiejąc różnicy między miłością do ojczyzny a nienawiścią charakteryzującą takie postawy, jak szowinistyczne.
Zwłaszcza w sytuacji integracji europejskiej należałoby odróżniać te zupełnie odmienne, jednak przez wielu mylone pojęcia.
Panie przewodniczący! Znalezienie rozwiązania w dziedzinie dostaw energii jest jednym z największych i najważniejszych problemów stojących przed Unią Europejską, powiązanym z obawami dotyczącymi zmian klimatu.
Główne obawy dotyczą bezpieczeństwa dostaw oraz wzrostu kosztów, przy jednoczesnym wzroście cen o 100% w okresie ostatnich pięciu lat.
Cóż, te wyzwania są szczególnie duże z punktu widzenia Irlandii.
Zmagamy się ze zwiększonym zapotrzebowaniem na energię i dodatkowo dużą zależnością od importowanych paliw kopalnych.
Jesteśmy uzależnieni w 90%.
Musimy poczynić znaczne inwestycje w infrastrukturę, pracować nad liberalizacją rynku i ograniczyć nasze emisje gazów cieplarnianych.
Parlament debatuje nad planem działań służącym wdrożeniu polityki energetycznej dla Europy.
W Irlandii ustanawiamy ogólnoirlandzki rynek energii, łącząc rynki energetyczne północy i południa.
To dobrze, ale niewystarczająco.
Wielkość rynku wciąż jest za mała.
Dla uzyskania zharmonizowanego rynku energii kluczowe znaczenie dla Irlandii mają łączniki z resztą Unii Europejskiej, ale to kosztuje, a ja zwracam się do rządu Irlandii o sprawdzenie możliwości wykorzystania funduszy spójności w celu realizacji tej inwestycji, ponieważ jest ona konieczna dla kontynuacji wzrostu gospodarczego.
Na tym kończymy ten punkt porządku dziennego.
Dyrektywa ramowa dotycząca zrównoważonego stosowania pestycydów - Strategia tematyczna w sprawie zrównoważonego stosowania pestycydów - Wprowadzanie do obrotu środków ochrony roślin (debata)
Następnym punktem obrad jest wspólna debata na temat
sprawozdanie Christy Klaß, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności, w sprawie wniosku dotyczącego dyrektywy Parlamentu Europejskiego i Rady ustanawiającej ramy wspólnotowego działania na rzecz osiągnięcia zrównoważonego stosowania pestycydów - C6-0246/2006 -,
sprawozdanie Ireny Belohorskiej, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności, w sprawie strategii tematycznej w sprawie zrównoważonego stosowania pestycydów (2007/2006 (INI)), oraz
sprawozdanie Hiltrud Breyer, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności, w sprawie wniosku dotyczącego rozporządzenia Parlamentu Europejskiego i Rady dotyczącego wprowadzania do obrotu środków ochrony roślin - C6-0245/2006 -2006/0136 (COD)).
komisarz. - (EL) Panie przewodniczący! Na wstępie chciałbym podziękować Parlamentowi Europejskiemu, a w szczególności sprawozdawczyniom, pani Belohorskiej i pani Klaß, za ich nadzwyczaj dokładną pracę.
Podziękowania należą się również Komisji Ochrony Środowiska Naturalnego, Zdrowia Publicznego i Bezpieczeństwa Żywności, panu Ebnerowi i Komisji Rolnictwa i Rozwoju Wsi oraz panu Corbeyowi i Komisji Przemysłu, Badań Naukowych i Energii za sprawozdania i opinie wygłoszone w trakcie pierwszego czytania.
W okresie ostatnich 30 lat polityki i przepisy UE w sprawie ochrony zdrowia publicznego i środowiska naturalnego pozwoliły nam dokonać ogromnego postępu, znacznie ograniczając zagrożenia związane z pestycydami.
Jednakże obecna legislacja koncentruje się z jednej strony na zatwierdzaniu i dopuszczaniu produktów do obrotu, a z drugiej strony na monitorowaniu pozostałości produktów w żywności i paszy zwierzęcej.
Między tymi dwoma punktami skupienia żadne przepisy nie regulują okresu stosowania pestycydów.
Jednakże to właśnie kluczowy etap; w trakcie tego etapu zagrożone są zdrowie publiczne i środowisko naturalne.
Programy monitorowania wdrożone przez państwa członkowskie odnalazły ślady pestycydów nie tylko w żywności i paszy zwierzęcej, ale również w samym środowisku naturalnym, w stężeniach przekraczających limity ustanowione w przepisach europejskich.
Ponadto stało się jasne, że pestycydy są przyczyną poważnego zaniepokojenia obywateli Europy.
Z tego względu powinniśmy lepiej starać się zwiększyć poziom ochrony obywateli europejskich i naszego środowiska naturalnego.
Strategia tematyczna w sprawie zrównoważonego stosowania pestycydów oraz towarzysząca jej dyrektywa ramowa są elementami ogólnego zagadnienia ochrony zdrowia ludzkiego i środowiska naturalnego przed pestycydami.
W proponowanej przez Komisję dyrektywie ramowej najważniejsze znaczenie mają następujące punkty.
Po pierwsze, każde państwo członkowskie opracuje krajowy plan działań, określający cele, środki i harmonogram działań służących ograniczeniu zagrożeń i zależności od pestycydów.
Po drugie, osoby zawodowo stosujące pestycydy, do których należą przede wszystkim rolnicy, dystrybutorzy i doradcy, będą musieli mieć dostęp do odpowiednich szkoleń.
To zapewni im odpowiednią wiedzę w zakresie zagrożeń związanych z pestycydami oraz stosowania metod alternatywnych.
Konieczne jest również podniesienie poziomu świadomości społecznej w zakresie zagrożeń związanych ze stosowaniem pestycydów.
Po trzecie, konieczna będzie regularna kontrola i właściwe korzystanie z profesjonalnego osprzętu do oprysków pestycydami.
Po czwarte, stosowanie oprysków z powietrza zostanie zakazane, ale państwa członkowskie będą miały możliwość zastosowania wyjątków w nielicznych przypadkach, gdzie opryski z powietrza są jedynym praktycznym rozwiązaniem.
Po piąte, zostaną podjęte specjalne działania służące ochronie ogółu społeczeństwa i wrażliwych części populacji, jak również systemów zaopatrywania w wodę i obszarów geograficznych, na przykład należących do sieci Natura 2000.
Takie działania mogą między innymi obejmować tworzenie stref buforowych lub zakaz czy ograniczenie stosowania pestycydów.
Po szóste i ostatnie, choć równie ważne, musimy wspierać techniki rolne, które obejmują niskie dawki pestycydów.
Umożliwi to wdrożenie zintegrowanej kontroli nad szkodnikami, która stanie się obowiązkowa od 2014 r.
Inne środki zalecane w strategii tematycznej zostały już uwzględnione lub zostaną niedługo uwzględnione w innych aktach prawnych.
Obejmują one propozycję uregulowania wprowadzania do obrotu środków ochrony roślin.
To uregulowanie spowoduje jeszcze większe ograniczenie szkodliwych substancji aktywnych krążących na rynku, w szczególności dzięki ocenie porównawczej i stosowaniu zasady zastępowalności.
To propozycja mojego kolegi, pana Kyprianou, którą również omawiamy dzisiaj wieczorem na podstawie sprawozdania pani Breyer.
Istnieje również propozycja uregulowania zbierania danych statystycznych w sprawie środków ochrony roślin.
Ta propozycja ma kluczowe znaczenie; ustanawia wskaźniki służące pomiarowi postępu w zakresie ograniczania ryzyka.
Propozycja jest obecnie przedmiotem dyskusji w odpowiedniej komisji Parlamentu.
Istnieje również projekt nowej dyrektywy określającej podstawową specyfikację wyposażenia do oprysków w celu ich wprowadzenia do obrotu.
Projekt uzupełni istniejące przepisy w zakresie konserwacji i regularnej kontroli wyposażenia do oprysków.
Panie przewodniczący! Na zakończenie proszę pozwolić mi podkreślić, jak ważnym elementem proponowanej dyrektywy w sprawie zrównoważonego stosowania pestycydów jest zintegrowana ochrona przed szkodnikami.
W projekcie Komisji to działanie ma fundamentalne znaczenie; było ono przedmiotem debaty innych podkomisji parlamentarnych.
Nikt nie ma wątpliwości, że musimy ograniczyć zależność od pestycydów i zwrócić się ku bardziej przyjaznym środowisku alternatywnym metodom ochrony roślin i kontrolowania szkodników.
Zintegrowana ochrona i kontrola nad szkodnikami są najskuteczniejszymi metodami osiągnięcia tego celu.
Z tego względu zachowanie tego elementu naszej propozycji ma szczególne znaczenie i powinien on stać się elementem obowiązkowym dla państw członkowskich od 2014 r.
komisarz. - (EL) Panie przewodniczący! Będziemy dziś omawiać rzeczywiście trudne, ale istotne zagadnienie.
Na wstępie chciałbym podziękować wszystkim, którzy przyczynili się do umożliwienia nam dzisiaj tej debaty, w szczególności sprawozdawczyni, pani Breyer.
To było zawsze trudne zagadnienie.
Konieczne jest zachowanie równowagi.
Konieczne jest zwiększenie poziomu ochrony zdrowia i środowiska naturalnego, a jednocześnie uproszczenie procedur i zmniejszenie kosztów administracyjnych, aby umożliwić większą konkurencyjność i innowacyjność.
Jestem przekonany, że projekt Komisji pomoże w osiągnięciu tych dwu celów, ponieważ uzupełnia on rynek wewnętrzny.
Czyni to poprzez ustanowienie systemu elastycznego wzajemnego uznawania stref oraz umożliwiając państwom członkowskim podejmowanie działań i wprowadzanie ograniczeń w przypadkach szczególnego zagrożenia dla zdrowia i środowiska naturalnego, bez względu na to, czy występuje ono w całym państwie członkowskim, czy w jego części.
Panie przewodniczący, szanowni państwo! To fakt, że środki ochrony roślin odgrywają istotną rolę w rolnictwie, uprawach rolnych, leśnictwie i warzywnictwie.
Chciałbym, abyśmy ich nie potrzebowali, ponieważ z pewnością mają wpływ na zdrowie ludzi i zwierząt oraz środowisko naturalne.
Z tego względu musimy zapewnić, że wszelkie odpowiednie przepisy są skuteczne i wyważone.
Obowiązujące prawo pochodzi z 1991 r.
Na podstawie sporządzonego w 2001 r. sprawozdania Komisji w sprawie funkcjonowania prawa i możliwości jego poprawy, zarówno Parlament Europejski, jak i Rada zwróciły się do Komisji o przedłożenie propozycji zmiany dyrektywy.
Ośmielam się twierdzić, że nikt nie wątpi w konieczność aktualizacji istniejących przepisów.
Proszę pozwolić mi podziękować zainteresowanym organom we wszystkich sektorach i wspomnieć o istotnym wkładzie, który wniosły w ramach wstępnego projektu tej propozycji.
Komisja przeprowadziła również wszechstronną ocenę skutków.
Niewątpliwie najważniejszym priorytetem jest osiągnięcie możliwie jak najwyższego poziomu ochrony zdrowia ludzi i zwierząt oraz środowiska naturalnego.
Zostanie to osiągnięte dzięki kilku postanowieniom: ustanowieniu jasnych, ścisłych kryteriów zatwierdzania substancji aktywnych; przyznaniu Europejskiej Agencji Bezpieczeństwa Żywności głównej roli w procesie oceny substancji aktywnych; oraz zobowiązaniu rolników do przechowywania dokumentów dotyczących stosowania środków ochrony roślin, w celu ich udostępnienia na żądanie swoim sąsiadom i podmiotom gospodarki wodnej.
Władze państw członkowskich muszą również zintensyfikować kontrolę nad wykorzystaniem środków ochrony roślin w handlu i ich stosowaniu, a Komisja zbada i zweryfikuje, jak efektywne są kontrole przeprowadzane przez państwa członkowskie.
Dalsze badania na zwierzętach będą całkowicie zakazane.
W celu wspierania zrównoważonego rolnictwa najbezpieczniejsze rozwiązania alternatywne zastąpią najbardziej niebezpieczne produkty.
W ten sposób dzięki propozycji zostaną stworzone bezpieczne ramy stosowania środków ochrony roślin w UE oraz wzmocni się działania służące ochronie środowiska.
Propozycja funkcjonuje w taki sam sposób, jak strategia lizbońska, ponieważ zmniejszy również koszty administracyjne.
Procedura będzie krótsza i skuteczniejsza, a jednocześnie - co uważam za ważne - pozwoli zachować poziom bezpieczeństwa i ochrony zdrowia i środowiska naturalnego.
Państwa członkowskie nie będą już działać w odosobnieniu, ponieważ wzajemne uznawanie zatwierdzeń będzie teraz raczej zasadą niż wyjątkiem.
W ten sposób uniknie się podziału rynku wewnętrznego środków ochrony roślin i zaprzestanie dzielenia rynku produktów rolnych.
Zmiany zasad ochrony danych spowodują większą przejrzystość i bardziej sprawiedliwą konkurencję, bez ograniczania badań naukowych i innowacji.
Proponowane rozporządzenie jest jednym z kluczowych elementów ogólnej strategii Komisji w dziedzinie pestycydów.
Uzupełnia ono projekt dyrektywy w sprawie zrównoważonego stosowania pestycydów, który już został omówiony przez mojego kolegę, pana Dimasa.
Na koniec proszę pozwolić mi wspomnieć o dużej liczbie zgłoszonych poprawek.
To niezbyt zaskakujące przy tak złożonym zagadnieniu i być może nie uzgodniliśmy jeszcze w pełni naszych stanowisk.
Optymistycznie uważam, że niedługo uda się nam zrealizować kilka kolejnych etapów procedury.
W międzyczasie Komisja może zaakceptować niektóre poprawki, jednocześnie odrzucając inne.
Parlamentowi i posłom do PE udostępnia się kompletną listę, wraz z opinią Komisji w sprawie każdej poprawki i odpowiednim wyjaśnieniem.
Nie mam zamiaru osobno omawiać każdej poprawki, ponieważ z pewnością nie ma na to czasu.
Zwracam się o włączenie tej listy do protokołu z posiedzenia.
Panie przewodniczący, szanowni państwo! Oczekuję konstruktywnej i interesującej debaty.
sprawozdawczyni. - (DE) Panie przewodniczący, panowie komisarze Dimas i Kyprianou, szanowni państwo! Z zadowoleniem przyjmuję wniosek Komisji ustanawiający ramy wspólnotowego działania na rzecz osiągnięcia zrównoważonego stosowania pestycydów, a moje dzisiejsze uwagi ograniczą się do tej części całego pakietu.
To szeroka dziedzina, w której nadal w Europie koniecznych jest wiele dostosowań, z korzyścią dla konsumentów i użytkowników, a w szczególności z korzyścią dla środowiska naturalnego.
Zróżnicowane przepisy w Unii Europejskiej nie tylko tworzą zróżnicowane standardy bezpieczeństwa, ale również są przyczyną błędnej i zaburzonej konkurencji.
Na szczęście zagrożenie zniszczeniem całorocznych zbiorów przez szkodniki należy w Europie do przeszłości.
Jednakże obecnie musimy stawić czoła nowym ogromnym wyzwaniom, na które musimy zareagować za pomocą rozważnej polityki ochrony roślin.
Populacja świata zwiększa się, a żywność staje się na całym świecie coraz rzadszym dobrem.
Zmiany klimatu zmieniły warunki, w jakich prowadzi się działalność rolniczą: pojawiają się nowe szkodniki, a katastrofy naturalne dziesiątkują uprawy.
Z tego względu obecnie kluczowe znaczenie nadal ma zabezpieczenie upraw, a stosowanie środków ochrony roślin pomaga osiągnąć ten cel.
W przypadku środków ochrony roślin, podobnie jak w odniesieniu do wielu innych rzeczy w życiu, to wielkość dawki tworzy truciznę.
Choć tabletka nasenna jest dobrodziejstwem, to wiele tabletek nasennych może mieć śmiertelne skutki.
Należy zapewnić, że środki ochrony roślin są stosowane właściwie i profesjonalnie, ponieważ niewłaściwe użytkowanie jest niebezpieczne.
Odnosi się to nie tylko do obszarów wiejskich, ale również do przestrzeni publicznych, na przykład parków, placów zabaw, boisk sportowych, ścieżek czy torów kolejowych.
Sednem tej dyrektywy są informacja, kształcenie i wiedza na temat skutków stosowania pestycydów, związanych z nimi korzyści, ale również zagrożeń.
Konieczne jest szkolenie i informowanie sprzedawców i użytkowników środków ochrony roślin.
Za pomocą krajowych planów działań państwa członkowskie muszą zapewnić zrównoważone stosowanie środków ochrony roślin.
W tym celu muszą dążyć do osiągnięcia zgodności z innymi przepisami wspólnotowymi.
Dobrze zbadane i bezpieczne wyposażenie do oprysków zapewni ukierunkowaną ochronę roślin, której celem jest zminimalizowanie wszelkich zagrożeń.
Odgórne ograniczenie procentowe w odniesieniu do całej palety środków ochrony roślin jest sprzeczne z celem dobrej praktyki rolniczej i zintegrowanej ochrony przed szkodnikami.
Panie komisarzu Dimas, potrzebujemy obu tych czynników i nadal będziemy potrzebować dobrej praktyki rolniczej i zintegrowanej ochrony przed szkodnikami, ponieważ potrzebujemy dynamiki.
Ponadto restrykcyjne uregulowania dotyczące zatwierdzania zostały sprowadzone do absurdu.
Nie wolno w ogóle zatwierdzać produktów przynoszących szkodliwe skutki; zmniejszenie ich stosowania o połowę nie jest wystarczające.
Jednakże jeżeli środki ochrony roślin przeszły przez surową procedurę zatwierdzenia, ograniczenie ich stosowania o pewien odgórnie określony procent byłoby nielogiczne.
Co więcej, jak dotąd nikt nie był w stanie mi dokładnie wytłumaczyć, w jaki sposób planuje się kontrolować i obliczać takie ograniczenie.
To samo odnosi się do ochrony środowiska wodnego.
Arbitralne wyznaczenie standardowych stref buforowych wokół zbiorników wodnych nie ma sensu.
W tej sprawie konieczne jest zachowanie zróżnicowanego podejścia.
Strefy buforowe muszą być dostosowane do sytuacji geograficznej, charakterystyki gleby i roślin, które wymagają ochrony.
Takie podejście zostało już przyjęte w instrukcjach użytkowania, które są dołączane do różnych środków ochrony roślin.
Panie komisarzu, wspomniał pan o opryskach upraw z powietrza.
Dla winnic znajdujących się na stromych zboczach wzdłuż brzegów rzeki Mozeli w moim ojczystym regionie bądź faktycznie dla plantacji ryżu w południowej Europie nie ma alternatywy.
W tych regionach opryski upraw z powietrza są niezbędne.
Jednakże konieczne jest uregulowanie wykorzystania helikopterów do oprysków upraw.
Konieczne jest zachowanie szczególnej troski w obszarach wrażliwych, na przykład w parkach oraz na publicznych czy szkolnych placach zabaw.
W takich obszarach stosowanie pestycydów należy utrzymać na poziomie minimalnym, a pierwszeństwo powinny mieć substytuty niechemiczne.
Moim zdaniem mogłoby to nawet oznaczać wysłanie całej klasy szkolnej do pielenia terenów szkolnych.
Całkowity zakaz stosowania środków ochrony roślin w obszarach, w których występują szczególne gatunki flory i fauny byłoby sprzeczne z celami ochrony siedlisk.
W rzeczywistości pestycydy są niezbędne dla zachowania tych siedlisk.
Środki ochrony roślin są drogie, a żaden rolnik nie będzie stosował ich w większej ilości, niż jest absolutnie konieczna.
Dodatkowe podatki zaburzają konkurencję na rynku światowym.
Ich skutkiem byłoby kupowanie tańszych produktów spoza UE, co nie przysłużyłoby się dążeniu do trwałości.
Chcemy osiągnąć tę samą ochronę i ten sam standard w całej UE.
W wielu państwach proponowane środki były przez pewien czas przykładami dobrych praktyk.
Z tego względu absolutnie konieczna jest harmonizacja zasad regulujących stosowanie środków ochrony roślin, a zatem podejście Komisji jest właściwe.
Teraz wszystko zależy od nas - i możemy potraktować to jako zaproszenie - aby nadać bieg dyrektywie, która możliwie jak najbardziej ogranicza ciężar administracji, a jednocześnie jest zgodna z naszymi dążeniami.
Zwracam się o państwa poparcie.
(FR) Panie przewodniczący! Zwróciłam się o głos, ponieważ niezupełnie rozumiem, co się tu dzieje.
Brałam udział w dyskusjach nad tymi różnymi sprawozdaniami, toczonymi w Komisji Środowiska, ale wydawało mi się, że stanowisko zaprezentowane właśnie przez panią Klaß nie odzwierciedlało sprawozdania jednoznacznie przyjętego przez Komisję, ale raczej jej osobistą opinię.
Z tego względu chciałabym dowiedzieć się, czy mogę mieć nadzieję na bardziej obiektywne przedstawienie stanowiska Komisji Środowiska w sprawie tego bardzo ważnego sprawozdania.
sprawozdawczyni. - (DE) Panie przewodniczący! Chciałabym poinformować panią Isler Béguin, że w Komisji Ochrony Środowiska Naturalnego, Zdrowia Publicznego i Bezpieczeństwa Żywności nie było jednomyślności w głosowaniu, że zdecydowanie przyjęliśmy inne stanowisko, a większość mojej grupy sprzeciwiała się opinii, o której pani mówi.
Z pewnością podkreśliłam, że popieram wniosek Komisji.
sprawozdawczyni. - (SK) Strategia tematyczna w sprawie zrównoważonego stosowania pestycydów, będąca nielegislacyjnym dokumentem politycznym dołączonym do dyrektywy, stanowi reakcję na fakt, że zagrożenia związane ze stosowaniem pestycydów nie zmniejszają się.
Obecne poziomy pozostałości w produktach żywnościowych przekroczyły dopuszczalne wartości: 44% owoców jest zanieczyszczonych pestycydami, z czego 5,5% zawiera maksymalny poziom pozostałości.
Nadmierna ilość pozostałości została stwierdzona nawet w owocach sprzedawanych na terenie Parlamentu Europejskiego.
Celem mojego sprawozdania jest zminimalizowanie zagrożeń i ryzyka dla zdrowia i środowiska związanego ze stosowaniem pestycydów.
Po pierwsze chciałabym podkreślić, że stosowanie pestycydów powoduje rozwój nowotworów złośliwych lub szkody immunologiczne i inne defekty neurotoksyczne.
Z tego względu byłam zaskoczona (niestety, nieprzyjemnie zaskoczona), że w swoim tekście Komisja jedynie lakonicznie wspomina o zagrożeniach zdrowotnych związanych ze stosowaniem pestycydów, w szczególności ich efektami kumulatywnymi.
Grupami najbardziej zagrożonymi są kobiety w ciąży, dzieci i płody.
Chociaż opowiadam się za ochroną roślin, to uważam, że przede wszystkim musimy chronić zdrowie ludzkie.
Istnieje wyraźne powiązanie ze zmianami klimatu.
Globalne ocieplenie spowoduje zwiększenie liczby szkodników: nie możemy bez końca zwiększać ilości stosowanych pestycydów.
Najważniejszym elementem całego procesu są krajowe plany działań, zawierające indywidualne cele państw członkowskich w zakresie ograniczania ryzyka.
Uważam, że propozycja Komisji odrzucająca ilościowe cele redukcji stosowania jest niewystarczająca.
Określenie "ograniczenie ryzyka, zagrożeń i zależności od pestycydów” jest sformułowane nieprecyzyjnie i nie zachęci państw członkowskich do zmniejszenia ilości stosowanych pestycydów.
Strategia tematyczna jest dokumentem ogólnym i nie zapewnia szczegółowego rozwiązania służącego obliczaniu ilości.
Jednakże wraz z moimi kolegami proponujemy następujące rozwiązanie dla dyrektywy: ograniczenie o 50% w odniesieniu do najbardziej niebezpiecznych substancji, które w przypadku stosowania w dużych ilościach są rakotwórcze i mutagenne; obecnie nie ma potrzeby ograniczania stosowania pestycydów biologicznych i pestycydów stanowiących niewielkie zagrożenie; tak zwany wskaźnik częstotliwości stosowania będzie stosowany wobec innych pestycydów.
Indywidualna charakterystyka i warunki poszczególnych państw członkowskich zostaną uwzględnione.
Należy podkreślić, że wskaźniki ilościowe w krajowych planach działań nie narzucają jednakowego ograniczenia stosowania pestycydów we wszystkich krajach.
Uwzględnią one szczególne warunki geograficzne i systemy uprawy ziemi rolnej danego państwa.
Prawdą jest, że automatyczne ograniczenie ilości nie zawsze musi powodować zmniejszenie zagrożenia; jednakże tak dzieje się w wielu przypadkach.
Strategia tematyczna i dyrektywa muszą odnosić się zarówno do środków ochrony plonów, jak i do środków biobójczych.
Konieczne jest wzmocnienie ochrony środowiska wodnego przed zanieczyszczeniem pestycydami za pomocą ustanowienia stref buforowych wokół zbiorników wodnych.
Chociaż popieram zakaz wykonywania oprysków z powietrza, zgadzam się, że w niektórych warunkach, kiedy brak bardziej odpowiednich alternatyw, możliwe będzie przyznanie odstępstwa.
W przypadku stosowania oprysków z powietrza, w odpowiedni sposób informuje się opinię publiczną o terminie oprysków, obszarze i stosowanej substancji.
Strategia nie jest wymierzona w rolników.
Uważam, że wszystkie powyższe środki można zrealizować bez radykalnego zmniejszenia budżetu rolników.
Zostało to udowodnione na podstawie duńskich doświadczeń.
Wszyscy musimy zdać sobie sprawę, jak duże znaczenie dla rolników ma ich konkurencyjność, i musimy zapewnić, że ich produkty nie zostaną zastąpione produktami rolników z państw rozwijających się.
Na zakończenie proszę pozwolić mi przedstawić moją opinię w sprawie poprawek.
Nie mogę zgodzić się z poprawką 4, która dąży do zmiany nazwy całej strategii tematycznej.
Chociaż chciałabym, aby pestycydy były stosowane rozważnie, to uważam, że powinniśmy pozostawić obecną oficjalną nazwę całego dokumentu: przecież to oficjalna nazwa występująca w Dzienniku Urzędowym i moim zdaniem jest ona odpowiednia.
Chciałabym również wspomnieć o poprawkach 3 i 5, które odnoszą się do stref mieszkaniowych.
W poprawce 3 proponuje się dodanie określenia "miejski”: dla mnie oznacza to "strefę podmiejską” i w ten sposób wyklucza osoby mieszkające w obszarach wiejskich.
Określenie "strefa mieszkaniowa” jest zarówno niejasne, jak i nieprecyzyjne.
Proponuję również zmianę językową w ust. 8, ponieważ określenie "praktykujący” jest złym tłumaczeniem; w języku francuskim oznacza nawet lekarza.
Kończę już, panie przewodniczący, i na koniec chciałabym serdecznie podziękować wszystkim, którzy pracowali nad tym sprawozdaniem.
sprawozdawczyni. - (DE) Panie przewodniczący, panie komisarzu, szanowni państwo! Mam zaszczyt przedstawić sprawozdanie, które jutro da Parlamentowi szansę zagłosowania nad przełomem służącym podniesieniu poziomu ochrony zdrowia, środowiska i konsumenta.
Według Eurobarometru, stosowanie pestycydów jest przedmiotem dużych obaw konsumentów europejskich, co Komisja wzięła pod uwagę.
W Europie rocznie stosuje się ponad 220 tysięcy ton pestycydów.
To 25% światowego zużycia pestycydów na jedynie 4% światowych obszarów upraw.
Moim zdaniem sednem tego rozporządzenia powinno być wyeliminowanie pestycydów wiążących się z wysokim ryzykiem.
Są to te pestycydy, które mają właściwości rakotwórcze, mutagenne lub toksyczne dla reproduktywności, jak również wywołujące efekty neurotoksyczne, immunotoksyczne lub hormonalne.
Przedmiotowe rozporządzenie w ogromnym stopniu przyczyni się do zwiększenia bezpieczeństwa pestycydów, ale musimy również ustanowić zasady odnoszące się do mniej niebezpiecznych pestycydów.
Te substancje aktywne, które najczęściej wykrywa się w stężeniach przekraczających unijne limity pozostałości, nie powinny być dopuszczone do obrotu, ponieważ obawiam się, że w ten sposób dowodzą, iż nie da się ich kontrolować.
Cieszymy się również, że w proponowanym rozporządzeniu ma zostać zapisana zasada substytucji, która już w czasie zapisywania we wspólnotowym rozporządzeniu w sprawie chemikaliów stanowiła kluczowy element dla osiągnięcia lepszej ochrony zdrowia, ponieważ substytucja jest szczególnie silnym bodźcem dla konkurencji w przemyśle pestycydów.
Wygłaszanie ostrzeżeń, że niemal połowa wszystkich pestycydów może zniknąć z obrotu, jest skandalem i wyłącznie panikarstwem.
Chciałabym podziękować Komisji za ustanowienie tak restrykcyjnych kryteriów zastępowalności, ponieważ potrzebujemy dziesięć razy lepszych pestycydów.
Zgodnie z propozycją Komisji Ochrony Środowiska Parlamentu, powinny one być dopuszczane na okres nie dłuższy niż 5 lat.
Jednakże propozycja Komisji reguluje również postępowanie w odniesieniu do przypadków oporu.
Innym kluczowym elementem proponowanego rozporządzenia jest lepsza ochrona wrażliwych grup.
Jak wiemy, płody, niemowlęta i dzieci są szczególnie wrażliwe na toksyczne efekty niebezpiecznych chemikaliów.
Z tego względu z zadowoleniem przyjmuję zgłoszoną przez Komisję Ochrony Środowiska Naturalnego, Zdrowia Publicznego i Bezpieczeństwa Żywności propozycję, aby decyzje dotyczące dopuszczenia substancji aktywnych oraz oceny związanego z nimi zagrożenia były podejmowane w odniesieniu do najbardziej wrażliwych grup społeczeństwa.
Szczególnie cieszę się, że mogę państwa poinformować o wprowadzeniu przez nas przepisów dotyczących etykietowania, ponieważ produkty żywnościowe, które nie są zgodne z dyrektywą 2006/215, muszą zawierać odpowiednią informację w tej sprawie.
To ogromny postęp w zakresie większej przejrzystości, ponieważ analizy, a w szczególności analiza przeprowadzona przez ekologiczne organizacje pozarządowe w supermarkecie parlamentarnym, pokazały, jakie zagrożenie mogą stanowić produkty, w szczególności produkty codziennego użytku.
Zmierzone wartości przekraczały aż do 200 razy poziomy normalnie obowiązujące wobec żywności dla niemowląt i dzieci.
Większa przejrzystość z korzyścią dla tych wrażliwych grup, ale również dla konsumentów i osób mieszkających w regionach rolnych, oznacza również większe poparcie dla całej Europy, ponieważ w zakresie śledzenia nie będzie już więcej błądzenia w ciemności.
Konieczne jest udostępnienie wszystkim niemal w czasie rzeczywistym sprawozdań, list licencjonowanych produktów, odczytów pozostałości, a przede wszystkim danych toksykologicznych i ekotoksykologicznych, a okoliczni mieszkańcy muszą być informowani za pośrednictwem centralnego systemu informacyjnego o zbliżających się opryskach upraw.
Za pośrednictwem punktów sprzedaży hurtowej i detalicznej paszport pestycydów umożliwi śledzenie, kiedy i gdzie stosowany był dany pestycyd.
To stworzy konkurencję, a konsumenci będą oczywiście głównymi beneficjentami konkurencji między producentami wytwarzającymi jedynie bezpieczne produkty.
Naszym kolejnym celem jest zapewnienie za pomocą tego rozporządzenia wysokich standardów ochrony środowiska.
To z tego względu Komisja Ochrony Środowiska sprzeciwiła się koncepcji arbitralnego podziału Europy na trzy strefy, które nie są oparte na żadnych kryteriach ekologicznych i klimatycznych lub rodzaju krajobrazu.
Ponadto, panie komisarzu, koncepcja nie uzyskała większościowego poparcia w Radzie.
Podobnie jak Rada opowiadamy się za lepszą dobrowolną współpracą w Europie w zakresie licencjonowania produktów.
Proszę pozwolić mi również przypomnieć, że istnieją poważne zastrzeżenia prawne, ponieważ między tymi strefami nie istnieje żadne porozumienie międzyrządowe służące wymuszeniu obowiązkowego wzajemnego uznawania licencji dla pestycydów.
Takie przepisy istnieją na szczeblu UE na podstawie traktatów europejskich, ale brak ram prawnych służących wzajemnemu uznawaniu w ramach określonych stref.
Obywatele Europy nie chcą trucizny na swoich talerzach.
Mam nadzieję, że to rozporządzenie poprawi również pozycję Europy jako lokalizacji dla przedsiębiorstw, ponieważ uczyni Europę lepszym miejscem do życia dla konsumentów oraz przyniesie powszechne korzyści - nie tylko dla środowiska i konsumentów czy w odniesieniu do dobrobytu zwierząt, ale przede wszystkim wytwórcom i rolnikom, ponieważ otrzymają więcej bodźców dla innowacji i zwiększenia konkurencyjności.
Na zakończenie chciałabym bardzo serdecznie podziękować sprawozdawcom pomocniczym, którzy współpracowali nad tym sprawozdaniem w prawdziwie przyjaznej atmosferze.
Mam nadzieję, że nowe rozporządzenie w sprawie pestycydów umożliwi nam podniesienie poziomu ochrony zdrowia i środowiska naturalnego w Europie do zupełnie nowego poziomu.
sprawozdawca komisji opiniodawczej AGRI. - Panie przewodniczący! Musimy zdać sobie sprawę z bardzo praktycznej koncepcji, mówiącej, że musimy w Europie produkować żywność - miesiąc temu ograniczyliśmy odłogowanie do zera w celu przywrócenia około 10% gruntów z powrotem do produkcji - i potrzebujemy w tym celu odpowiednich narzędzi.
Wszyscy jesteśmy raczej zdecydowani dążyć do bezpiecznej żywności i bezpiecznych chemikaliów, ale - z czym Komisja radzi sobie we właściwy sposób - należy dokonać tego z wykorzystaniem systemu oceny ryzyka, podobnego do stosowanego w przypadku REACH: jeżeli stosowanie danej substancji chemicznej jest bezpieczne, to można jej używać, ale jeżeli nie jest ona bezpieczna, to należy wycofać ją z obrotu.
Właśnie w ten sposób powinniśmy całą tę operację przeprowadzić.
Warunki klimatyczne w znacznym stopniu decydują o tym, kiedy należy dokonywać oprysków, więc potrzebna jest elastyczność w odniesieniu do terminu i sposobu dokonywania oprysków.
Obecnie istnieją systemy satelitarne, które mogą wprowadzić opryski w odpowiednim czasie, co faktycznie umożliwia ograniczenie ilości oprysków i stosowanych substancji chemicznych.
Weźmy jako przykład obecny rok, który był nadzwyczaj mokry w niektórych częściach Europy.
W mojej ojczyźnie, Wielkiej Brytanii, nie da się kupić organicznych ziemniaków, ponieważ niemożliwe było dokonywanie oprysków i niemożliwe było powstrzymanie zarazy ziemniaczanej.
Z tego względu uda się uzyskać jedynie bardzo niewiele organicznych ziemniaków.
Potrzebujemy niezbędnych narzędzi i z tego względu nie możemy zgodzić się na ograniczenia procentowe każdego roku.
Musimy oprzeć się na rozważnym systemie opartym na ocenie ryzyka.
Również w odniesieniu do 10-metrowych stref, istnieją - proszę wierzyć lub nie - substancje chemiczne, które można stosować w ciekach wodnych.
Istnieje substancja chemiczna o nazwie Roundup, którą faktycznie można opryskiwać brzegi rzek i strumieni.
Czy mamy zamiar zakazać stosowania jej w 10-metrowej strefie obok strumienia, skoro rzeczywiście można jej używać na jego brzegach?
Zachowajmy w tej sprawie rozsądek.
Potrzebujemy bezpieczeństwa żywnościowego, potrzebujemy produkcji żywności i potrzebujemy bezpiecznej żywności w Europie.
Pracujmy razem dla osiągnięcia tego celu.
sprawozdawczyni komisji opiniodawczej ITRE. - (NL) Panie przewodniczący! Uważam, że minuta na dwie opinie to bardzo mało, ale zgoda, starajmy się omówić to jak najszybciej.
Pestycydy są przydatne i konieczne, a bez tych produktów wyżywienie 6 miliardów ludzi staje się trudne.
Z pewnością nadal wiele należy zrobić w celu zwalczania szkodliwych skutków pestycydów dla środowiska i zdrowia.
Wprowadzanie nowych produktów do obrotu jest długim i zawsze kosztownym procesem.
To dobrze dla przemysłu, że możliwe jest szybsze udzielanie dopuszczenia, ale Parlament słusznie domaga się, aby państwa członkowskie miały prawo odmowy dopuszczenia produktów na swoim terytorium.
Przemysł w coraz większym stopniu koncentruje się na głównych uprawach, "wielkiej piątce” - ryżu, zbożu, kukurydzy, ziarnach soi i bawełnie, ponieważ ono pozwalają na odzyskanie dużej części kosztów.
Ale oczywiście istotne znaczenie ma objęcie mniejszych upraw odpowiednią ochroną, a Komisja Przemysłu zgłosiła kilka dobrych sugestii w tym celu.
Komisja zgłosiła również wiele dobrych sugestii służących stworzeniu zachęt dla przestawienia się w większym stopniu na produkty zrównoważone.
To również bardzo istotne.
Chciałabym zgłosić jeszcze jedną uwagę w sprawie stosowania pestycydów.
Dla niektórych państw członkowskich wynosząca 10 metrów strefa buforowa przy wodach powierzchniowych nie jest dobrym pomysłem.
Z tego względu z zadowoleniem przyjmuję poprawkę zgłoszoną w tej sprawie przez grupę PSE.
Wody powierzchniowe są obecnie jednym z kryteriów oceny dotyczącej zatwierdzenia, a na tej podstawie państwa członkowskie mają prawo samodzielnego ustanowienia stref buforowych dla produktów.
W sumie uważam, że jest to stanowisko zrównoważone i możliwe do przyjęcia dla Parlamentu.
sprawozdawca komisji opiniodawczej JURI. - (ES) Panie przewodniczący! Wniosek Komisji w sprawie tego sprawozdania ma podwójną podstawę prawną, mianowicie art.
37 ust.
2 w sprawie polityki rolnej oraz art.
152 ust.
4 lit. b) w sprawie ochrony zdrowia.
Komisja Prawna przeanalizowała te wnioski. Na przykład właściwa Komisja zgłosiła propozycję, aby usunąć art.
37 ust.
2 i uwzględnić art.
175 ust.
1 poprzez likwidację art.
37 ust.
2, utrzymanie art 152 ust. 4 lit. b) i dodanie art.
175 ust.
1.
W odniesieniu do podstawy prawnej kluczowe znaczenie ma ograniczenie debaty co do celu i treści, a Komisja Prawna przyjęła jednogłośne stanowisko, że właściwym artykułem jest art. 152 ust.
4 lit. b) i nie ma potrzeby odwoływania się do art.
175 ust.
1.
Naszym zdaniem jest całkowicie jasne, że nie ma potrzeby stosowania podwójnej podstawy prawnej zaproponowanej przez Komisję lub podwójnej podstawy prawnej zaproponowanej przez właściwą komisję; potrzebne jest jedynie odwołanie do art. 152 ust.
4 lit. b), ponieważ celem tego wniosku dotyczącego dyrektywy jest ochrona zdrowia ludzkiego.
sprawozdawczyni komisji opiniodawczej IMCO. - (DE) Panie przewodniczący! Jako sprawozdawczyni opinii mojej Komisji w odniesieniu do sprawozdania pani Breyer dotyczącego rozporządzenia w sprawie wprowadzania środków ochrony roślin do obrotu, chciałabym zgłosić uwagi do wniosku.
W przedmiotowym wniosku dotyczącym rozporządzenia istotne jest, aby zachować równowagę między następującymi interesami: z jednej strony występuje interes konsumentów w dostępie do zdrowej żywności bez pozostałości, inaczej mówiąc, bezpiecznych środków ochrony roślin, które nie stanowią zagrożenia dla zdrowia publicznego i środowiska naturalnego, oraz czystej wody pitnej; z drugiej strony, istnieje interes konsumentów polegający na niezawodnej podaży świeżych i dostępnych produktów, a preferują oni raczej owoce i warzywa pochodzące z własnego regionu od tych pochodzących z krajów spoza UE, ponieważ z rzadka przeprowadza się jakiekolwiek badania w sprawie pestycydów stosowanych w tych krajach.
Nasi rolnicy potrzebują pewnych środków ochrony roślin, jeżeli mają zwalczyć odporność.
Jednakże tego nie da się zrobić bez pewnej liczby środków ochrony roślin.
Jednocześnie domagają się bezpiecznych i pozbawionych ryzyka środków ochronnych.
Z tego względu również wierzymy, że konieczne jest wprowadzenie zakazu wobec substancji o widocznym działaniu rakotwórczym.
Jednak w odniesieniu do pozostałych kryteriów dopuszczalności mamy zamiar polegać na badaniach naukowych i oprzeć nasze podejście na wartościach maksymalnych.
To wyważone stanowisko pośrednie, które chroni naszych konsumentów, a jednocześnie zapewnia, że pochodzące z naszego regionu owoce i warzywa są dostępne i podlegają odpowiednim badaniom.
W odniesieniu do informowania sąsiadów, skoro mamy restrykcyjne kryteria dopuszczania i przeprowadzamy odpowiednie badania środków ochrony roślin, to nie widzę potrzeby przechodzenia przez procedury biurokratyczne i alarmowania sąsiadów i mieszkańców okolicy o stosowaniu środków ochrony roślin, skoro nawet nie domagali się informacji.
Co konsumenci mają zrobić z taką informacją?
W jaki sposób w praktyce rolnicy mają poinformować wszystkich swoich sąsiadów i wszystkich mieszkańców w okolicy przed zastosowaniem środków ochrony roślin?
To z tych względów stanowczo sprzeciwiam się propozycji przedłożonej przez Komisję Ochrony Środowiska, Zdrowia Publicznego i Bezpieczeństwa Żywności, która nakładałaby ten szczególny obowiązek, jak również opowiadam się za odrzuceniem proponowanej przez Komisję w tej sprawie klauzuli informacji publicznej, ponieważ jeżeli dysponujemy bezpiecznymi środkami ochrony roślin, to nie potrzebujemy tych biurokratycznych procedur.
Proszę pozwolić mi zgłosić krótką uwagę w sprawie podejścia strefowego.
Dążymy do większego stopnia harmonizacji.
To główny cel również dla Komisji Rynku Wewnętrznego i Ochrony Konsumentów.
Postanowienia zaproponowane w sprawozdaniu pani Breyer spowodowałyby stworzenie 27 krajowych stref dopuszczenia.
Przecież naszym celem jest harmonizacja przy odpowiednim uwzględnieniu opinii państw członkowskich, które mogą dostosować to dopuszczenie do własnych warunków stosowania.
Z tego względu wzywam tę Izbę do podjęcia wysiłku harmonizacyjnego i poparcia przedłożonej przez Komisję propozycji podziału na strefy.
sprawozdawca komisji opiniodawczej AGRI. - (FI) Panie przewodniczący! Omawiane zagadnienie, czyli stosowanie zrównoważonych pestycydów i wprowadzanie ich do obrotu, ma ogromne znaczenie.
Dotyczy ono zarówno praktyki zrównoważonego rolnictwa, jak i kwestii zdrowia publicznego.
Z tego względu należy ubolewać, że w tej debacie nie weźmie udziału komisarz do spraw rolnictwa i rozwoju obszarów wiejskich.
Przez tysiąclecia ludzkość musiała sobie radzić ze szkodnikami, chwastami oraz chorobami roślin i zbóż.
Ograniczały one zbiory i czyniły je nieodpowiednimi do konsumpcji przez ludzi.
W ostatnich dziesięcioleciach w pewnym stopniu udało się wygrać ten konflikt, głównie dzięki nowym środkom ochrony roślin.
Jednakże jednocześnie pojawiło się zagrożenie dla zdrowia.
Przedłożony nam obecnie wniosek dotyczący dyrektywy jest bardzo restrykcyjny.
Ogólnie mówiąc, celem nowego uregulowania jest poprawa sytuacji w odniesieniu do zdrowia publicznego.
Jednakże nie przedłożono żadnej jasnej analizy w zakresie zagrożeń związanych z chorobami roślin i chwastami, które próbuje się zwalczać za pomocą stosowania pestycydów.
To ogromna strata, ponieważ w takim przypadku najlepsze rozwiązanie nie musi być odpowiednie.
Zrównoważone praktyki rolne mogą zostać cofnięte o lata.
Niestosowanie pestycydów niekoniecznie musi być dobrym rozwiązaniem, nawet w odniesieniu do zdrowia publicznego.
w imieniu grupy PPE-DE. - (FR) Panie przewodniczący! Omawiamy dzisiaj istotne, złożone i trudne zagadnienie.
Zwalczanie szkodników pożerających i niszczących uprawy jest niezbędnym wyzwaniem w odniesieniu zarówno do bezpieczeństwa żywnościowego, jak i do ochrony i poprawy stanu naszego środowiska naturalnego.
Z tego względu nieuniknione jest rozważne odwoływanie się do pestycydów.
Jednakże konieczne jest dokonanie wyważonej oceny związanych z tym zagrożeń, w szczególności w odniesieniu do zdrowia ludzi, a działania służące ograniczeniu stosowania pestycydów wymagają odpowiedniego zaplanowania.
Moim zdaniem projekt rezolucji w sprawie strategii tematycznej jest korzystną reakcją na kluczowe kwestie stojące przed nami, a ja chciałbym wyrazić uznanie dla naszej sprawozdawczyni, pani Ireny Belohorskiej, oraz dla ścisłej współpracy, jaka miała miejsce w trakcie opracowywania tekstu.
Należy wspomnieć o niektórych uwagach: główny problem zarządzania ryzykiem jest nierozerwalnie związany z zagadnieniem ilości stosowanych pestycydów.
Wykluczenie stosowania substancji toksycznych lub nadzwyczaj niebezpiecznych musi stać się ugruntowaną zasadą.
W odniesieniu do pozostałych pestycydów należy stosować zasadę pomocniczości.
Na podstawie wspólnych ram europejskich państwa członkowskie będą zobowiązane do ustanowienia własnych krajowych celów, harmonogramów i kryteriów ograniczania stosowanych ilości.
Krajowe plany działań ułatwią również dostosowanie się do szczególnych warunków panujących w każdym kraju.
Ogromne znaczenie ma również ochrona środowiska wodnego, a my musimy tego dokładnie przestrzegać poprzez ustanowienie stref buforowych, dostosowanych do warunków lokalnych.
Wreszcie chciałbym zwrócić uwagę, że system, jaki chcemy wdrożyć, jest logiczną konsekwencją dyrektywy REACH.
W odniesieniu do ilości pestycydów siła naszych argumentów powinna być "tak mała, jak to możliwe, i tak duża, jak to potrzebne”.
w imieniu grupy PSE. - (DA) Panie przewodniczący! Moi brytyjscy koledzy mówią czasami, że "jedno jabłko dziennie odgania doktora”.
To właśnie w ten sposób powinno działać!
Zwykle owoce i warzywa należą do zdrowej żywności, ale niestety nie zawsze tak się dzieje.
Zdecydowanie zbyt często na owocach i warzywach utrzymują się pozostałości pestycydów, co oczywiście ma bezpośrednie niekorzystne skutki dla zdrowia ludzkiego.
Z tego względu omawiane przez nas tutaj zagadnienie jest bardzo ważne.
A zatem ogromne znaczenie ma stosowanie tych substancji w sposób zrównoważony, aby możliwe było ograniczenie ich stosowania w tych przypadkach, w których stosuje się zbyt wiele pestycydów.
Nasza przyroda, środowisko i zdrowie są niszczone, a zanieczyszczone mogą być również źródła wód podziemnych.
Z tego względu uważam również, że istnieje powód do krytykowania Komisji, w szczególności dlatego, że pan, panie Kyprianou, jest znany (również w moim kraju) ze swojego zaangażowania na rzecz interesów konsumentów i dużych dokonań w zakresie zabezpieczenia środowiska i zdrowia.
Nie rozumiem, jak może pan tutaj dzisiaj występować w obronie wniosku Komisji dotyczącego podziału na strefy, który zmusi państwa europejskie do obniżenia swojego poziomu ochrony środowiska, jak również do ograniczenia poziomu ochrony konsumentów.
Proszę pozwolić mi przytoczyć po prostu kilka przykładów tego, co będzie oznaczać przyjęcie przedłożonej przez pana propozycji.
W Danii dozwolonych jest około 100 rodzajów pestycydów.
Od początku lat 80. udało się nam ograniczyć stosowanie pestycydów o około 50%.
Z pewnością zgodzicie się państwo, że to bardzo rozsądne postępowanie.
Po zatwierdzeniu państwa wniosku będziemy zmuszeni do podwojenia liczby pestycydów dopuszczonych w Danii.
Podwojenia liczby pestycydów!
Będzie to prawdopodobnie oznaczać, że trudno będzie nadal pić wody podziemne bez oczyszczenia, jak ma to miejsce obecnie.
Nie uważam tego za sprawę wyłącznie krajową.
Wypowiadam się w imieniu całej grupy socjalistycznej w Parlamencie Europejskim i na szczęście również w imieniu znacznej większości, która jasno zadeklarowała swoje stanowisko w trakcie głosowania w Komisji Ochrony Środowiska Naturalnego, Zdrowia Publicznego i Bezpieczeństwa Żywności.
Istnieje wiele przykładów.
W każdej strefie oczywiście dojdzie do takiej sytuacji, w której wszystkie państwa oprócz jednego będą zmuszone do zatwierdzenia obecnie niedopuszczonych pestycydów.
Chciałbym przywołać przykład jednej rośliny: kukurydzy.
W Zjednoczonym Królestwie w odniesieniu do kukurydzy stosuje się pestycyd zawierający około 15 substancji aktywnych.
Na Węgrzech stosuje się 57 substancji aktywnych, a w Polsce - 37.
Jednakże po zatwierdzeniu wniosku Komisji każde państwo dopuści pestycydy zawierające aż do 57 substancji aktywnych.
W Zjednoczonym Królestwie oznacza to czterokrotne zwiększenie poziomu.
Zadaniem UE nie powinno być zmuszanie krajów do większego stosowania pestycydów.
Będzie to miało wpływ na środowisko naturalne, zdrowie i wody podziemne.
Z pewnością to nie może być intencją.
Mam nadzieję, że poprzecie państwo nasze propozycje wypracowane przez Komisję Ochrony Środowiska Naturalnego; również przemysłowi ułatwi to życie.
To kompromis, który przyjęliśmy w Komisji Ochrony Środowiska Naturalnego: nie zgodzimy się na obowiązkowe wzajemne uznawanie pestycydów, ale zgodzimy się na obowiązkowe wzajemne uznawanie danych.
Ponadto mówimy nie tylko o strefach, ale również o danych w całej Europie.
To zdecydowanie ułatwi przemysłowi życie.
Jednocześnie faktycznie dajemy państwom prawo sprzeciwu, jeżeli panują w nich warunki klimatyczne zmuszające je do tego.
Wreszcie w odniesieniu do celów redukcji, chciałbym poinformować pana Dimasa, że nadzwyczaj korzystnym faktem jest wyeliminowanie najniebezpieczniejszych substancji, powodujących nowotwory, wpływających na rozwój dzieci itp.
Oczywiście chcielibyśmy usunąć te substancje z obrotu.
Są one również całkowicie zbędne.
Ponadto uważam, że powinniśmy pójść krok dalej i ustanowić również ogólny cel redukcji w odniesieniu do wszystkich substancji.
Oczywiście to powinno być ustalone indywidualnie w każdym państwie, ale jeżeli jednocześnie połączymy to z europejskim celem redukcji wynoszącym około 20%, to uważam, że będzie to ambitne podejście.
Jednakże mimo wszystko wciąż uważam, że znajdujemy się na wykonalnym poziomie.
Będzie to miało ogromne znaczenie dla stanu zdrowia i środowiska w Europie.
W odniesieniu do uzasadnienia, podanego przez Komisję dla uniknięcia wprowadzenia tych celów redukcji, ustanowiliśmy wskaźnik częstotliwości stosowania, który uwzględnia aspekty podkreślane w innych miejscach.
w imieniu grupy ALDE . - (FR) Panie przewodniczący, panowie komisarze, szanowni państwo! To prawda, że wiele państw członkowskich już wprowadziło środki służące ograniczeniu zagrożeń związanych z pestycydami, ale tendencje stosowania pestycydów różnią się między poszczególnymi państwami.
Na przykład niektóre substancje, których stosowanie jest zakazane w części państw członkowskich, są mimo to dopuszczone do obrotu w tych państwach, ponieważ ich stosowanie jest dopuszczone w innych krajach.
Istnieje wyraźna potrzeba harmonizacji przepisów w tej dziedzinie, w celu zapewnienia, że w całej Unii stosowane są te same warunki.
Grupa ALDE opowiada się za ścisłą kontrolą pestycydów, uznając jednocześnie, że ich stosowanie jest zarówno koniecznością, jak praktyką.
Mamy wiele poprawek służących ułatwieniu stosowania przepisów, a jednocześnie zachowaniu zasady, że należy wspierać stosowanie bezpieczniejszych lub niechemicznych substytutów.
Moja grupa jest zainteresowana skupieniem się na ilościowych celach redukcji substancji niebezpiecznych.
Przychyliliśmy się do poprawki do art. 4 w sprawie krajowych planów działań, ustanawiającej ogólnoeuropejski cel redukcji częstotliwości stosowania w okresie 10 lat w wysokości 20% oraz 50% poziom redukcji substancji niebezpiecznych do 2013 r.
Niektórzy mogą za paradoks uznać przedłożenie przez moją grupę kolejnej poprawki, również do art. 4, umożliwiającej państwom członkowskim zastosowanie podejścia opartego na zmniejszeniu ryzyka.
Faktycznie jest to bardziej realistyczne podejście, ale obliczenia są trudniejsze, niż w przypadku ograniczenia ilościowego.
Uważaliśmy przedłożenie tej poprawki za istotne, ponieważ dotyczy ona kwestii, którą chcielibyśmy rozwiązać w trakcie dyskusji międzyinstytucjonalnych po głosowaniu w pierwszym czytaniu.
Teraz chciałabym odnieść się do kilku szczegółowych spraw.
W zakresie ochrony cieków wodnych wydaje się, że logiczniejsze byłoby raczej podejmowanie działań dostosowanych do środowiska geologicznego, a nie ustalanie minimalnej strefy buforowej.
Uzasadnione jest dążenie do ochrony szczególnych przestrzeni publicznych, na przykład parków, placów zabaw dla dzieci czy terenów szkolnych, ponieważ stosowanie pestycydów w pobliżu takich obszarów powinno być ograniczone do niezbędnego minimum, a nawet zakazane, zaś metody niechemiczne powinny być preferowane.
W odniesieniu do istotnej kwestii oprysków z powietrza, bardzo sensownie brzmi wniosek Komisji, polegający na wprowadzeniu zakazu z uzasadnionymi wyjątkami.
Jednak tekst zaproponowany przez Komisję Ochrony Środowiska Naturalnego jest akceptowalny.
Chociaż zgadzam się z potrzebą powiadomienia opinii publicznej o opryskach pestycydami, to uważam, że należy państwom członkowskim pozostawić decyzję dotyczącą charakteru i zakresu takiego powiadomienia oraz sposobu jego przekazania.
Mamy tu do czynienia z tak różnymi rodzajami terenu i różnymi podejściami, że każda próba ujednolicenia wygląda na niewykonalną.
Z tego względu grupa ALDE dąży do osiągnięcia równowagi, której sednem jest to, że żadna strona, ani użytkownik, ani producent, nie powinna być karana, ale raczej konieczne jest ustanowienie restrykcyjnych i spójnych przepisów: umożliwiających użytkownikom pestycydów ochronę swoich zbiorów; umożliwiających producentom sprzedaż produktów, których szkodliwość będzie się z czasem zmniejszać; oraz umożliwiających konsumentom nie tylko spożywanie bezpiecznej żywności, ale również życie w bezpiecznym środowisku.
w imieniu grupy UEN. - Panie Przewodniczący! Przedstawione 3 sprawozdania są nierozerwalnie ze sobą związane.
Unia Europejska stara się w maksymalny sposób ograniczyć negatywne skutki oddziaływania pestycydów na środowisko, zapobiec ich kumulacji w glebie, wodzie i roślinach.
W ostatnich latach zrobiono bardzo wiele, aby zminimalizować te skutki.
Szczególną rolę odegrały tu jednostki badawcze tworzące bardziej nowoczesne, działające coraz bardziej selektywnie, preparaty.
Ale pamiętajmy, że w latach poprzednich pestycydy były dużo gorszej jakości, stosowało się je w dużo większych dawkach, wielokrotnie większych i w związku z tym zatrucie naszego środowiska wynika jeszcze z ubiegłych lat.
Dlatego oprócz nowych dyrektyw musimy uzupełnić ustawodawstwo o dyrektywę dotyczącą dezaktywacji i niszczenia przestarzałych pestycydów.
Proszę o bardziej aktywny udział w tej sprawie gdyż mimo upływu lat problemów zamiast ubywać ciągle przybywa, a zagrożenie rośnie a nie maleje, co zostało wykazane na ostatnim forum organizacji NGO's w Kiszyniowie.
w imieniu grupy Verts/ALE. - (FR) Panie przewodniczący, panowie komisarze! Chociaż chciałabym pogratulować pani Breyer osiągniętego przez nią doskonałego rezultatu, to nie mogę poprzeć osób broniących stosowania pestycydów, ponieważ absolutnie kluczowe znaczenie ma oczyszczenie naszego środowiska i naszych organizmów z tych niebezpiecznych substancji.
Mam nadzieję, że w przyszłości Parlament Europejski poprze najbardziej oczekiwane stanowiska w tej kwestii, zamiast przyłączać się do najnowszych syrenich śpiewów producentów, będących przedstawicielami wymarłego przemysłu.
Całkowicie zdrowym celem jest wyeliminowanie rakotwórczych, mutagennych i toksycznych z punktu widzenia rozrodczości pestycydów, osłabiających nasze systemy nerwowe i endokrynne oraz niszczących nasze systemy odpornościowe.
Powinniśmy również z zadowoleniem przyjąć wysiłki naszych kolegów służące zapewnieniu przejrzystości informowania konsumentów, którzy są "niewinnymi ofiarami” tych niebezpiecznych substancji.
Panowie komisarze, czy z pewnością nadszedł najwyższy czas podjąć działania?
Nigdy wcześniej nie stosowano w tak systematyczny sposób różnych rodzajów środków owadobójczych, grzybobójczych i chwastobójczych.
Nie patrząc dalej, niż na Francję, sytuacja, którą można opisać jedynie jako "wspólne zarządzanie” publiczną polityką w zakresie pestycydów przez państwo i przemysł chemiczny, doprowadziła jak dotąd do marginalizacji znaczenia oczekiwań zwykłych ludzi w odniesieniu do zdrowia publicznego i środowiska naturalnego, bez względu na wyniki badań w sprawie toksyczności ekologicznej i kosztem badań statystycznych, jeżeli dowiodą one związku między substancjami chemicznymi i stanami chorobowymi: a wszystko to mimo niedawnych ostrzeżeń ze strony przedstawicieli zawodów medycznych, na przykład za pośrednictwem apelu z Paryża, oraz Forum Grenelle w sprawie ochrony środowiska we Francji.
Przemysł robi wszystko dla marginalizacji wpływu pestycydów.
W ten sposób, po zanieczyszczeniu cieków wodnych przez Atrazine, środek chwastobójczy, o czym wszyscy słyszeli, oraz zdziesiątkowaniu populacji pszczół, przemysł chemiczny stara się ukryć fakt, że Francja pozostaje liderem Unii Europejskiej w zakresie stosowania pestycydów.
Co roku we Francji do środowiska wprowadza się między 70 a 80 tysięcy ton pestycydów.
A zatem, w przeciwieństwie do pakietu REACH, w stosunku do "pakietu pestycydów” posłowie do tej Izby nie pozwolą się skompromitować.
Tego właśnie oczekują od nas zwykli ludzie: jasno wynika to z ogromnych ilości otrzymywanej przez nas korespondencji, wzywającej do podjęcia szybkich i zdecydowanych działań.
Na przykład otrzymujemy sygnały od osób podkreślających zagrożenia związane z wdychaniem pestycydów, które są rozpylane przez producentów warzyw na południu Francji, oraz od innych osób zaniepokojonych intensywnym stosowaniem środków chwastobójczych w publicznych parkach i ogrodach, co skłania niektórych do wezwania o ustanowienie stref wolnych od pestycydów.
w imieniu grupy GUE/NGL. - (CS) Szanowni państwo! Chciałbym wyrazić uznanie dla sprawozdawczyni, pani Belohorskiej, za jej sprawozdanie dotyczące strategii tematycznej w sprawie zrównoważonego stosowania pestycydów.
Uważam, że sprawozdawczyni udało się przygotować dokument, który zapewnia i zachowuje odpowiednią równowagę między zapotrzebowaniem na zrównoważoną, konkurencyjną produkcję rolną w Europie a wspieraniem stosowania pestycydów jedynie wtedy, jeżeli ma to minimalny negatywny wpływ na zdrowie ludzi i środowisko naturalne.
Z zadowoleniem przyjmuję fakt, że sprawozdanie zawiera poprawkę dotyczącą zasady przezorności w odniesieniu do zdrowia ludzi i zabezpieczenia gleb i cieków wodnych, której jestem współautorem.
Podobnie jak sprawozdawczyni, pani Belohorská, ja również ubolewam, że choć najważniejszym skutkiem oczekiwanym od strategii tematycznej jest ograniczenie negatywnego wpływu stosowania pestycydów na zdrowie ludzi, to strategia jedynie w marginalnym stopniu odnosi się do takiego wpływu na zdrowie.
Uważam, że zadaniem Komisji będzie zakończenie w przyszłości prac w tej dziedzinie.
Z punktu widzenia zdrowia i bezpieczeństwa w miejscu pracy, z zadowoleniem przyjmuję te punkty w sprawozdaniu, które podkreślają potrzebę zapewnienia nie tylko odpowiedniej informacji, ale również odpowiednich środków ochronnych i regularnych badań sprzętu do stosowania pestycydów.
Uważam, że mamy do czynienia z instrumentem zawierającym wiele konkretnych skutecznych mechanizmów służących ograniczaniu i poprawie bezpieczeństwa stosowania pestycydów.
w imieniu grupy IND/DEM. - (NL) Pani przewodnicząca! W trakcie debaty w sprawie pestycydów zawsze starałem się zajmować realistyczne i wyważone stanowisko między obawami ekologicznymi z jednej strony, a interesem producentów i konsumentów z drugiej strony.
Chciałbym bardziej szczegółowo odnieść się do kilku aspektów przedmiotowego sprawozdania.
Jedną z propozycji jest oparcie polityki na ograniczeniu stosowania.
Mam duże wątpliwości w tej sprawie.
Z pewnością możliwe jest ograniczenie całkowitej ilości pestycydów, ale często to najczęściej stosowane pestycydy są najmniej niebezpieczne.
W takim przypadku zagrożenia są mniej więcej jednakowe.
Zdecydowanie bardziej opowiadam się za polityką opartą na ograniczaniu zagrożenia.
Holandia stosuje taką politykę od 2000 r. i udało się ograniczyć zagrożenie ekologiczne o 86%.
Kolejną wadą ograniczania stosowania jest fakt, że dostępna jest mniejsza ilość różnych pestycydów, co powoduje szybsze powstawanie odporności.
Kolejną kwestią jest ustanowienie stref buforowych wokół cieków wodnych.
W Komisji Ochrony Środowiska Naturalnego, Zdrowia Publicznego i Bezpieczeństwa Żywności przyjęto poprawkę dotyczącą ustanowienia 10-metrowej strefy buforowej.
Dla kraju, w którym występuje dużo wody, jak na przykład Holandia, te 10 metrów stanowi problem.
W rezultacie oznacza to, że niemożliwe jest prowadzenie oprysków na 35% powierzchni rolnych.
Wreszcie chciałbym zwrócić uwagę, że nie tylko standard ma znaczenie; niewątpliwie istotną kwestią jest wdrażanie.
Obecnie tego brakuje, co widzimy na podstawie przeznaczonych do konsumpcji produktów, na które często natykamy się i które nie spełniają standardów, nawet w Parlamencie Europejskim.
w imieniu grupy ITS. - (DE) Pani przewodnicząca! Jak wiemy, od dawna zakłada się, że istnieje związek między pestycydami stosowanymi w rolnictwie lub żywnością genetycznie modyfikowaną z jednej strony a różnymi chorobami z drugiej strony.
Skoro tu i ówdzie znajduje się pestycydy nawet w wodzie pitnej, to z pewnością najwyższy czas na przyśpieszenie wolno obracających się kół unijnej machiny biurokratycznej.
Zobaczymy, jak daleko faktycznie uda się nam zajść na drodze do osiągnięcia obecnego celu ograniczenia stosowania środków ochrony roślin.
Oczywiście wszyscy znamy ambitne cele, które w rezultacie nie są osiągane.
Jednakże uważam, że planowane zastąpienie substancji rakotwórczych jest dalekie od wielkiego sukcesu, na który jest kreowane; wprost przeciwnie, moim zdaniem jest to absolutna konieczność.
W rzeczywistości zastąpienie tych substancji jest już zdecydowanie spóźnione.
Jeżeli zauważymy, że UE odpowiada za jedną czwartą całkowitego światowego zużycia pestycydów, chociaż dysponuje jedynie 4% światowych gruntów rolnych, to natychmiast zaczynamy dostrzegać problem.
Te statystyki pokazują również, że nasze systemy wsparcia UE poprowadziły rolnictwo konwencjonalne w zdecydowanie złym kierunku.
Oczywiście wśród konsumentów panuje ogólne podejrzenie, które nie jest całkowicie bezzasadne, że zamożni rolnicy starają się obejść ustanowione limity za pomocą połączeń dopuszczonych środków ochrony roślin.
Ze względu na brak danych naukowych dotyczących interakcji między produktami, najwyższy czas podjąć interwencję w celu ukrócenia takich praktyk.
Ponadto ze względu na zwiększone niebezpieczeństwo wobec grup wysokiego ryzyka, na przykład dzieci, konieczne jest odwrócenie tendencji do stałego zwiększania się maksymalnych stężeń.
Importowanie produktów organicznych z drugiego końca Ziemi jest nie tylko sprzeczne z różnymi celami ochrony środowiska, ale również stanowi jedną z przyczyn zwiększającego się transportu i wieloletnim aktem oskarżenia pod adresem błędnej unijnej polityki udzielania wsparcia.
Z tego względu konieczne jest ponowne przeanalizowanie naszych systemów wsparcia, w szczególności w celu zapewnienia większego wsparcia tym rolnikom europejskim, którzy powstrzymują się od stosowania pestycydów.
Jeżeli zamiast tego zdecydujemy się na obciążenie rolników ciężarami biurokratycznymi, nikogo nie powinno zaskoczyć, kiedy wreszcie we frustracji zdecydują się zrezygnować, podczas gdy Bruksela nie może zrozumieć stałego zmniejszania się społeczności rolników.
Pani przewodnicząca! Odczuwam pokusę stwierdzenia, że przydałby się nam polityczny pestycyd, aby uporać się z wybujałym chwastem, jakim jest rozporządzenie UE.
Patrząc na niektóre poprawki i wnioski, na przykład dotyczące zasady 10 metrów, stwierdzam w nich ogromną dozę przesady.
Uważam, że musimy stawić czoła pewnym faktom.
Bez kontrolowanego stosowania pestycydów w naszym rolnictwie spowodujemy przeniesienie większej części produkcji żywności do mniej uregulowanych regionów świata, narażając jakość i bezpieczeństwo żywności na ryzyko.
Co może być dla niektórych bardziej interesujące, bez środków grzybobójczych i chwastobójczych czy leczenia chorób dobrych gleb, wiele pól golfowych i torów do kręgli zarośnie chwastami i będzie nie do wykorzystania.
Tak pestycydy należy kontrolować, ale nasze działania muszą opierać się na zdrowych podstawach naukowych i być praktyczne na poziomie gospodarstwa i ulicy.
Restrykcyjne kodeksy praktyk, regulujące ich stosowanie w moim kraju, są moim zdaniem odpowiednie i z tego względu zagłosuję przeciwko tym dogmatycznym zmianom, które niektórzy chcieliby wprowadzić.
(FR) Pani przewodnicząca, panie komisarzu! Szkoda, że przedstawiciele sektora rolnego nie zostali włączeni w tę debatę, ponieważ bardzo interesujące byłoby zapoznanie się ze stanowiskiem rolników, w szczególności w świetle niedawnej reformy WPR.
Stoi przed nami zadanie nie tylko zabezpieczenia przyszłości rolnictwa w Europie oraz jakości i ilości produkowanej żywności, ale również wspierania badań i zapewnienia ochrony danych.
Oczywiście największym wyzwaniem jest ochrona zdrowia ludzkiego i zapobieżenie akumulacji substancji toksycznych w naszej wodzie i naszym środowisku.
Jednakże musimy również uwzględnić zdrowie rolników i ich rodzin, potrzebujących lepszej ochrony, ponieważ to oni mają bezpośredni kontakt z tymi produktami, a porady, które otrzymują, pochodzą często od przedsiębiorstw sprzedających pestycydy.
Te przedsiębiorstwa są niezbyt skłonne informować ich, że niedawno naukowcy zaczęli zadawać pytania dotyczące związku między narażeniem na pestycydy a stale zwiększającą się częstotliwością występowania niektórych chorób, na przykład choroby Parkinsona, Alzheimera, raka prostaty, raka mózgu oraz wad wrodzonych.
Z tego względu absolutnie konieczne będzie ustanowienie ścisłych przepisów dotyczących wprowadzania produktów do obrotu.
Powinniśmy również wspierać badania za pomocą odpowiednich przepisów dotyczących ochrony danych oraz wspierać programy badań naukowych w zakresie biologicznych metod ograniczania szkodników, będących korzystnym przykładem innowacji.
W ostatecznym rozrachunku te produkty powinny być dostępne dla rolników.
Panie komisarzu, moja ostatnia uwaga dotyczy ochrony pszczół: jak dotąd nie sporządzono długoterminowych ocen, o których mowa w dyrektywie 91/414.
Samo posiadanie zasad i przepisów nie wystarczy: konieczne jest ich stosowanie i potrzebne są systemy zapewniające, że tak się dzieje.
Zgadzam się, że najważniejszą kwestią jest uregulowanie wprowadzania tych produktów do obrotu, ale chciałabym również zauważyć, pani przewodnicząca, że wtrącanie się lobbystów z ramienia przemysłu chemicznego, nawet niezbyt częste, w trakcie tej gorączkowej debaty było skandaliczne.
(FR) Pani przewodnicząca, panowie komisarze, szanowni państwo! Wszystkie dostępne obecnie dane zdrowotne i ekologiczne, których nie chcę dziś wieczorem przytaczać, muszą skłonić tę Izbę do podjęcia zdecydowanych działań w sprawie pestycydów i warunków ich stosowania.
Konieczne jest oparcie takich działań na mierzalnych celach.
W trakcie dyskusji poprzedzających głosowanie na sesji plenarnej stało się jasne, że istnieją duże różnice między państwami członkowskimi w zakresie zarówno praktyki, jak i polityki, zatem w końcu osiągnęliśmy kompromis w niektórych kwestiach i zdaliśmy się na zasadę pomocniczości.
Mam nadzieję, że nie zostaniemy przez nią zwiedzeni, ponieważ charakteryzuje się ona elastycznością, która łatwo może stać się pretekstem do rozluźnienia naszej polityki zgodnie z bardzo ograniczonym wyrazem woli politycznej i publicznej prezentowanej dzisiaj, w szczególności w zakresie narażenia na ryzyko i rozmiaru stref buforowych wokół cieków wodnych.
Jeżeli zasada pomocniczości ma obowiązywać w odniesieniu do pestycydów, to musi zachęcać bardziej wszechstronnego myślenia o kwestiach rolnictwa i ochrony środowiska w każdym regionie europejskim.
Będzie to oznaczać większą intensywność badań naukowych i transferu technologii; zaangażowanie wszystkich zainteresowanych podmiotów, w tym rolników, naukowców, organizacji pozarządowych, pracowników służby zdrowia i przedstawicieli przemysłu spożywczego; oraz przeprowadzenie dokładnych badań naukowych w każdym regionie geograficznym, wspólne ustalenie najlepszych praktyk i niechemicznych substytutów, które są właściwe dla gleby, klimatu i upraw.
Istnieje kilka regionów, w których te prace już się toczą.
Z tego względu proponuję, aby Komisja wspierała stosowanie takiego podejścia i ułatwiała wymianę doświadczeń między regionami, a jednocześnie zapewniała odpowiednie przestrzeganie przepisów europejskich.
(DE) Pani przewodnicząca! Wielu moich kolegów uważa, że potrzebujemy restrykcyjnych zasad stosowania środków ochrony roślin, i mają rację, ale jednocześnie nie możemy zapomnieć o skutkach przyjmowanych przez nas przepisów.
To fakt, że środki ochrony roślin są istotnym elementem nowoczesnego rolnictwa.
Weźmy przykład rozporządzenia w sprawie dopuszczania.
Aktualnie trwa proces delegalizacji całych grup substancji aktywnych na podstawie kryteriów wykluczenia, po prostu ze względu na abstrakcyjne pojęcie zagrożenia.
To podejście lekceważy faktyczne zagrożenie związane ze stosowaniem tych środków w gospodarstwie rolnym.
Powoduje ono delegalizację substancji aktywnych, które w praktyce nie stanowią żadnego problemu.
W efekcie niedostateczna liczba substancji aktywnych będzie w przyszłości dostępna do właściwego zwalczania szkodników.
Jeżeli stosuje się tylko kilka substancji aktywnych, szybciej rozwinie się odporność na pestycydy.
Zabraknie nam pewnych metod zwalczania wielu problemów związanych ze szkodnikami.
I prawdopodobnie o tych nowych poziomach mówiła pani Breyer.
Po osiągnięciu tego etapu bezpieczeństwo europejskiego zaopatrzenia w żywność spadnie do niespotykanych poziomów.
Zamiast wprowadzania zakazów zbiorowych powinniśmy ustanowić wiarygodną procedurę dopuszczającą, która zbada rzeczywiste zagrożenia związane ze stosowaniem każdej substancji.
Kolejny przykład odnosi się do podejścia strategicznego do tego zagadnienia, w którym opowiadamy się za ogólnoeuropejskim powszechnym celem redukcji dla całości stosowanych środków ochrony roślin.
Jednakże to w żaden sposób nie wiąże się z zagrożeniami wynikającymi z ich stosowania.
Komisja ustanowiła cele dotyczące ograniczenia rzeczywistego zagrożenia.
To dobry pomysł i powinniśmy się go trzymać.
Po tym wszystkim powinniśmy się skupić na tym, co da się osiągnąć, mianowicie na skutecznej walce ze szkodnikami połączonej z odpowiednim zarządzaniem ryzykiem.
Przecież to również kwestia ustalenia, w jaki sposób w przyszłości zostanie zaspokojone wzrastające zapotrzebowanie na surowe warzywa.
W przeszłości innowacyjne środki ochrony roślin pomogły nam zwiększyć tempo wzrostu produkcji ponad zapotrzebowanie na grunty uprawne.
W przyszłości naszym celem nie powinno być odwrócenie tej tendencji.
- (LT) Nie wydaje mi się, aby w tej Izbie, w tym Parlamencie znalazła się chociaż jedna osoba twierdząca, że dobry stan środowiska naturalnego i zdrowia ludzi nie mają znaczenia.
Nie uważam, żeby kiedykolwiek stwierdził to jakikolwiek obywatel Europy.
Szanowni państwo! Jednakże podejmując decyzje, prowadząc dyskusje o prawie oraz stanowiąc i wdrażając przepisy, których przestrzegać będą musiały setki tysięcy obywateli, i które bez wątpienia będą miały wpływ na życie milionów ludzi, nie możemy opierać naszych decyzji na emocjach i dobrych intencjach.
Musimy osiągnąć ten cel w wyważony i rozsądny sposób.
Jednym z kluczowych celów postawionych przed sektorem rolniczym UE jest dostarczenie dobrej jakościowo żywności w akceptowalnych cenach.
UE jest znana ze swoich wysokich standardów produkcji żywności i restrykcyjnych przepisów w dziedzinie rolnictwa, ustanawianych wobec swoich państw członkowskich.
Z drugiej strony rolnictwo UE jest poddane stałej presji, aby utrzymać konkurencyjność i wytwarzać żywność dobrej jakości.
Dyskutując o regulacjach w dziedzinie ochrony roślin nie możemy zignorować tych faktów.
Opinia wyrażona przez Komisję oraz Komisję Rolnictwa i Rozwoju Wsi spełniła oczekiwania wszystkich zainteresowanych stron.
Mimo to proponowane poprawki oraz te wprowadzone podczas dyskusji w Komisji Ochrony Środowiska Naturalnego, Zdrowia Publicznego i Bezpieczeństwa Żywności, budzą poważne obawy.
Jeżeli te poprawki zostaną zatwierdzone, skutki mogą być nie do przewidzenia.
Stanowią one zagrożenie nie tylko dla rolnictwa i sektora spożywczego, ale również dla samej przyrody.
Czy oznacza to, że organizmy modyfikowane genetycznie wejdą do obrotu w UE?
Jeżeli 90% środków ochrony roślin zostanie wykluczonych z obrotu, konsekwencje dla tradycyjnych upraw będą ogromne.
Szanowni państwo! Kolejny raz wzywam państwa do oparcia swojej decyzji na sprawdzonych dowodach naukowych i dobrych praktykach, a nie na plotkach i emocjach.
Mam nadzieję, że państwa głos będzie odzwierciedlał opinię wszystkich zainteresowanych stron, a rezultat będzie wyważony i słuszny, tak, aby rolnictwo nie uległo zniszczeniu, obywatele UE nie zostali pozbawieni europejskiej żywności, a miliony ludzi nie straciły pracy w imię ochrony środowiska naturalnego.
(DA) Pani przewodnicząca! Jutro wczesnym rankiem mam zamiar wybrać się do sklepu spożywczego po butelkę wody do picia.
W wielu krajach ludzie robią tak, ponieważ źródła wód podziemnych zostały skażone zanieczyszczeniami.
Woda jest chemicznie oczyszczana, jakby była brudnym płaszczem.
Następnie jest chlorowana i jest równie niesmaczna, co droga.
W Danii pod ziemią dysponujemy bogatą żyłą złota: czystymi wodami podziemnymi.
Pijemy ją bezpośrednio jako wodę pitną, bez uprzedniego poddawania jej oczyszczaniu w oczyszczalni.
Jest zdrowsza niż woda butelkowana, lepiej smakuje i jest o wiele, wiele tańsza.
Jednakże oznacza to również, że musimy jej pilnować i zakazywać oprysków pestycydami w tych przypadkach, w których pestycydy mogłyby dostać się do wód podziemnych.
Z tego względu Dania zakazuje 13 rodzajów oprysków pestycydami, spośród których 12 znajdowanych jest w wodzie pitnej.
Chcielibyśmy nadal tak robić i z tego względu zwracam się do moich kolegów posłów o głosowanie za przyjęciem poprawki zakazującej stosowania stref ochronnych.
Ten wniosek był już przyjmowany w poprzednich rozporządzeniach; teraz konieczne jest ich powtórzenie, aby zapobiec ich anulowaniu.
Wreszcie udało się nam uzyskać poparcie znacznej większości tutaj, w Parlamencie, a następnie przewodniczącego Komisji, José Manuela Barroso.
Dziękuję!
Nie otrzymaliśmy żadnego wsparcia ze strony duńskiej komisarz ds. rolnictwa, która wspólnie z duńskim ministrem ds. żywności, rolnictwa i rybołówstwa (również z Duńskiej Partii Liberalnej (Venstre)) wolałaby raczej poprzeć rolników w ich szansie na zniszczenie naszej wody pitnej.
To smutne, że Duńska Rada Rolna wolałaby raczej poprzeć Venstre.
Dążenie do nieco wyższych plonów zbóż, a następnie płacenie miliardów koron w celu oczyszczenia wód podziemnych jest bardzo krótkowzrocznym działaniem.
Traktat stanowi, że sami zanieczyszczający płacą.
Zaproponowałem to w poprawkę i wzywam moich kolegów do wsparcia wymogów traktatowych.
Nikt nie ma prawa zanieczyszczać naszej wspólnej gleby i wody pitnej.
(ES) Pani przewodnicząca, panowie komisarze! Wniosek dotyczący rozporządzenia, przygotowany przez Komisję w celu zastąpienia dyrektywy 91/414/WE, pozwala na osiągnięcie wyższego poziomu harmonizacji procedur dopuszczania, a jednocześnie zapewnia ochronę konsumentów.
Jednakże rezultat osiągnięty przez Komisję Ochrony Środowiska Naturalnego nie tylko nie uwzględnia celu zwiększenia poziomu harmonizacji, ale w nieuzasadniony sposób dokonuje przeglądu środków służących ochronie konsumenta i środowiska naturalnego.
Sprawozdanie opiera się na całkowitym braku wiary w istniejące metody produkcji rolnej w Unii Europejskiej.
Jednakże nie tylko rolnicy poniosą straty: prawdopodobnie straty poniosą również konsumenci, ponieważ wiele upraw stanie się nieopłacalnymi, powodując konieczność importu, wraz z efektem ubocznym dla bezpieczeństwa żywności.
W niedostatecznym stopniu uwzględniono fakt, że zatwierdzanie i stosowanie środków ochrony roślin już obecnie podlega ścisłej kontroli, zarówno ze strony Europejskiej Agencji Bezpieczeństwa Żywności, jak również właściwych organów państw członkowskich.
Ponadto ten wniosek zmniejsza liczbę substancji aktywnych z 1100, zatwierdzonych w 1991 r., do 148 wymienionych w załączniku I do przedmiotowego wniosku.
Spośród tych 148 substancji jedynie 34 ma działanie owadobójcze, nicieniobójcze i roztoczobójcze, które są najbardziej potrzebnymi substancjami w uprawach prowadzonych w Europie śródziemnomorskiej, gdzie poziom ataków insektów jest najwyższy w całej Unii.
Insekty nie tylko szkodzą roślinom, ale również przenoszą bardzo groźne choroby ludzkie.
Konieczne jest przywrócenie propozycji Komisji dotyczącej podziału Europy na trzy strefy pod względem wzajemnego uznawania środków ochrony roślin.
Kryteria wykluczania pestycydów powinny opierać się na odpowiednich analizach ryzyka.
Bez analizy ryzyka niemożliwe jest określenie wpływu tych substancji na zdrowie lub środowisko naturalne.
Wreszcie chciałabym zwrócić uwagę na fakt, że to dawka stanowi o truciźnie.
(FR) Pani przewodnicząca! Zwracałam uwagę na znaczenie dzisiejszej wieczornej debaty, ponieważ jej stawką jest nie mniej, niż nasza wizja przyszłości rolnictwa w Europie oraz potrzeba odejścia od intensywnego rolnictwa, które zdecydowanie powoduje zbyt wiele zanieczyszczeń, na rzecz zrównoważonego rolnictwa szanującego różnorodność biologiczną.
Europa musi stawić czoła temu wyzwaniu z trzech powodów: po pierwsze, wraz z odkrywaniem coraz większej liczby skandali i zagrożeń dla zdrowia, opinia publiczna sprzeciwia się stosowaniu pestycydów; po drugie, większość samych rolników chce od Unii Europejskiej uzyskać pomoc w zmianie swoich praktyk, aby nie musieli już wybierać między zachowaniem swojego zdrowia a zwiększeniem zysków; i po trzecie, pszczelarze w całej Europie wzywają do ustanowienia restrykcyjnych przepisów, powstrzymujących sprzedaż pestycydów, które nie zostały zbadane pod względem swojego wpływu na pszczoły.
Z tego względu kluczowe znaczenie ma potwierdzenie ambitnego stanowiska przyjętego przez Komisję Ochrony Środowiska Naturalnego w jutrzejszym głosowaniu nad trzema sprawozdaniami, przygotowanymi przez Hiltrud Breyer, Christę Klaß i Irenę Belohorską.
Musimy potwierdzić, że zdrowie i środowisko naturalne stanowią priorytet; że potrzebne są szczególne działania dla ochrony osób najbardziej narażonych na szkody; że większość substancji niebezpiecznych zostanie objęta zasadą przezorności; że faktycznie wspierane będzie stosowanie niechemicznych substytutów; i że zasadniczo stosowanie oprysków z powietrza zostanie zakazane.
Krótko mówiąc, musimy przełożyć obawy wyrażane przez bardzo licznych mężczyzn i kobiety w Europie, którzy - jak wspomniała pani Isler-Béguin - napisali do nas z apelem, aby w przyszłości rolnictwo nie musiało być uzależnione od chemikaliów, na język działań praktycznych.
Pani Przewodnicząca! Stosowanie środków ochrony roślin - pestycydów - jest w określonych warunkach koniecznością.
W Polsce dominują małe gospodarstwa rolne, których właściciele ze względu na brak pieniędzy, oszczędzają na drogich pestycydach, tracąc czasami w wyniku działań szkodników zbiory.
Popieram wszystkie działania mające na celu racjonalne używanie środków ochrony roślin związane z doradztwem, szkoleniem, badaniami, dopłatami do nowoczesnego sprzętu ochrony roślin, wprowadzeniem zastępczych środków w miejsce pestycydów przydatnych dla ochrony środowiska i zdrowia oraz zgodnych z interesem rolników.
Niewiedza i brak właściwej pomocy dla rolników mogą, w przypadkach zagrożenia utraty plonów, spowodować niekontrolowane użycie pestycydów.
Starym, lecz nie w pełni rozwiązanym problemem jest likwidacja składowisk silnie toksycznych pestycydów, łącznie z rekultywacją gleby, które istnieją lub istniały w państwach byłego bloku sowieckiego.
Zatruwają one wodę i glebę.
Ten bagaż może osłabić skutki działań przygotowanych w dokumentach.
Pani Przewodnicząca! Producenci zmuszani do wytwarzania żywności o idealnym wyglądzie wprowadzają do obrotu pestycydy szkodliwe nie tylko dla środowiska i gospodarki, ale zwłaszcza dla ludzkiego zdrowia.
Mam nadzieję, że omawiane dokumenty spowodują poprawę jakości spożywanej żywności oraz doprowadzą do zmiany metod produkcji na bardziej ekologiczną wraz z większym stosowaniem naturalnych nawozów do nawożenia gleby.
Poza tym w związku z nieetycznymi praktykami eksportowania do krajów trzeciego świata bez jakichkolwiek skrupułów wielu substancji uznawanych za szkodliwe, zacytuję popularne w Polsce przysłowie: "Nie rób drugiemu co tobie nie miłe".
Tym bardziej, że niebezpieczne pestycydy wracają w postaci produktów żywnościowych kupowanych następnie tanio przez bogate kraje i niszczą ludzkie zdrowie.
Poza ogólnymi wytycznymi, strategie zrównoważonego stosowania pestycydów powinny być rozwiązywane na poziomie krajowym, gdzie mogą być uwzględniane odpowiednie działania.
Obniżanie ilości środków ochrony roślin powinno być większe tam gdzie stosuje się więcej pestycydów.
(SK) Doceniam fakt, że wszystkie trzy sprawozdania wymagają, aby osoby zaangażowane na wszystkich etapach obchodzenia się z pestycydem były wysoko wykwalifikowane.
Plany działań, zintegrowane zarządzanie i ścisłe środki importowe: to również przykłady korzystnych aspektów we wszystkich trzech sprawozdaniach.
Jednakże konieczne jest precyzyjne zdefiniowanie, za pomocą jasnych sformułowań, zakazu oprysków z powietrza oraz alternatywnie sytuacji, w których takie opryski z powietrza są dopuszczalne.
Także pojęcie ilościowego ograniczenia stosowania pestycydów nie jest jasno określone i otwiera drzwi przed wieloma zagrożeniami, ze względu na swoje nieselektywne stosowanie.
Na przykład Republika Słowacji stosuje średnio poniżej 1 kg pestycydów na hektar, podczas gdy w innych krajach stosuje się nawet do 8 kg.
Oznacza to, że istnieją kraje, w których stosowanie pestycydów musi być faktycznie ograniczone, oraz takie, w których należy je nawet zwiększyć.
Z tego względu sugeruję, aby w trakcie głosowania uwzględnić zalecenia Europejskiego Stowarzyszenia Ochrony Upraw, albo w trakcie pierwszego czytania nie zatwierdzać sprawozdań i, zachowując wyważone zalecenia Komisji.
(NL) Pani przewodnicząca, panowie komisarze, szanowni państwo! Nadszedł czas, abyśmy nadali kształt strategii tematycznej zrównoważonego stosowania pestycydów, a dobrym pomysłem jest również natychmiastowe wprowadzenie w życie jej części.
Ze względu na znaczny wpływ na jakość żywności, zdrowie publiczne, środowisko naturalne i prowadzenie przez nas zrównoważonej gospodarki rolnej, przy czym wszystkie zagadnienia są ważne, nasza cała grupa, podobnie jak sprawozdawczynie i sprawozdawcy pomocniczy, poświęciła temu pakietowi mnóstwo czasu.
Chciałabym w szczególności zwrócić uwagę na cztery kwestie.
Po pierwsze, dalsze ograniczenie stosowania pestycydów jest rozsądne.
W efekcie musi to zmniejszyć wpływ na środowisko i z tego względu sprzeciwiamy się ograniczeniu wyłącznie stosowanej ilości.
Domagamy się zmniejszenia faktycznego wpływu, na podstawie naukowej oceny ryzyka.
Po drugie, mamy podobne stanowisko w odniesieniu do położonych wokół cieków wodnych stref wyłączonych z oprysków.
Również w tej sprawie opowiadamy się za podejściem opartym na ryzyku i uważamy, że państwa członkowskie są w stanie dokonywać lepszych odpowiedzialnych wyborów, opartych po części na kryteriach określonych w ramowej dyrektywie wodnej.
Po trzecie zastanawiam się, dlaczego ten Parlament, który przecież opowiada się za rynkiem wewnętrznym o wysokim poziomie ochrony konsumenta, zdrowia i środowiska, miałby sprzeciwiać się pierwszemu krokowi w kierunku harmonizacji w tej dziedzinie.
Opowiadamy się za koncepcją stref o wzajemnym wewnętrznym uznawaniu, zaproponowaną przez Komisję, i chcielibyśmy również wprowadzić dobrowolne wzajemne uznawanie między strefami.
Wreszcie sprzeciwiamy się ogólnym postanowieniom dotyczącym powiadamiania sąsiadów, za którymi w swoim sprawozdaniu opowiada się pani Breyer.
Ta informacja jest nie tylko zbędna w odniesieniu do ściśle uregulowanej działalności, ale również powoduje zbędne obawy i frustrację.
Z pewnością celem nie możemy być dążenie do jakiegoś rodzaju prywatnego narzucania decyzji.
Nie chcemy i nie popieramy takiego społeczeństwa.
Pani Przewodnicząca! Dzisiejsza debata ma kluczowe znaczenie dla europejskiego rolnictwa i ochrony środowiska.
Stosowanie środków ochrony roślin ma zarówno wielu zwolenników, jak i przeciwników.
Uważam jednak, że rolnicy powinni kierować się zasadą: "jak najmniej pestycydów, ale tyle, ile to jest konieczne”, a producenci i dystrybutorzy zasadą ostrożności, która powinna być zasadą nadrzędną z punktu widzenia życia i zdrowia konsumentów w tych wszystkich przypadkach, gdy wprowadzenie na rynek nowych pestycydów powoduje wątpliwości wynikające z niejednoznaczności badań naukowych bądź też zbyt krótkiego okresu, który pozwoliłby na bezwzględne określenie, że dany produkt lub substancja nie jest szkodliwa dla ludzi i zwierząt.
W kontekście zrównoważonego stosowania pestycydów należy, uważam również, przedsięwziąć następujące kroki: po pierwsze zapewnić przez Komisję oraz państwa członkowskie okresowe programy szkoleniowe, doradcze oraz edukacyjne, finansowane przynajmniej częściowo przez koncerny produkujące pestycydy.
Należy skoordynować monitoring i zbieranie danych o szkodliwym oddziaływaniu pestycydów na zdrowie ludzkie i środowisko, łącznie z długoterminowymi programami badawczymi, oraz nakładanie sankcji na trucicieli.
Należy wprowadzić skoordynowany system zbierania informacji o produkcji, imporcie, eksporcie, sprzedaży, dystrybucji i stosowaniu pestycydów publicznie dostępnych dla obywateli.
Należy upowszechnić praktyki rolnicze promujące stosowanie niskich dawek pestycydów, co przyczyni się do zmienienia ogólnego zużycia tych preparatów.
Należy przeprowadzać odpowiednie kontrole i wprowadzić zakaz importu do Unii artykułów rolno-spożywczych, do produkcji których zostały użyte środki chemiczne.
(NL) Pani przewodnicząca! Środki ochrony roślin nadal są niezbędne dla produkcji rolnej i zaopatrzenia w żywność w Europie.
Przy podejmowaniu szczególnych działań w Europie istotną kwestią jest to, jaki wpływ mają one na stosunki w zakresie konkurencji z resztą świata.
Jeżeli przyjmiemy w Europie zbyt restrykcyjne stanowisko i nie możemy wymusić takich samych zasad od reszty świata, oznacza to, że w Europie możemy spożywać produkty, których sami nie jesteśmy w stanie wyprodukować, co moim zdaniem jest błędem.
Oczywiście kluczowe znaczenie dla nas ma kontynuacja oceny szkodliwych skutków, ale nie możemy z tym przesadzić.
Zgadzam się ze wszystkimi, którzy twierdzą, że powinniśmy skupić się na zagrożeniu, a nie na ograniczeniu ilości.
Strefa buforowa wynosząca 10 metrów będzie również miała katastrofalne skutki dla Holandii i innych krajów i konieczne jest jej usunięcie z rozporządzenia.
Wreszcie kwestia informowania sąsiadów.
Jeżeli coś zostało zatwierdzono, to po co informować sąsiadów?
To całkowicie zbędny przepis.
Pani przewodnicząca! W 1985 r. przeprowadzono w Zjednoczonym Królestwie ścisłą kontrolę pestycydów.
Przedsiębiorstwa takie jak Sygenta twierdzą, że nie można pozbawiać rolników potrzebnych im narzędzi.
Te przepisy oddalają nas od zasady dobrych przepisów opartych na podstawach naukowych.
Na przykład kontrola chwastów przydrożnych jest 400 razy droższa bez chemikaliów.
Przemysł golfowy i sportowy twierdzi, że bez pestycydów nie da się utrzymać darni.
Agencja Ochrony Zbiorów twierdzi, że delegalizacja pestycydów oznacza, że należy uprawiać od 65% do 200% więcej gleb, ograniczając produktywność.
Według Corbett Farms, w tym roku mogliśmy przekonać się o znaczeniu oprysków dla zapobiegania zarazie ziemniaczanej.
Pestycydy są drogie, z tego względu do ochrony naszych upraw stosuje się możliwie najmniejszą ilość.
Decyzje dotyczące sposobu i terminu oprysków muszą być podejmowane na podstawie warunków panujących w terenie.
Nie da się naukowo uzasadnić odgórnego ograniczenia ilości stosowanych pestycydów.
Pani przewodnicząca! Zwracam się o likwidację przepisów zgubnych dla UE.
UKIP zagłosuje przeciwko.
(DE) Pani przewodnicząca, panie komisarzu, szanowni państwo! Na wstępie chciałbym podziękować sprawozdawczyniom i sprawozdawcom pomocniczym.
Nie trzeba mówić, że wszyscy jesteśmy głęboko zainteresowani ochroną zdrowia i konsumentów, a na podstawie tej bardzo emocjonalnej debaty można ocenić siłę odczuć poszczególnych posłów naszej Izby.
Mimo to istotne znaczenie ma faktyczne podejmowanie decyzji na podstawie faktów, a nie uciekanie od rzeczywistości poprzez tworzenie kozłów ofiarnych, jak to miało miejsce.
Bardzo łatwo, w szczególności w odniesieniu do tego pakietu legislacyjnego, można obciążyć jedną grupę zawodową i nie sprawdzać dalej.
To byłoby całkowitym błędem.
Konieczne jest ustalenie od samego początku, że wszyscy w Europie potrzebujemy działającego sektora rolnego, co koniecznie obejmuje stosowanie pewnej ilości środków ochrony roślin.
W odniesieniu do szczególnych aspektów sprawozdania pani Klaß chciałbym powiedzieć, że faktycznie rozsądną zasadą jest założenie pewnych celów redukcji, ale uważam, że przyjęte tu podejście ilościowe jest po prostu zbyt restrykcyjne.
Każde państwo członkowskie powinno rzeczywiście rozważyć, co samo może zrobić, ponieważ ograniczenie wyłącznie całkowitej ilości i wiara, że to oczyści środowisko, są całkowicie sprzeczne z nauką.
W odniesieniu do stref buforowych, nie ma nic złego w wybranej przez Komisję strategii traktowania pomocniczości jako elementu kluczowego.
Każde państwo członkowskie powinno rozważyć, w jaki sposób chce uregulować kwestię stref buforowych.
Błędem byłoby ślepe narzucanie jednolitej dla całej Wspólnoty granicy 10 metrów.
Podejściem, które zasługuje na poparcie bez zastrzeżeń, jest również dążenie do znalezienia niechemicznych substytutów w obszarach wrażliwych, na przykład siedliskach rzadkiej fauny i flory.
W odniesieniu do sprawozdania pani Breyer, duże znaczenie ma poparcie koncepcji trzech stref.
Ograniczanie zakresu dopuszczenia do pojedynczego państwa członkowskiego byłoby podejściem nadmiernie restrykcyjnym.
Należy zwrócić szczególną uwagę na kryteria wykluczenia.
Możliwe jest przyjęcie bez zastrzeżeń jednoznacznego zakazu stosowania substancji, które zostały zakwalifikowane jako CMR1, ale w przypadku substancji typu CMR2 również opowiadam się za przyjęciem danych naukowych jako podstawy decyzji dopuszczającej.
(EL) Pani przewodnicząca, panie komisarzu, szanowni państwo! Celem wniosku legislacyjnego, nad którym będziemy głosować, jest osiągnięcie wysokiego poziomu ochrony zdrowia ludzkiego i środowiska naturalnego poprzez ustanowienie wspólnotowych modeli zrównoważonego stosowania pestycydów i zasad wprowadzania ich do obrotu w Europie.
Uważam, że wysyłamy silny sygnał popierając propozycję Komisji Ochrony Środowiska Naturalnego, Zdrowia Publicznego i Bezpieczeństwa Żywności w sprawie ograniczenia stosowania pestycydów w Europie o 20%.
Musimy wzmocnić kontrole racjonalnego stosowania pestycydów, i co najważniejsze, wspierać badania naukowe nad bezpieczniejszymi alternatywnymi metodami ochrony roślin.
Jednocześnie wyważonym stanowiskiem jest propozycja zniesienia systemu stref i obowiązkowego wzajemnego dopuszczania.
Uwzględniając obawy rolników i przemysłu, dąży się do umożliwienia państwom członkowskim, o ile tego chcą, wdrożenia wyższych standardów ochrony środowiska naturalnego, zgodnie z panującymi w nich warunkami lokalnymi.
Wreszcie chciałabym wspomnieć o szczególnej potrzebie ochrony stosowania wtórnego.
Wzywam państwa do poparcia propozycji stworzenia europejskiego funduszu wspierania badań naukowych.
W ten sposób zabezpieczymy dobrobyt rolników i zachowamy nasze szczególne produkty krajowe, które stanowią część europejskiej tradycji rolniczej i przyczyniają się do zdecydowanego wzrostu gospodarczego w rolnictwie europejskim.
Pani przewodnicząca! Dziękuję za umożliwienie mi zabrania głosu w sprawie tych trzech sprawozdań.
Po pierwsze uważam, że w Europie powinniśmy mieć możliwość produkcji europejskich zbóż oraz warzyw i owoców, które byłyby bezpieczne w spożyciu przez ludzi.
Jednakże musimy osiągnąć ten cel w wyważony i rozsądny sposób, aby chronić zdrowie ludzi bez szkody dla rolnictwa.
Nie chcemy wprowadzać ograniczeń, które miałyby niekorzystny wpływ na europejskie rolnictwo, i w efekcie być zmuszonym do importowania dużych ilości żywności, wraz ze wszystkimi konsekwencjami związanymi z odległością, na którą żywność jest przewożona, oraz oczywiście z niewielką kontrolą nad ilością pestycydów stosowanych w produkcji takiej importowanej żywności.
Po drugie, popieram wniosek dotyczący oceny opierającej się na ryzyku, mającej fundamenty naukowe i będącej wykonalną dla państw członkowskich.
Wreszcie uważam, że strefa buforowa wynosząca 10 metrów to rozwiązanie "jedno dla wszystkich”, które wymaga modyfikacji dla umożliwienia państwom członkowskim uwzględnienia warunków lokalnych.
Jak już wcześniej powiedziałam, nawet Parlament Europejski nie może ustanowić przepisów dla warunków klimatycznych i glebowych na całym kontynencie.
(FI) Pani przewodnicząca! Strategia tematyczna i dyrektywa ramowa w sprawie środków ochrony roślin stanowią ambitne projekty legislacyjne i odzwierciedlają zasadnicze wyzwanie stojące przed unijną polityką ochrony środowiska, polegające na połączeniu ochrony środowiska z ochroną zdrowia w polityce, która uwzględnia realia społeczne.
Musimy uznać, że stosowanie środków ochrony roślin i pestycydów przynosi znaczne korzyści gospodarcze.
Szczerze mówiąc, profesjonalne stosowanie tych substancji jest kluczowym warunkiem wytwarzania żywności w obecnych czasach.
Jednakże jednocześnie występuje bardzo realny negatywny wpływ środków ochrony roślin na środowisko naturalne, w szczególności na cieki wodne.
A zatem w jaki sposób możemy stosować te substancje w sposób umożliwiający nam odniesienie korzyści z pestycydów, ale jednocześnie ograniczający negatywne skutki?
Pochodzę z kraju, w którym rolnictwo jest poważanym zajęciem i w którym krajowe rolnictwo uznaje się za ważne.
Z drugiej strony środowisko naturalne jest szczególnie wrażliwe.
Na przykład Finlandia ma prawie 200 tysięcy jezior, setki tysięcy innych cieków wodnych i jedno z najbardziej zanieczyszczonych mórz na świecie.
Rozproszone zanieczyszczenie wód jest ogromnym problemem ekologicznym, którego częścią są środki ochrony roślin.
To równanie stanowi wyzwanie, a więc jedynym słusznym rozwiązaniem jest uwzględnienie w dyrektywie różnic między państwami członkowskimi.
Oczywiście potrzebujemy pewnych standardów wspólnych dla całej UE, ale w Finlandii nie da się stosować tych samych środków zaradczych, co na przykład w Luksemburgu.
Z tego względu rozsądek i troska o środowisko naturalne nakazują skupienie się na celach i pozostawienie środków ich osiągnięcia samym państwom członkowskim.
Dobrym przykładem takiego postępowania są "strefy buforowe”, które niewątpliwie mają istotną rolę do odegrania w ochronie cieków wodnych.
Jestem pewna, że strefy buforowe dostosowane do każdej sytuacji i spójne z wnioskami Komisji są właściwą metodą postępowania.
Jeżeli teraz podejmiemy decyzję w sprawie ściśle określonych limitów, stosując zasadę "złotego środka”, istnieje realne niebezpieczeństwo, że w wielu krajach oznacza do wpadnięcie z deszczu pod rynnę.
Być może powinnam powiedzieć raczej, że nie rozwiążą problemu w sposób elastyczny i satysfakcjonujący.
(DA) Pani przewodnicząca! W niektórych dzisiejszych wystąpieniach naszych kolegów pojawiły się pewne nieporozumienia.
Z tego względu cieszę się, że mogę po raz drugi zabrać głos.
Pojawiły się trzy nieporozumienia.
Pierwsze dotyczy celów redukcji: niektórzy posłowie twierdzą, że to po prostu niemożliwe.
Istnieją różnice między państwami i niemożliwe jest stworzenie wspólnego europejskiego celu redukcji.
Nie, tego nie da się zrobić!
Ale też nie próbujemy tego zrobić.
Tym, co robimy, jest twierdzenie, że wspólny europejski cel redukcji powinien wynosić 20%.
Jednakże oczywiście może to oznaczać 30% w niektórych państwach, a 10% w innych.
Krajowe cele redukcji zostaną określone na podstawie krajowych planów działań.
Z tego względu strach przed takim rozwiązaniem jest nieporozumieniem.
Kluczowe znaczenie ma uwzględnienie przez nas faktu, że gram jednego pestycydu może czasami być bardziej niebezpieczny, niż cały kilogram innego pestycydu.
Z tego względu wprowadziliśmy wskaźnik częstotliwości stosowania jako część tego zobowiązania redukcyjnego.
Mogę sobie doskonale wyobrazić, że Komisja również będzie miała coś do powiedzenia w tej sprawie w chwili, kiedy pan Dimas zabierze za jakiś czas głos.
Drugie nieporozumienie dotyczy stref.
Istnieje przekonanie, że jeżeli nie wprowadzimy stref, będzie to nieomal obelgą dla rynku wewnętrznego.
Nie, wręcz przeciwnie!
Kończąc z tą niemądrą koncepcją stref i mówiąc o stopniowym wprowadzaniu wzajemnej wymiany danych mamy na myśli, że cała UE jest strefą, w ramach której wymieniamy dane.
Jednakże nie możemy oczywiście mówić o obowiązkowym wzajemnym uznawaniu pestycydów, po prostu dlatego, że w każdym poszczególnym kraju istnieją inne warunki geograficzne, klimatyczne i ekologiczne.
Uważam, że zgodzi się z tym nieomal każdy, kto dzisiaj zabierał głos w tej Izbie.
Trzecie zasadnicze nieporozumienie polega na tym, że zniszczeniu ulegnie konkurencyjność rolnictwa.
Nie!
W Danii ograniczyliśmy stosowanie pestycydów o 50% od lat 80., bez jakiegokolwiek wpływu na konkurencyjność rolnictwa.
Koszty stosowania pestycydów są wysokie, więc o ile są one stosowane właściwie, im mniej ich się stosuje, tym lepiej dla konkurencyjności.
(SV) Pani przewodnicząca! Nie ma wiele czasu, a ja zabieram głos przede wszystkim w celu wyrażenia mojego poparcia dla współsprawozdawczyni do sprawozdania pani Breyer w grupie PPE-DE, pani Erny Hennicot-Schoepges.
Za wielką szkodę uważam decyzję mojej grupy polegającą na zignorowaniu rady pani Hennicot-Schoepges dotyczącej kilku istotnych punktów i braku wsparcia dla istotnych propozycji zawartych w tym sprawozdaniu.
Oczywiście zgadzam się, że wymóg powiadomienia na 48 godzin przed dokonaniem oprysków jest niepraktyczny i nie sprawdziłby się, ale wniosek, że nie potrzebujemy żadnych wymogów informacyjnych, jest nierozsądny.
Stanowiąca kompromis propozycja pani Hennicot-Schoepges jest dobrze wyważona.
Kolejną istotną kwestią są kryteria odcięcia wobec szczególnie wrażliwych substancji.
Oczywiście w naszej decyzji musimy przede wszystkim zachować spójność z decyzjami podejmowanymi przez Parlament w odniesieniu do nowych przepisów REACH dotyczących chemikaliów.
W tamtej sprawie jedną z fundamentalnych zasad była eliminacja substancji, w odniesieniu do których trudno oszacować progi ryzyka w przypadku substancji wysokiego ryzyka.
Oczywiście również w tej sprawie musimy zastosować to podejście, szczególnie że mamy do czynienia z substancjami wchodzącymi w kontakt lub mogącymi wejść w kontakt z artykułami spożywanymi przez nas.
Inna kwestia, w której popieram sprawozdawczynię, panią Breyer, dotyczy podziału na strefy.
Po zapoznaniu się z propozycją Komisji natychmiast uznałem próbę podziału Europy na strefy, które są dość podobne pod względem warunków wegetacji, klimatu itp., za interesującą.
Jednakże proponowany podział na strefy jest niestety zbyt arbitralny.
Nie mogę poprzeć tego podejścia i uważam, że należy państwom członkowskim dać możliwość zachowania prawa do odrzucenia różnych preparatów, nawet jeżeli sąsiednie państwa zapaliły im zielone światło.
Chciałbym odnieść się również do kilku innych kwestii, ale mój czas się skończył.
(NL) Pani przewodnicząca! Opuszczając moją wioskę znajduję się w wyjątkowym obszarze rolniczym, zielonym centrum między wielkimi miastami, Amsterdamem, Rotterdamem i Utrechtem.
Obecnie to wciąż zielony obszar rolniczy, ale strefa buforowa wynosząca 10 metrów, zaproponowana przez Komisję Ochrony Środowiska Naturalnego, Zdrowia Publicznego i Bezpieczeństwa Żywności, praktycznie uniemożliwi prowadzenie działalności rolniczej w tym regionie, podczas gdy to właśnie dzięki rolnictwu ten obszar nadal jest zielony.
Tydzień temu to sprawdziłam, ale praktycznie nie udało mi się znaleźć jakiegokolwiek fragmentu gruntu między wieloma kanałami, który miałby szerokość 20 metrów.
Każdy, kto wie nieco o Holandii, zdaje sobie sprawę, że taka sytuacja ma miejsce nie tylko w zielonym centrum.
Liczne kanały między pastwiskami stanowią charakterystyczny element holenderskiego rolnictwa.
Oznacza to, że przy strefach buforowych wynoszących 10 metrów Holandia utraciłaby 800 tysięcy hektarów pól, 35% całości obszarów rolnych.
Z tego względu zwracam się do posłów o nieudzielanie poparcia temu wnioskowi, również ze względu na produkcję rolną potrzebną Europie i światu, jak stwierdził przewodniczący Komisji Rolnictwa i Rozwoju Wsi.
Oczywiście nie oznacza to, że nie zgadzam się z celem ochrony przyrody i zdrowia publicznego.
Wszyscy popieramy ten cel.
Po prostu uważam, że można go lepiej osiągnąć dzięki podejściu opartemu na analizie i ograniczaniu ryzyka.
Alternatywa, jaką jest ograniczenie stosowania, z pewnością wydaje się ładna i prosta - ogólne ograniczenie o 20% - ale nie zapewnia najlepszej ochrony konsumentów, ponieważ umożliwia ocenę jedynie ilości, a nie efektu końcowego - ostatecznego ryzyka.
W tym kontekście trudno mi zrozumieć bolesne konwulsje Porozumienia Liberałów i Demokratów na rzecz Europy, które opowiada się za powszechnym ograniczeniem o 20% i jednocześnie za podejściem opartym na ryzyku.
Mam dwie ostatnie uwagi.
W sprawie systemu dopuszczania chciałabym jedynie stwierdzić, że trzy strefy klimatyczne są korzystne dla 27 państw członkowskich, z pewnością uwzględniając krajowe warunki.
Wreszcie zwracam się do Komisji o to, aby nie przeoczyła mniejszych upraw wśród tych wszystkich wielkich spornych obszarów.
(FR) Pani przewodnicząca! Pozostałości pestycydów są obecnie wszędzie: w żywności, w wodzie, w powietrzu, w tkankach naszych organizmów i w mleku do karmienia oraz - co z tego wszystkiego jest najbardziej przerażające - w organizmach nienarodzonych dzieci.
Dopiero zaczynamy dostrzegać długofalowe konsekwencje tej wszechobecności pozostałości pestycydów: obejmują one różne rodzaje nowotworów, zaburzenia układu dokrewnego, zmniejszoną płodność mężczyzn, szkody w naszym systemie odpornościowym oraz choroby niszczące układ nerwowy.
A zatem tak i jeszcze raz tak: ograniczmy stosowanie pestycydów i zróbmy to szybko.
W pełni zgadzam się z propozycjami przedstawionymi przez moją koleżankę, panią Hennicot, dotyczącymi sprawozdania pani Breyer i dla zaoszczędzenia czasu podkreślę inną kwestię, którą uważam za istotną, a która była omawiana na forum grupy PPE-DE, mianowicie powiadamianie osób mieszkających w pobliżu obszarów podlegających opryskom pestycydów.
Uważam, że część naszej grupy nierozsądnie twierdzi, że takie powiadamianie nie jest konieczne, pod tym pretekstem, że jeżeli substancja, której wykorzystanie się planuje, została wcześniej zatwierdzona, oznacza to, że nie jest szkodliwa.
Opryski z powietrza stanowią codzienność, w szczególności w lasach i winnicach.
Wiąże się z nimi ryzyko przeniesienia substancji do obszarów zamieszkanych lub wrażliwych, a zatem konieczne jest szczegółowe uregulowanie tej kwestii.
Kluczowe znaczenie ma wcześniejsze udzielenie przez rolników ostrzeżenia o opryskach pestycydami z powietrza wobec osób mieszkających w pobliżu i z tego względu potencjalnie narażonych.
Osoby cierpiące na choroby układu oddechowego, na przykład astmę, mogą odnieść poważne szkody, jeżeli nie otrzymają wcześniejszego powiadomienia o takich opryskach.
Komunikowanie i przedstawianie informacji nie musi koniecznie wiązać się z dodatkowym obciążeniem biurokratycznym dla rolników, jak sugerowali niektórzy moi koledzy.
Być może wszystkim, co jest potrzebne, są zwykłe ogłoszenia, mówiące o terminie dokonywania oprysków w pobliżu miejsc zamieszkania ludności w obszarach narażonych.
Na zakończenie chciałabym stwierdzić, że nadszedł czas przejścia na nową generację praktyk rolniczych, które szanują środowisko naturalne i dzięki temu mają wpływ na modernizację sektora rolnictwa.
Pani Przewodnicząca! Kluczem do zrównoważonego stosowania środków ochrony roślin jest racjonalne ograniczenie ryzyka.
Cel ten powinniśmy osiągnąć poprzez realizację założeń dyrektywy o zrównoważonym stosowaniu pestycydów.
Każdy kraj będzie zobowiązany do przygotowania własnego planu zgodnie ze zdefiniowanymi w dyrektywach wytycznymi.
Każdy kraj powinien to zrobić z uwzględnieniem lokalnych uwarunkowań i poszanowaniem różnic.
Różnimy się przede wszystkim poziomem rozwoju rolnictwa, powtarzam: poziomem rozwoju rolnictwa.
Kraje zaliczane do nowych członków Unii Europejskiej mają często ogromne zaległości do odrobienia w poziomie rozwoju.
Redukcja stosowania pestycydów w tych krajach w stosunku do aktualnego ich poziomu stosowania obróci się ostatecznie przeciwko nam - konsumentom, jeśli przy redukcji nie uwzględnimy obecnego poziomu zużycia tych środków, który jest stosunkowo niski.
Różnimy się też krajobrazem.
W Polsce ogromne połacie lasów mogą być chronione przed szkodnikami wyłącznie za pomocą zabiegów lotniczych.
Jest naszym obowiązkiem wobec środowiska naturalnego chronić lasy, a zadaniem Parlamentu jest określić zasady bezpiecznego stosowania środków chroniących środowisko naturalne.
Dyrektywa wiele mówi o najważniejszym czynniku wdrażania zrównoważonego stosowania pestycydów, jakim jest wiedza rolnika.
Wspieranie edukacji, tworzenie warunków dotarcia do każdego rolnika jest zadaniem nas wszystkich.
Przedkładając poprawkę o zasadach tymczasowych krajowych dopuszczeń pestycydów opowiadam się za mechanizmem wymiany preparatów starszych na nowocześniejsze i bezpieczniejsze tak szybko, jak tylko jest to możliwe.
Proszę o jej poparcie.
Wytyczne dyrektywy powinny dopingować do racjonalnych działań, a nie zniechęcać tak kraje członkowskie, jak i rolników.
komisarz. - (EL) Pani przewodnicząca! Dziękuję mówcom, którzy zabrali głos na dzisiejszym wieczornym posiedzeniu, za ich pozytywne uwagi.
Proszę pozwolić mi przedstawić krótko stanowisko Komisji w niektórych istotnych sprawach, które zostały poruszone.
Chciałbym rozpocząć od strategii tematycznej, a w szczególności od kwestii nieobjętych dyrektywą.
Przede wszystkim cieszę się, że sprawozdanie popiera strategię tematyczną zrównoważonego stosowania pestycydów.
Szczególnie korzystna jest propozycja ustanowienia nowych przepisów dotyczących zagrożeń związanych ze stosowaniem pestycydów.
Zgadzam się ze stwierdzeniem mówiącym, jak istotne są dalsze badania naukowe nad wpływem połączonego i skumulowanego stosowania pestycydów na zdrowie.
Moim zdaniem kluczowe znaczenie ma zasada substytucji; eliminuje ona najbardziej niebezpieczne substancje z obrotu i zastępuje je bezpieczniejszymi rozwiązaniami alternatywnymi, spośród których niektóre są niechemiczne.
Wreszcie sprawozdanie pani Belohorskiej zatwierdzone przez Komisję Ochrony Środowiska Naturalnego, Zdrowia Publicznego i Bezpieczeństwa Żywności proponuje pewne dodatkowe działania, które są szczególnie korzystne.
Chciałbym teraz odnieść się szczegółowo do dyrektywy ramowej.
Wiele poprawek przyjętych przez Parlament Europejski stanowi korzystne wyjaśnienie i może zostać zaakceptowane.
Jednakże inne poprawki mogą spowodować niepożądane konsekwencje.
Przede wszystkim chciałbym się odnieść do podstawowych poprawek, które Komisja może zasadniczo lub w części zaakceptować.
Komisja w szczególności zgadza się z propozycją, aby w swoich krajowych planach działań państwa członkowskie same określały indywidualne cele dotyczące redukcji stosowania najbardziej niebezpiecznych pestycydów.
Faktycznie ustanowienie takich celów jest spójne z ogólnym celem dyrektywy, polegającym na ograniczeniu ryzyka stosowania pestycydów.
Jednakże określenie ogólnego, stałego celu redukcji stosowania pestycydów na szczeblu UE, oprócz celów krajowych, nie jest konieczne i z tego względu Komisja go nie popiera.
Rzeczywiście ogólna redukcja ilości pestycydów nie musi powodować odpowiedniego ograniczenia ryzyka: poziom ryzyka różni się między poszczególnymi substancjami.
Z tego względu działania służące ograniczeniu ryzyka muszą przede wszystkim skupiać się na najbardziej szkodliwych substancjach.
Komisja może zasadniczo zaakceptować ustanowienie minimalnej szerokości stref buforowych, które należy stworzyć na polach położonych w pobliżu cieków wodnych, ponieważ przyniesie to dodatkowe korzyści w zakresie ochrony środowiska.
Jednakże narzucenie limitu 10 metrów w sposób bezwzględny i we wszystkich przypadkach nie wydaje się właściwe.
Komisja wolałaby, aby państwa członkowskie dysponowały marginesem elastyczności i ustanawiały odpowiednią szerokość stref buforowych zgodnie z panującymi w nich warunkami geograficznymi.
Komisja może również zaakceptować niektóre korzystne wyjaśnienia innych kwestii, na przykład szkoleń technicznych i dopuszczania.
Jednakże z częścią poprawek Komisja nie może się zgodzić.
Po pierwsze Komisja jest przekonana, że obowiązkowe przestrzeganie wspólnych ogólnych zasad w sprawie zintegrowanego zapobiegania szkodnikom przez zawodowych użytkowników pestycydów stanowi fundamentalny element ograniczenia zależności od pestycydów.
Przyniesie to istotne korzyści ekologiczne w całej UE i przyczyni się do rozwoju zrównoważonego i konkurencyjnego sektora rolniczego.
Z tego względu nie mogę zaakceptować poprawki 86, likwidującej ten nadzwyczaj istotny środek zawarty w propozycji Komisji Europejskiej.
Po drugie, Komisja Europejska zgadza się podjąć działania służące ochronie ludności zamieszkującej w pobliżu pól, na których prowadzi się opryski z powietrza.
Mimo to uważa całkowity zakaz stosowania pestycydów w tak zwanych "obszarach wrażliwych” za nieproporcjonalny.
Musimy zostawić pewien margines decyzji państwom członkowskim i władzom lokalnym.
Jeżeli kiedykolwiek okaże się to konieczne, a w wyjątkowych, rzadkich przypadkach, w których tylko zastosowanie pestycydów przyniesie efekt, muszą one mieć możliwość zlikwidować w ten sposób zagrożenia dla zdrowia ludzi i różnorodności biologicznej.
Po trzecie, chociaż Komisja zobowiązała się do zbadania możliwości rozszerzenia zakresu dyrektywy w dziedzinie stosowania środków biobójczych, taka decyzja wymaga szczegółowej analizy oraz wdrożenia pewnych aspektów dyrektywy w sprawie pestycydów.
Będziemy mogli lepiej zająć się kwestią stosowania środków biobójczych po uzyskaniu większej liczby danych dzięki programowi przeglądu, o którym mowa w dyrektywie w sprawie środków biobójczych.
Po czwarte, Komisja nie może poprzeć dodania odniesienia do art.
152 ust. 4 Traktatu, ponieważ proponowana dyrektywa zdecydowanie koncentruje się na ochronie środowiska naturalnego, co już obejmuje zagadnienia zdrowia publicznego.
Po piąte, chociaż nakładanie podatków i opłat jest zgodne z zasadą "zanieczyszczający płaci”, to obecnie brak skutecznego systemu umożliwiającego dywersyfikację stóp podatkowych w zależności od zagrożenia stwarzanego przez każdy pestycyd.
Z tego względu Komisja proponuje, aby podatki i opłaty były nakładane na szczeblu wspólnotowym nie w chwili obecnej, lecz dopiero z chwilą przeprowadzenia analizy tego zagadnienia.
Pani przewodnicząca! Komisja może zgodzić się na 121 spośród 166 złożonych poprawek; spośród nich 25 może zaakceptować w pełni, a 96 - co do zasady lub częściowo.
W sekretariacie Parlamentu składam pełną listę stanowisk Komisji w odniesieniu do poprawek.
Proszę pozwolić mi jeszcze raz podziękować wszystkim, którzy przyczynili się do dzisiejszej wieczornej debaty, a w szczególności sprawozdawczyniom za ich pracę.
Dziękuję za uwagę.
komisarz. - (EL) Pani przewodnicząca! Na wstępie pragnę przypomnieć posłom o obecnej fundamentalnej polityce UE służącej promocji i wspieraniu zdrowego sposobu jedzenia.
Dla zdrowej diety z pewnością duże znaczenie mają owoce i warzywa.
Koniecznie należy to wziąć pod uwagę.
Tak więc mamy obecnie dwa cele.
Musimy zabezpieczyć produkcję owoców i warzyw, co stanowi doskonałą okazję dla producentów i dla udzielenia wsparcia rolnictwu.
Po drugie, musimy zapewnić, że owoce i warzywa można bezpiecznie spożywać.
Uważamy, że wniosek Komisji w skuteczny i wyważony sposób stawia czoła temu podwójnemu wyzwaniu.
Z dużym zainteresowaniem śledziłem debatę między wszystkimi posłami do PE.
Przedstawiane argumenty są poważne i zostaną przez nas odpowiednio uwzględnione.
Ze względu na presję czasu nie chcę rozwijać wszystkich kwestii.
Chciałbym jedynie odnieść się do dwóch czy trzech, które uznaję za bardzo ważne, a które zostały dzisiaj poruszone.
Po pierwsze, w odniesieniu do ochrony wrażliwych grup zgadzam się, że musimy je chronić, co zostało uwzględnione w proponowanym uregulowaniu.
Możemy zaakceptować również poprawkę dotyczącą zawartej w uregulowaniu definicji wrażliwych grup, po prostu dlatego, że zapewnia ona im nawet lepszą ochronę.
Chciałbym zgłosić jedną uwagę, chociaż nie jest ona bezpośrednio związana z omawianym zagadnieniem, dotyczącą produktów importowanych: podkreślam, że dzięki innemu rozporządzeniu, dotyczącemu maksymalnych dopuszczalnych poziomów pozostałości pestycydów, są one kontrolowane również pod tym względem.
Nasze zasady inspekcji zapewniają ochronę konsumentów również przed produktami importowanymi.
Bardziej ogólnie mówiąc, kryteria zatwierdzania są bardzo istotnym elementem prawodawstwa.
Faktycznie głównym celem wniosku jest ochrona zdrowia obywateli i środowiska naturalnego.
Ma to ogromne znaczenie i nie powinniśmy o tym zapominać.
Proponowane kryteria zatwierdzania są niezbędne dla osiągnięcia tego celu, zatem Komisja nie może zaakceptować jakiegokolwiek odstępstwa od nich.
Z debaty i niektórych poprawek jednoznacznie wynika, że Parlament Europejski również podziela te cele.
Niektóre poprawki mogą nawet wzmocnić te kryteria.
Komisja uważa, że proponowane kryteria powinny zapewnić wysoki poziom ochrony, a jednocześnie nie sprawić, że ochrona roślin będzie niewykonalna lub zaburzona.
Z tego względu Komisja nie będzie w stanie zaakceptować poprawek, które mogłyby podważyć te kryteria.
Na koniec przechodzę do kontrowersyjnego zagadnienia wzajemnego uznawania, wywołanego przez dostosowywanie różnych stref w tej dziedzinie.
Uważam, że nasza propozycja została nieco niewłaściwie odebrana.
Przede wszystkim proszę pozwolić mi przypomnieć państwu, że nowa propozycja ustanowi bardziej restrykcyjne kryteria, które mają być wdrażane na podstawie stref.
Powinniśmy o tym pamiętać, ponieważ to zapewni wyższy poziom ochrony zdrowia i środowiska naturalnego. Jednocześnie powinniśmy dążyć do jednolitego rynku, rynku wewnętrznego, a zatem unikać anomalii w postaci jednolitego rynku produktów rolnych z jednej strony i podzielonego rynku środków ochrony roślin z drugiej strony.
Jeżeli będziemy pamiętać o szczególnych cechach związanych z klimatem i glebą, to podział na odrębne strefy będzie nieunikniony.
Jednakże to zagadnienie nie jest tak proste i jasne, więc przewidziałem ewentualne nieporozumienie.
Ponieważ państwa członkowskie mogą podejmować działania w celu własnej ochrony, a z drugiej strony w trakcie procesu podejmowania decyzji niezbędnej do zatwierdzenia w pierwszym państwie członkowskim danej strefy eksperci innych państw członkowskich będą mogli odgrywać aktywną rolę w procedurze zatwierdzania, dzięki czemu możliwe będzie dokonanie oceny warunków dla całej strefy.
Inaczej mówiąc, decyzja nie będzie podejmowana w odosobnieniu i jednostronnie przez państwo członkowskie należące do strefy, lecz przedstawiciele innych państw członkowskich danej strefy będą uczestniczyć w tej procedurze.
Będą mogli przedstawić swoje opinie i przekonać innych o szczególnych warunkach panujących w ich krajach.
Chciałbym odnieść się do kwestii ochrony wód.
To również delikatne zagadnienie poruszane przez wielu posłów do PE.
Wniosek uwzględnia potrzebę ochrony zasobów wodnych, w szczególności ramową dyrektywę wodną.
Jeżeli z oceny ryzyka jasno wynika, że w proponowanych warunkach stosowania dopuszczalne limity zostaną przekroczone w obszarach wrażliwych, zainteresowane państwo członkowskie może i musi zakazać stosowania pestycydów w tym szczególnym obszarze.
Ponadto jeżeli państwo członkowskie może dowieść, że jego cała gleba stanowi obszar wrażliwy, to ma możliwość odmowy zatwierdzenia danego produktu w całości.
Z tego względu cechy szczególne i potrzeba ochrony zasobów wodnych zostały jednoznacznie uwzględnione w proponowanej procedurze nowego rozporządzenia.
Dlatego Komisja, doceniając zgłoszone uwagi, nie będzie w stanie zaakceptować poprawek odnoszących się do systemu zatwierdzania na podstawie stref.
Jak już powiedziałem, istnieje ponad 250 poprawek i nie ma czasu na ich szczegółową analizę.
Jak widzę nadal istnieją różnice w stanowiskach, ale oczekuję, że procedura i dyskusje umożliwią nam znalezienie porozumienia.
Sprawozdanie Christy Klaß
Komisja może zaakceptować poprawki 2, 3, 6, 17, 26, 49, 52, 53, 60, 61, 66, 68, 76, 94, 95, 97, 103, 105, 106, 107, 108, 109, 111, 115 i 117.
Komisja może co do zasady lub częściowo zaakceptować poprawki 4, 7, 8, 9, 10, 11, 12, 13, 14, 15, 18, 19, 20, 21, 24, 25, 27, 31, 33, 34, 35, 36, 38, 39, 42, 43, 44, 45, 47, 48, 50, 51, 54, 56, 59, 62, 63, 64, 65, 67, 70, 71, 74, 75, 78, 79, 80, 81, 82, 83, 85, 87, 90, 92, 93, 100, 101, 110, 112, 113, 114, 116, 118, 119, 122, 126, 128, 129, 130, 131, 133, 134, 135, 136, 137, 140, 141, 142, 143, 144, 145, 146, 147, 148, 149, 150, 151, 152, 153, 154, 155, 156, 160, 163, 164 i 165.
Komisja nie może zaakceptować poprawek 1, 5, 16, 22, 23, 28, 29, 30, 32, 37, 40, 41, 46, 55, 57, 58, 69, 72, 73, 77, 84, 86, 88, 89, 91, 96, 98, 99, 102, 104, 120, 121, 123, 124, 125, 127, 132, 138, 139, 157, 158, 159, 161 i 162.
Komisja wstrzymuje się z przedstawieniem swojego stanowiska w odniesieniu do poprawki 166.
Sprawozdanie Hiltrud Breyer
Komisja może zaakceptować lub zaakceptować z zastrzeżeniem zmian redakcyjnych poprawki 9, 11, 20, 22, 26, 29, 31, 32, 33, 36, 41, 43, 45, 49, 51, 56, 57, 64, 67, 75, 78, 79, 82, 84, 92, 93, 96, 102,107, 112, 114, 119, 124, 130, 131, 140, 145, 153, 155, 156, 157, 159, 160, 167, 170, 181, 184, 190, 195, 196, 197, 201, 203, 206, 212, 213, 215, 217, 220, 254, 258, 274, 282, 283, 286 i 301.
Komisja może co do zasady lub częściowo zaakceptować poprawki 4, 5, 6, 7, 10, 14, 18, 19, 21, 24, 25, 27, 34, 39, 46, 50, 53, 54, 59, 61, 62, 63, 66, 76, 77, 80, 87, 89, 94, 95, 98, 99, 100, 108, 109, 115, 116, 121, 122, 123, 133, 134, 136, 149, 163, 169, 175, 176, 177, 180, 183, 188, 189, 193, 199, 209, 218, 225, 233, 243, 244, 248, 251, 252, 268, 279, 284, 290, 296, 297, 300, 302 i 305.
Komisja nie może zaakceptować poprawek 1, 2, 3, 8, 12, 13, 15, 16, 17, 23, 28, 30, 35, 37, 38, 40, 42, 44, 47, 48, 52, 55, 58, 60, 65, 68, 69, 70, 71, 72, 73, 74, 81, 83, 85, 86, 88, 90, 91, 97, 101, 103, 104, 105, 106, 110, 111, 113, 117, 118, 120, 125, 126, 127, 128, 129, 132, 135, 137, 138, 139, 141, 142, 143, 144, 146, 147, 148, 150, 151, 152, 154, 158, 161, 162, 164, 165, 166, 168, 171, 172, 173, 174, 178, 179, 182, 185, 186, 187, 191, 192, 194, 198, 200, 202, 204, 205, 207, 208, 210, 211, 214, 216, 219, 221, 222, 223, 224, 226, 227, 228, 229, 230, 231, 232, 234, 235, 236, 237, 238, 239, 240, 241, 242, 245, 246, 247, 249, 250, 253, 255, 256, 257, 259, 260, 261, 262, 263, 264, 265, 266, 267, 269, 270, 271, 272, 273, 275, 276, 277, 278, 280, 281, 285, 287, 288, 289, 291, 292, 293, 294, 295, 298, 299, 303, 304 i 306.
na piśmie. - Pestycydy należą do najbardziej niebezpiecznych substancji, ponieważ są przeznaczone do zabijania i są uwalnianie celowo do środowiska i na produkty spożywcze.
Jedynie 1% pestycydów faktycznie dociera do swojego celu.
Z tego względu przygotowując akty prawne dotyczące stosowania i zatwierdzania pestycydów musimy pamiętać o interesach poszczególnych zainteresowanych podmiotów.
W interesie rolników jest osiągnięcie wysokich zbiorów i dobrej jakości produktów przy niskich kosztach.
Jeżeli możliwe będzie osiągnięcie tego celu przy mniejszej ilości pestycydów, uda im się oszczędzić na kosztach i dostarczyć zdrowsze produkty.
W interesie obywateli leży dostęp do bezpiecznych, tanich produktów i wody pitnej wolnej od pestycydów.
Z tego względu stosowanie mniejszej ilości bezpieczniejszych pestycydów leży w interesie nieomal wszystkich.
Jeżeli chcemy osiągnąć zauważalną redukcję stosowania pestycydów w Europie, potrzebujemy skutecznych krajowych planów redukcji, koncentrujących się na lokalnych warunkach i wykorzystujących lokalne szanse.
na piśmie. -
Popieram sedno tego sprawozdania, ponieważ rozszerza ono obecne przepisy regulujące kwestię środków ochrony roślin w taki sposób, który powinien dać konsumentom większą pewność w odniesieniu do spożywanej przez nich żywności, osobom wchodzącym w bezpośredni kontakt z tymi produktami, na przykład producentom, rolnikom i dostawcom, jaśniejsze wytyczne w zakresie stosowania pestycydów, a ogólnie zapewnić bezpieczne wytwarzanie produktów rolnych w UE.
Jednakże należy podkreślić, że zwiększanie ilości przepisów w tej dziedzinie będzie skuteczne jedynie wtedy, jeżeli państwa członkowskie zapewnią przeprowadzanie wystarczającej liczby badań i monitorowanie.
Obecnie mogłoby się wydawać, że chociaż istnieje monitoring pozostałości na produktach żywnościowych, to może nie być on odpowiedni dla zapewnienia dostatecznej pewności konsumentom tych produktów.
Konieczne jest podjęcie działań służących zapewnieniu, że środki przewidziane w tych aktach prawnych są wymuszane dzięki skutecznemu monitorowaniu.
na piśmie. - (HU) Pani przewodnicząca, szanowni państwo! Od kilku dobrych miesięcy dyskutujemy nad szczegółami tego pakietu legislacyjnego w sprawie środków ochrony roślin.
W tym okresie przeanalizowaliśmy liczne punkty widzenia i uwzględniliśmy je w tekście.
Uważam, że w efekcie tego procesu mamy przed sobą projekt opierający się pod wieloma względami na kompromisie, spełniający możliwie jak najwięcej oczekiwań.
Jednakże istnieje kilka zagadnień, które nie powinny być przedmiotem kompromisu.
Kiedy stawką jest zdrowie ludzi, interes ekonomiczny nie może mieć pierwszeństwa.
Ten akt prawny nie dotyczy konkurencyjności europejskiego sektora rolnego, ale ochrony zdrowia obywateli Europy.
Jak zauważyliśmy, obecnie przepisy poszczególnych państw członkowskich znacznie się między sobą różnią.
W moim kraju należą one do najbardziej restrykcyjnych.
Podczas gdy w Strasburgu dyskutujemy o tym, czy szerokość strefy buforowej wokół cieków wodnych powinna wynosić 5 czy 10 metrów, na Węgrzech od dziesięcioleci strefa buforowa wynosi 50 metrów, a w niektórych miejscach nawet 500 metrów.
Ponadto chociaż zużycie środków ochrony roślin przez naszych rolników jest 15 razy niższe niż w Holandii, to kiedy istniały jeszcze europejskie magazyny interwencyjne, pękały w szwach od węgierskiej kukurydzy.
Z powyższych względów zwracam się do moich kolegów o poparcie w jutrzejszym głosowaniu ustanowienia restrykcyjnych kryteriów odcięcia.
Zgodnie z kompromisowym projektem miałoby to zastosowanie do zaledwie 29 spośród ponad 600 substancji.
To niezbyt wielka cena, jaką trzeba zapłacić za zapewnienie, że składniki, wobec których dowiedziono ich rakotwórczego i toksycznego działania, zostaną utrzymane poza menu.
Nawet jeżeli wskutek różnych warunków krajowych istnieją różnice w głosowaniu, to istnieje zgoda w tej sprawie.
Wykorzystajmy nasze głosowanie, aby umożliwić zasiadanie do jedzenia z czystym sumieniem.
na piśmie. - (SK) Tak jak mamy lekarstwa dla ludzi, mamy również lekarstwa dla roślin: pestycydy słusznie możemy tak nazwać, ponieważ są one lekarstwami w walce z zarazami, szkodnikami i chwastami.
Oczywiście należy je stosować zgodnie z ustalonymi zasadami.
Niewłaściwe stosowanie powoduje szkody w organizmie, ujawniające się w postaci nowotworu.
Szanowni państwo! Nasze podejście do tego zagadnienia musi opierać się na badaniach naukowych.
Nie możemy poddać się histerii wobec pestycydów, wywołanej w Parlamencie Europejskim.
Samowystarczalność żywnościowa Europy zaczyna się załamywać, a to zwiększa zależność przemysłu rolno-spożywczego od dostaw z rynku światowego.
Musimy pamiętać, że niedobór produktów żywnościowych może spowodować wzrost ich cen.
Po konsultacjach ze specjalistami uważam, że niektóre poprawki do unijnej dyrektywy 91/414/EWG oraz ramowej dyrektywy w sprawie zrównoważonego stosowania pestycydów, przedłożone przez Komisję Ochrony Środowiska Naturalnego, Zdrowia Publicznego i Bezpieczeństwa Żywności, są niewykonalne.
Te nowe elementy odchodzą od zasady skupionego i proporcjonalnego prawodawstwa opartego na podejściu naukowym.
Wiem, że potrzebujemy zharmonizowanych przepisów w zakresie pestycydów w celu zapewnienia, że produkty żywnościowe są bezpieczne.
To powiedziawszy nie możemy zabraniać rolnikom używania narzędzi niezbędnych im do wytwarzania bezpiecznej, pożywnej i dostępnej żywności.
Nie mogę poprzeć sprawozdań pani Christy Klaß i pani Hiltrud Breyer, zatwierdzonych przez Komisję Ochrony Środowiska Naturalnego, Zdrowia Publicznego i Bezpieczeństwa Żywności.
Zagłosuję za nimi jedynie w przypadku przyjęcia poprawek zgłoszonych przez moją grupę polityczną, PPE-DE.
Pełne sprawozdanie z obrad (zmiana art. 173) (debata)
Kolejnym punktem porządku obrad jest sprawozdanie Richarda Corbetta, w imieniu Komisji Spraw Konstytucyjnych, w sprawie wprowadzenia zmian do art. 173 Regulaminu Parlamentu Europejskiego dotyczącego pełnego sprawozdania z obrad.
sprawozdawca. - Pani przewodnicząca! W imieniu Komisji Spraw Konstytucyjnych przedstawiam wniosek, abyśmy zmienili sposób, w jaki nasz Parlament przechowuje zapisy naszych debat.
Wszyscy znamy pełne sprawozdania z obrad, które otrzymujemy następnego dnia po posiedzeniu, w których wystąpienia każdego mówcy są przedstawiane w jego ojczystym języku.
Tak będzie działo się nadal w obecnej formie.
Nie zostanie dokonana zmiana w sposobie zapisu w języku oryginalnym, o czym wszyscy mówili.
Tym, co proponuje Komisja Spraw Konstytucyjnych, jest zmiana sposobu przechowywania wielojęzycznego zapisu naszych debat.
Zamiast stopniowego tłumaczenia debat i następnie dysponowania po kilku miesiącach pisemnymi zapisami przetłumaczonymi na każdy język, proponujemy przejście na system, w którym debaty są przechowywane w formie elektronicznej i gdzie każdy obywatel może w łatwy sposób uzyskać do nich dostęp za pośrednictwem Internetu już następnego dnia oraz obejrzeć zapis wideo debaty, ze ścieżką dźwiękową w każdym języku, zachowaną z kabin tłumaczy.
Zapewni to bardziej żywy dostęp do debat, niż sam suchy zapis.
Będzie on dostępny natychmiast, a nie dopiero kilka miesięcy później.
Muszę wyznać, że początkowo sam byłem sceptycznie nastawiony do tej koncepcji.
Zawsze uważałem przechowywanie pełnych pisemnych wersji wszystkich wypowiedzi, które były archiwizowane i do których ludzie przez wiele kolejnych lat mieliby dostęp, za nieodzowną część istoty parlamentu.
Jednakże po zastanowieniu i wysłuchaniu argumentów obecnie jestem przekonany, że możemy utrzymać ten wielojęzyczny dostęp, aczkolwiek w nowej formie.
Problem ze starym systemem polega na tym, że tłumaczenia nie tylko sporo kosztują, ale, co ważniejsze, są dostępne dopiero z kilkumiesięcznym opóźnieniem.
Obecnie są umieszczane w Internecie, gdzie są dostępne w wersji elektronicznej.
Nie są już drukowane w Dzienniku Urzędowym.
Ze względu na opóźnienie, bardzo mało osób korzysta z nich, przegląda je i wykorzystuje.
Przy nowym systemie przechowywania debat, w "telewizji internetowej”, jeżeli można tak to nazwać, będą dostępne od razu następnego dnia, kiedy wciąż mają polityczne znaczenie i kiedy ludzie wciąż są nimi zainteresowani.
Byliśmy również zaniepokojeni tym, że historycy, z różnych przyczyn prowadzonych badań, mający tendencję do spoglądania wstecz na debaty parlamentarne długo po tym, kiedy my o nich zapomnieliśmy, mogą być niezadowoleni z tego, że nie będą mieli już dostępu do wydrukowanej wersji pisemnej, ale jedynie wielojęzyczną wersję wizualną.
Zwróciliśmy się do różnych stowarzyszeń historyków i tym podobnych organizacji, i ku memu zaskoczeniu otrzymaliśmy odpowiedź, że oni także byliby zdecydowanie bardziej zainteresowani żywszym zapisem, niż tylko przetłumaczonym wydrukowanym tekstem.
Oglądanie debaty na ekranie przekazuje atmosferę tej debaty.
Możliwe jest obserwowanie języka ciała mówców, i uzyskuje się w ten sposób o wiele więcej, niż po prostu czytając tekst.
Mimo to nasze sprawozdanie proponuje szereg zabezpieczeń.
Po pierwsze, nadal będziemy otrzymywać kolejnego dnia stenogramy w wersji wielojęzycznej.
Jak dotąd będą one przedstawiane w oryginalnej wersji językowej.
Po drugie, każdy poseł do Parlamentu będzie miał prawo zażądać tłumaczenia, jeżeli jest ono mu potrzebne w jego działalności politycznej.
Tłumaczenia wystąpień muszą być szybko udostępniane zainteresowanemu posłowi.
Po trzecie, Biuro będzie miało możliwość wystąpienia o pisemne tłumaczenie szczególnie istotnej debaty, które następnie będzie publikowane w wersji pisemnej w każdym języku.
Po czwarte, na stronie internetowej Parlamentu będą również umieszczane udostępnione w inny sposób dodatkowe wersje językowe, które czasami są tłumaczone, na przykład na posiedzeniu formalnym, kiedy przemawia głowa państwa, a zapewniono tłumaczenie grzecznościowe.
Z tego względu jeżeli tłumaczenia są dostępne w innych językach, będziemy z nich korzystać.
Wreszcie zwrócimy się do Biura o przeanalizowanie rozwoju technologicznego, aby sprawdzić, czy na przykład w przyszłości możliwe jest wykorzystanie dodatkowego narzędzia zapewnianego przez tłumaczenia komputerowe, dającego przynajmniej pobieżne pojęcie o tym, co zostało powiedziane w trakcie debat.
Podsumowując jest to sprawiedliwa propozycja, której zalety są bardziej istotne od wad.
To nie tylko kwestia kosztów; to również kwestia nowoczesności Parlamentu i zdecydowanie szybszego udostępniania naszych debat w formie, która jest bardziej przydatna.
w imieniu grupy PPE-DE. - (DE) Pani przewodnicząca! W naszej grupie posłowie mają wolną rękę w trakcie głosowania, zatem nie jestem upoważniony do wypowiadania się w imieniu wszystkich moich kolegów.
Ponownie debatujemy nad zasadniczym pytaniem, czy usługi parlamentarne są warte swojej ceny, czy też musimy zacisnąć pasa w reakcji na konieczność ograniczania kosztów.
Proszę pozwolić mi od razu powiedzieć, że uważam nową koncepcję prezentacji wideo za dobry pomysł, z którego nie należy rezygnować.
Ci ludzie, którzy chcą znać przebieg naszych działań parlamentarnych natychmiast, mają do tego prawo, co jest słuszne i właściwe.
Jednakże moim zdaniem to nie wystarczy, ponieważ archiwizowanie wersji pisemnych jest po prostu niezbędnym działaniem.
Chciałbym podać cztery powody takiej sytuacji.
Po pierwsze, wszystkie parlamenty na świecie udostępniają swoje debaty w wersji pisemnej i archiwizują je, aby obywatele mogli zapoznać się z zapisami dla stwierdzenia, co było omawiane w Parlamencie.
Po drugie, zapis wideo stanowi żywy i bardzo interesujący przekaz, ale wiemy również, że gorączkowy charakter przebiegu obrad powoduje często, że tłumaczenia ustne nie mają dostatecznej, potrzebnej nam jakości.
Mamy wewnętrzne informacje na ten temat dzięki naszej współpracy z tabling office.
Sami ustanowiliśmy tabling office dla zapewnienia, że tworzenie rezolucji i dokumentów oficjalnych będzie absolutnie prawidłowe.
Ponieważ prowadzimy działania w tak wielu językach, konieczne jest zachowanie szczególnej ostrożności.
Chcielibyśmy zachować taką samą ostrożność względem zapisów naszych posiedzeń.
Po trzecie naukowcy, którzy wyrazili swoje opinie w tej sprawie, mogli nie być całkowicie świadomi skutków, ponieważ choć być może otrzymają żywy zapis, to proponowanemu podejściu zasadniczo brakuje metodologii.
Ponadto analiza debat plenarnych jest o wiele łatwiejsza, jeżeli badający może wpisać hasło, na przykład "pestycydy” czy "CO2”, i od razu bezpośrednio zostać skierowanym do debaty dotyczącej danego zagadnienia.
Wydaje się, że nie można tego zrobić w przypadku zapisów wideo.
Podsumowując uważam, że utrzymanie zapisów pisemnych stanowi korzyść wartą ceny, i opowiadam się za zachowaniem archiwów pisemnych oprócz zapisów wideo.
w imieniu grupy PSE. - (EL) Pani przewodnicząca, szanowni państwo! Uważam, że z politycznego punktu widzenia omawiane przez nas w dniu dzisiejszym zagadnienie dotyczy dwóch celów o jednakowym znaczeniu, jak już stwierdził sprawozdawca, pan Corbett.
Z jednej strony mamy do czynienia z kwestią techniczną: w jaki sposób możemy lepiej wykonywać tłumaczenia pod względem techniki i wykorzystania zasobów?
Z drugiej strony istnieje problem zapewnienia możliwie jak największej różnorodności opinii, wielojęzyczności i przejrzystości prac Parlamentu.
Muszę w związku z tym powiedzieć, że w zgromadzeniu politycznym, takim jak nasze, które jest oczywiście wielonarodowe i polityczne, język odgrywa bardzo ważną rolę.
Język jest nie tylko sposobem komunikacji; podobnie jak to miało miejsce w przeszłości, jest narzędziem kultury, wyrazem idei, i oby tak było nadal w przyszłości.
Kwestia techniczna nie może przesłonić debaty nad równością i uwzględnieniem wszystkich dziedzin we wszystkich językach, i to przy zachowaniu pełnej równości.
Proszę pozwolić mi zwrócić uwagę na kolejną kwestię praktyczną: w jaki sposób chcemy zapewnić przekaz w sposób ekonomiczny?
Pojawia się wiele problemów.
Pierwszym jest zmniejszenie wartości słowa pisanego, która sprawa została już uznana za istotną.
Uważam, że w polityce powinniśmy zachować słowo pisane.
Drugim problemem, który należy uwzględnić, jest trwałość zapisu działalności naszego Parlamentu.
Wreszcie, jeżeli pani przewodnicząca pozwoli mi zakończyć: w jaki sposób mają państwo zamiar natychmiast udostępnić działania naszego Parlamentu społeczeństwu, które, jak mi się wydaje, nie zawsze ma dostęp do Internetu?
w imieniu grupy ALDE. - Pani przewodnicząca! Wraz z panem Friedrichem przedłożyliśmy kilka poprawek, których celem nie jest zastąpienie, lecz uzupełnienie starej technologii nową.
Zaprzestanie praktykowanego od 50 lat publikowania pisemnych zapisów od razu po przystąpieniu nowych państw członkowskich do Parlamentu wydaje się całkowicie niesprawiedliwe i uważam, że kluczowe znaczenie dla historyków, do celów badań naukowych, ma to, abyśmy nadal kontynuowali naszą dotychczasową praktykę.
Słowo pisane jest najważniejszym źródłem i musi zostać zachowane ze względu na spójność, przejrzystość i prostotę badania w chwili, w której staramy się wspierać badanie Parlamentu Europejskiego.
Musimy okazać nieco szacunku dla samych siebie jako instytucji i na zawsze zachować obecną praktykę.
w imieniu grupy UEN. - Pani Przewodnicząca! Inicjatywa Komisji zmierzająca do zmiany artykułu 173 Regulaminu parlamentarnego wprowadza mnie w zadumę nad Unią Europejską.
Dla kogo ta Unia ma być?
Dla doktrynerów czy dla ludzi?
Jeżeli dla ludzi, to dlaczego proponuje się rozwiązania przeciwko ludziom?
Co się chce ukryć przed ludźmi?
Tak ukryć.
Bo zamiar ograniczenia dostępu do informacji we własnym języku do tego prowadzi.
Dlaczego narusza się podstawowe prawa obywatelskie i dyskryminuje ludzi w zależności od daty przyjęcia do Unii Europejskiej, liczebności siły narodu?
Co ma wspólnego zasada wzajemnego poszanowania i demokracji, usiłowanie wymuszenia sytuacji, w której obywatele starych krajów członkowskich Unii Europejskiej otrzymają z Parlamentu Europejskiego materiały, w tym pisemne w swoich językach, zaś obywatele nowych krajów członkowskich odeśle się na strony internetowe by odsłuchali nagrania z obrad.
Nie zauważa się przy tym, że w nowych krajach członkowskich wielu obywateli nie stać jeszcze na internet we własnym domu.
Dotyczy to milionów ludzi, pozbawia się milionów ludzi informacji.
Jak żart brzmi uzasadnienie proponowanej decyzji kosztami .
Czyżby oznaczało to, że stać nas na wydatki sięgające setek milionów euro na zbędną administrację, utrzymywanie podwójnych, a nawet potrójnych lokali Parlamentu, a nie stać na poinformowanie obywateli, podatników jak Unia wydaje ich pieniądze i do czego zmierza.
Panie i panowie posłowie, jeżeli szanujemy siebie i ludzi, to rozwiązanie może być tylko jedno i bez żadnych kombinacji.
Wypełniamy artykuł 96, który mówi: "Parlament zapewnia jak największą przejrzystość swoich działań".
w imieniu grupy Verts/ALE. - (DE) Pani przewodnicząca! Co jakiś czas Parlament musi radzić sobie z bardzo luźnym podejściem Rady Europejskiej do demokracji.
Może to prowadzić do zwiększenia bez konsultacji liczby mandatów w Parlamencie o jeden, po czym Rada mówi o 750 plus jednym i uważa, że dzięki temu wszystko jest zgodne z prawem.
Jednakże przeraża mnie myśl, że to nastawienie zaczyna znajdować zwolenników w Parlamencie w taki sposób, że niektórzy posłowie dążą do przedłożenia najbardziej trywialnych rozważań pragmatycznych ponad najbardziej fundamentalnymi zasadami.
Na pierwszy rzut oka wydaje się to proste.
Regulamin obliguje nas do zachowania jak największej przejrzystości naszych działań - nie takiej zgodnej ze starą definicją przejrzystości, ani takiej formy przejrzystości, która jest ograniczana pragmatyzmem lub szacunkami kosztów i korzyści, ale możliwie największej przejrzystości.
Przekaz audiowizualny nie jest zgodny z tą definicją.
Przekaz audiowizualny może zostać wykorzystany do celów propagandowych lub jako szybkie źródło informacji, ale nie umożliwia szczegółowej analizy słów wypowiedzianych w tej Izbie, odbywających się tu dyskusji i debat.
Co do tego nie może być wątpliwości.
Wielojęzyczność jest jedną z naczelnych zasad naszego Parlamentu, a debaty parlamentarne stanowią sedno naszej działalności.
Naszym najważniejszym obowiązkiem jest pozostawanie w kontakcie z obywatelami.
Jeżeli poświęcimy tej sprawie choćby chwilę poważnego zastanowienia, to nie będziemy mogli zaprzeczyć, że parlament starający się odróżnić od wszystkich innych parlamentów na świecie zaprzestaniem archiwizacji zapisów swoich debat rezygnuje w ten sposób ze znacznej części swojej tożsamości parlamentarnej.
W odniesieniu do czynnika kosztów, bardzo łatwo byłoby zmniejszyć te koszta przez zapisywanie tłumaczenia przebiegu posiedzenia niż tłumaczenie zapisu.
Odzwierciedlałoby to również żywiołowość debaty i odtwarzałoby ja w taki sposób, w jaki faktycznie była rozumiana i prowadzona.
w imieniu grupy IND/DEM. - Pani przewodnicząca! Ten Parlament jest niczym Wieża Babel, alegoria imperium Habsburgów, które było pełne pochlebców.
To próba zbudowania przez Unię Europejską międzynarodowego imperium, opierającego się na jednakowych poglądach, wraz z federalistami, liberałami, kosmopolitami i pochlebczymi myślicielami humanistycznymi.
Jednakże Wieża była koncepcją szaleńców.
Jej ostateczny upadek przypisuje się różnicom językowym, czyli temu, co w Unii Europejskiej nazywane jest "wielojęzycznością”.
Wydaje się, że sprawozdanie Corbetta uniemożliwia narodom Europy skuteczne porozumiewanie się.
Koncepcja pana Corbetta, polegająca na przedstawieniu Europy jako wielojęzycznego dokumentu, jest niczym czekanie na Godota, co równa się komunikacyjnej stagnacji.
Sprawozdanie jest sposobem odwrócenia uwagi od rzeczywistego problemu.
Aby wzajemnie porozumiewać się i rozumieć potrzebujemy dialogu, a nie monologu.
Z tego względu jedynym narzędziem umożliwiającym osiągnięcie tego celu jest tłumaczenie na wszystkie 22 oficjalne języki.
W przeciwnym razie dążymy do komunikacyjnego chaosu.
Jednakże jako że tłumaczenie moich wystąpień na język polski czasami nie oddaje nawet w 50% tego, co faktycznie powiedziałem, to konieczne jest uwzględnienie w sprawozdaniu mojej poprawki 2.
Zwracam się do wszystkich posłów o poparcie w głosowaniu poprawek zachowujących tłumaczenie na wszystkie 22 języki i odrzucenie przygotowanej przez pana Corbetta poprawki 1, która została na liście głosowania uwzględniona jako poprawka komisji.
sprawozdawca. - Pani przewodnicząca! Pan Podkański wydaje się sugerować, że działania Komisji Spraw Konstytucyjnych były sprzeczne z regulaminem.
Regulamin wymaga jednakowego traktowania wszystkich języków, a komisja proponuje po prostu, aby zamiast pisemnych tłumaczeń pełnych sprawozdań z posiedzeń na wszystkie języki wprowadzić audiowizualne tłumaczenie na każdy język.
Ta propozycja nie dyskryminuje żadnego języka.
To po prostu kwestia tego, czy dysponujemy zapisem pisemnym, czy audiowizualnym.
W obu przypadkach konieczne jest jednakowe traktowanie wszystkich języków.
Debata została zamknięta.
Głosowanie odbędzie się w środę, 24 października.
Oświadczenia pisemne (art. 142 Regulaminu)
na piśmie. - Wszyscy wiemy, że sprawozdanie pana Corbetta w sprawie regulaminu dotyczące pełnych sprawozdań z posiedzeń jest kwestią delikatną.
Czy chcemy, aby wszystkie wystąpienia były tłumaczone na wszystkie języki, czy też wystarczy zapis audiowizualny we wszystkich językach, który byłby natychmiast dostępny za pośrednictwem internetu?
Nie będę powtarzał argumentów przytoczonych przez pana Corbetta, którego w tej sprawie popieram.
Chciałbym jedynie podkreślić, że znajdujemy się w centrum wielojęzyczności.
Pytanie, w jaki sposób potwierdzić tę podstawową zasadę Unii.
Istniejące opcje to wydawanie co najmniej 10 milionów euro rocznie na tłumaczenia, których praktycznie nikt nie czyta, lub wydanie tej samej kwoty na bardziej istotne i pilne zaległe tłumaczenia.
Nie trzeba mówić, że opowiadam się za tą drugą opcją.
Z tego względu popieram pana Corbetta.
Wspólnotowa strategia na rzecz zmniejszenia emisji CO2 (debata)
Kolejnym punktem porządku obrad jest sprawozdanie, przygotowane przez Chrisa Daviesa, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności, w sprawie wspólnotowej strategii na rzecz zmniejszenia emisji CO2 pochodzących z samochodów osobowych i lekkich pojazdów dostawczych.
sprawozdawca. - Pani przewodnicząca! Na wstępie chciałbym zadać oskarżycielskie pytanie panu komisarzowi.
Niektórzy z nas przez wiele lat podkreślali, że producenci samochodów nie spełniają warunków dobrowolnych porozumień o ograniczeniu emisji.
A więc dlaczego w pięć lat po udowodnieniu tego zjawiska wciąż nie przedłożono nam przepisów zobowiązujących producentów do osiągnięcia uzgodnionych celów, skoro z każdym miesiącem opóźnienia coraz trudniej jest zrealizować ambicje, które początkowo były wykonalne?
Takie są ramy dzisiejszej debaty.
Obecnie średnia emisja z nowych samochodów wynosi nieco poniżej 160 g CO2 na kilometr, czyli jest nader odległa od zakładanego na 2008 r. celu w wysokości 140 g.
Z tego względu nie może zaskakiwać, że nasi posłowie chcą ukarać producentów samochodów za złamanie ich zobowiązań.
Mimo to prawdą jest, że wytwórcy nie złamali żadnego prawa, a poziom emisji jest taki, jaki jest, bez względu na to, jak bardzo chcielibyśmy, aby było inaczej.
Komisja zapowiedziała, że chce utrzymać średniookresowy cel, zapisany w dobrowolnym porozumieniu, wynoszący 120 g do 2012 r., ale twierdzi, że 10 g z tego zostanie osiągnięte dzięki działaniom uzupełniającym.
Określam to mianem politycznej papki: zmniejszyło to wyrazistość celu i zachęciło niektórych producentów do uznania, że mogą wykorzystać biopaliwa jako sposób uniknięcia znacznych zmian w projektowaniu.
Ale uwzględniając naszą obecną pozycję, czy cel i harmonogram określone przez Komisję nadal są właściwe, ponieważ od dawna redukcja średnich emisji wynosi niewiele ponad 1 g rocznie?
Komisja sugeruje, że ma to być natychmiast przekształcone w 5 g rocznie.
Cóż, można to osiągnąć - a nawet istnieją ku temu odpowiednie technologie - tylko pytanie, jakim kosztem?
Ograniczenie emisji powinno stać się priorytetem dla producentów samochodów, ale należy je osiągnąć możliwie jak najmniejszym kosztem.
Oznacza to wyznaczanie przemysłowi szczegółowych celów i danie odpowiedniej ilości czasu na dokonanie tych zmian.
Te usprawnienia mogą zwiększyć cenę nowych samochodów, ale ponieważ ograniczone emisje oznaczają lepsze gospodarowanie paliwem, w późniejszym okresie osoby kupujące takie samochody oszczędzają jeżdżąc nimi.
Naprawiając sytuację możemy podjąć działania, które będą korzystne dla środowiska, dla konsumentów i dla przyszłości przemysłu samochodowego.
W naszym Parlamencie toczy się debata, dotycząca tego, czy w takim sprawozdaniu przedlegislacyjnym zwolennicy ochrony środowiska powinni naciskać na wysłanie silnego sygnału Komisji, aby zajęła twarde stanowisko, czy też należy dążyć do zachowania realizmu w planowaniu działań, które w ostatecznym rozrachunku mogą okazać się zbliżone do końcowej formy.
Z tego względu zwracam się do Parlamentu o zerwanie ze stanowiskiem Komisji i zalecam ustanowienie celu dla przeciętnej emisji z nowych samochodów nie dla 2012 r., lecz dla 2015 r. na poziomie 125 g uzyskiwanych wyłącznie za pomocą środków technicznych.
Powinniśmy ze wszech sił zachęcać do stosowania uzupełniających działań służących ograniczaniu emisji, ale jako uzupełnienia, a nie alternatywy dla tych usprawnień technicznych.
Tym posłom, którzy twierdzą, że to nie wystarczy, chciałbym powiedzieć, że w przyszłym miesiącu będziemy głosować nad sprawozdaniem CARS 21, a w nim zalecenie wynosi 135 g dla 2015 r.
Może skończyć się tym, że w przyszłym miesiącu będziemy głosować nad czymś zupełnie innym, niż w tym miesiącu.
Jeżeli uda mi się spowodować ujednolicenie różnych stanowisk Komisji Przemysłu, Badań Naukowych i Energetyki oraz Komisji Ochrony Środowiska Naturalnego, Zdrowia Publicznego i Bezpieczeństwa Żywności, to moim zdaniem wzmocnieniu ulegnie stanowisko i wpływ Parlamentu.
Uważam, że należy wyznaczyć producentom całkowicie jasne cele, bez jakiejkolwiek możliwości wykręcania się.
W sprawozdaniu nalega się, aby niespełnienie wymogów skutkowało nałożeniem znacznych kar finansowych.
Proponuję ustanowienie wewnętrznego mechanizmu wymiany, aby dać producentom możliwie jak największą elastyczność, oraz zachęty dla producentów pojazdów o niskim poziomie emisji.
Ale w ostateczności to system kar ma znaczenie, a to, jak uważam, potwierdzi determinację Komisji.
Równie istotna jest potrzeba ustanowienia długookresowych celów ograniczenia emisji do poziomu poniżej 100 g do 2020 r.
Jeżeli damy wystarczająco dużo czasu i ustanowimy wymogi konieczne, nie wątpię, że producentom uda się osiągnąć w okresie najbliższych 13 lat redukcję w wysokości blisko 40%.
Wreszcie chciałbym jedynie krótko odnieść się do kwestii sposobu reklamowania samochodów.
Producenci zawsze twierdzą, że reagują na wymagania klientów, ale ja w to nie wierzę.
Uważam, że to oni kształtują wymagania klientów.
Analizy pokazały, że bardzo duża część wydatków reklamowych przeznaczona jest na reklamowanie samochodów pod względem mocy, wielkości i prędkości.
Oczekuje się, że przemysł samochodowy wypracuje dobrowolny kodeks podstępowania reklamowego, ale już sparzyliśmy się na kodeksach dobrowolnych, i do każdego działania tego typu należy podchodzić z ostrożnością.
Nadszedł czas, aby reklamy zapewniały konsumentom więcej szczegółów dotyczących oszczędzania paliwa i wyników w zakresie emisji w sprzedawanych samochodach.
Ta informacja powinna stanowić sedno, a nie być zapisana gdzieś małą czcionką.
Musimy zachęcić producentów samochodów do konkurowania na podstawie bezpieczeństwa, stylowości i ekologiczności ich samochodów.
Na zakończenie chciałbym zgłosić następujące uwagi.
Europejscy producenci samochodów wytwarzają dobre pojazdy.
Należy wysoko oceniać umiejętności techniczne samych przedsiębiorstw, ale od zbyt długiego czasu ignorowały one wkład swoich produktów w zagrożenie, jakim są zmiany klimatu.
Dla dobra planety, dla dobra przemysłu, który powinien pozostać liderem technologii klasy światowej nadszedł czas, aby prawodawcy skierowali ich w zdecydowany sposób w bardziej ekologicznym kierunku.
komisarz. - (EL) Pani przewodnicząca! Transport drogowy, wspólnie z innymi sektorami gospodarki, musi wnieść swój wkład w wysiłki na rzecz ograniczenia emisji CO2 w ramach realizacji celów protokołu z Kioto oraz naszych przyszłych zobowiązań na okres po 2020 r. i później.
Transport drogowy jest w UE drugim pod względem wielkości źródłem emisji gazów cieplarnianych.
Same samochody osobowe odpowiadają za 12% całkowitej emisji UE.
Należy zauważyć, że w czasie, kiedy całkowita emisja 27 państw członkowskich UE zmniejszyła się o blisko 8% w latach 1990-2005, emisja pochodząca z transportu drogowego wzrosła w tym samym okresie o 25%.
W tym miejscu powinienem państwu przypomnieć, że od 1995 r. Komisja ustanowiła cel w wysokości 120 gramów, a przemysł samochodowy o tym wiedział.
Chciałbym również państwu przypomnieć, że istniało dobrowolne porozumienie służące osiągnięciu ograniczenia emisji CO2 do 140 g/km do 2008 r.
Komisja uświadomiła sobie, że ten cel nie zostanie zrealizowany przez przemysł samochodowy, a sam przemysł również to przyznał.
Oczywistym skutkiem było przeprowadzenie przez Komisję Europejską w lutym tego roku ponownej analizy strategii wspólnotowej dotyczącej ograniczenia emisji CO2 pochodzących z nowych samochodów, obejmującej obowiązkowe prawodawstwo oparte na podejściu zintegrowanym, dzięki któremu uda się osiągnąć europejski cel ograniczenia emisji z nowych samochodów do 120 g do 2012 r.
Oczekuje się również, że rozwiązanie problemu emisji CO2 z samochodów przyczyni się do oczekiwanego wzmocnienia ochrony energetycznej UE, zmniejszając nasze uzależnienie od importowanych paliw kopalnych.
Oczywiście spowoduje to ograniczenie wydatków konsumentów na paliwo.
Pani przewodnicząca! Z zadowoleniem chciałbym zauważyć, że państwa sprawozdanie przychyla się do naszej inicjatywy przedłożenia ram prawnych ograniczenia emisji CO2 przez samochody, a ja chciałbym podziękować sprawozdawcy, panu Daviesowi, za jego wysiłki, jak również pani Harms i panu Bulfonowi z - odpowiednio - Komisji Przemysłu, Badań Naukowych i Energii oraz Komisji Rynku Wewnętrznego i Ochrony Konsumentów za ich sugestie w tej sprawie.
Sprawozdanie wyznacza ambitne cele ograniczenia CO2 i podkreśla, że konieczny będzie większy i bardziej długoterminowy postęp.
Obecnie wyzwanie polega na przekształceniu tego poparcia politycznego w działania praktyczne.
W projekcie sprawozdania proponuje się podjęcie prac w różnych istotnych dziedzinach, spośród których w odniesieniu do dwu chciałbym zgłosić uwagi.
Po pierwsze, państwa sprawozdanie wskazuje na uzasadnioną potrzebę udzielenia przemysłowi samochodowemu czasu na płynne dostosowanie się do nowych ram prawnych.
Jak już wcześniej powiedziałem, ta strategia sięga oczywiście jeszcze 1995 r.
W zeszłym miesiącu na Motor Show we Frankfurcie łatwo można było dostrzec, że europejski przemysł samochodowy zdecydowanie zareagował na wyzwanie wynikające z naszej nowej propozycji.
W krótkim okresie producentom udało się przedstawić ekonomicznie wykonalne rozwiązania techniczne, które zdecydowanie lepiej oszczędzają paliwo.
Jestem całkowicie przekonany, że przy naszej zmienionej strategii i nadchodzących ramach prawnych zapewnimy producentom samochodów jednakowe warunki konkurencji.
Bodźcem będzie wynik ekologiczny, a nie konkurencja opierająca się przede wszystkim na wielkości samochodu i pojemności silnika.
Pierwsze efekty możemy już dostrzec.
Obecnie, kiedy ceny benzyny biją rekordy wysokości, nie możemy marnować szansy na ustanowienie ambitnych celów redukcji emisji CO2 przez europejski przemysł samochodowy.
Będzie to stanowić silny bodziec na rzecz innowacji i odnowy; umożliwi to również duży eksport do krajów rozwijających się, w których występuje duże zapotrzebowanie na paliwooszczędne samochody.
Po drugie, państwa sprawozdanie wskazuje na potrzebę uwzględnienia w przyszłych przepisach niektórych istotnych parametrów, na przykład związanych z efektem społecznym i cenami akceptowalnymi dla konsumentów.
Sprawiedliwe traktowanie wszystkich stron ma oczywiście ogromne znaczenie.
Chciałbym podkreślić, że jesteśmy zdecydowani przedstawić przepisy oceniające sytuację wszystkich producentów samochodów i uniknąć wszelkich niepożądanych zaburzeń konkurencji.
Ogólny cel zostanie rozdzielony między producentów samochodów w sposób zrównoważony i sprawiedliwy społecznie.
Proponowane przez nas podejście zintegrowane pomoże sektorowi przygotować się na nachodzące wyzwania i uniknąć wszelkich niesprawiedliwych obciążeń wobec poszczególnych przedsiębiorstw bądź przemysłu jako całości.
Te wstępne uwagi to wszystko, co chciałem powiedzieć.
Dziękuję za uwagę.
sprawozdawczyni komisji opiniodawczej ITRE. - (DE) Pani przewodnicząca, panie komisarzu! Chciałabym powiedzieć panu Daviesowi, że musimy jasno przypomnieć, dlaczego konieczna jest dyskusja nad ściśle wiążącymi limitami emisji.
Przyczyną takiej sytuacji jest fakt, że po zawarciu przez Komisję i przemysł samochodowy dobrowolnego porozumienia ponad 10 lat temu, ta druga strona świadomie i rozmyślnie nie zrealizowała swoich zobowiązań.
Jak wiemy, obecna sytuacja nie wynika z pecha czy nieprzewidywalnego przebiegu zdarzeń, ale z decyzji podejmowanych przez kierownictwo grup producentów.
Z tego względu, panie Davies, jestem nieco zaskoczona jasnym sygnałem, jak pan wysłał za pośrednictwem swoich poprawek, z którymi zapoznałam się dopiero dzisiaj po raz pierwszy, chociaż być może są dostępne od dłuższego czasu, że - mimo decyzji, które zapadły na posiedzeniu Komisji Ochrony Środowiska Naturalnego - nie jest już pan zainteresowany wywieraniem nacisku na potencjał i moc innowacyjną europejskiego przemysłu samochodowego.
Moim zdaniem jedynie dzięki ścisłym limitom, które Komisja pierwotnie zaproponowała, uda się nam osiągnąć europejskie cele ochrony klimatu.
Uważam również, o czym pan słusznie wspomniał, panie Dimas, że nie uda się nam osiągnąć bezpieczeństwa dostaw energii dla naszych potrzeb transportowych, jeżeli nie zapewnimy na czas, że samochody staną się efektywniejsze, ponieważ nie możemy stać bezczynnie i przyglądać się, jak cenna i trudna do uzyskania ropa jest nadal marnowana na naszych drogach.
Trzecia kwestia, do której tak duże znaczenie przywiązuje Komisja Przemysłu, w imieniu której przygotowywałam sprawozdanie, jest zapewnienie wreszcie, że wykorzysta się wiedzę i umiejętności inżynierów i projektantów przemysłu samochodowego i ci dobrzy inżynierowie nie będą dłużej ograniczani przez niewłaściwą politykę zarządzania.
Jestem absolutnie przekonana, że w bardzo krótkim czasie na rynku pozostaną wyłącznie oszczędne, przyjazne dla klimatu i tanie, ale stylowe samochody, a ci, którzy obecnie zmniejszają nacisk na innowacje, ustanawiając w rzeczywistości nader łagodne terminy osiągnięcia celów redukcji, panie Davies, poniosą odpowiedzialność, jeżeli europejski przemysł samochodowy okaże się w długim okresie niekonkurencyjny i zmniejszy się liczba miejsc pracy w europejskim przemyśle samochodowym.
Nie trzeba mówić, że światowy rynek samochodowy ulegnie zmianie z własnego przekonania, pod warunkiem, że zaakceptujemy fundamenty naszej polityki klimatycznej i polityki klimatycznej ONZ, a ci, którzy obecnie hamują proces zmniejszania limitów emisji, poniosą później odpowiedzialność za to, że europejski przemysł samochodowy zejdzie na psy, a my sami nie będziemy poważnie traktować naszej własnej polityki klimatycznej.
sprawozdawca komisji opiniodawczej IMCO. - (DE) Pani przewodnicząca! Jestem świadom tego, że samochód jest uniwersalnym środkiem transportu, i szanuję wkład przemysłu samochodowego w dobrobyt Europejczyków.
Jednakże ja nie wierzę w samochód jako fetysz.
Z tego względu całkowicie niezrozumiałe dla mnie jest wytwarzanie przez producentów samochodów mogących jeździć z prędkością przekraczającą 200 kilometrów na godzinę.
Tworzenie oszczędnych, przyjaznych dla środowiska samochodów jest konieczne, uwzględniając wszystkie dowody zmian klimatu.
Ponadto Europa jest zobowiązana do udzielenia dobrego przykładu dla szybko wzrastających rynków rozwijających się.
W ostatecznym rozrachunku to od decyzji konsumenta zależeć będzie, jakimi samochodami będziemy jeździć w nadchodzących latach.
Z tego względu na forum Komisji Rynku Wewnętrznego i Ochrony Konsumentów opowiadałem się za przejrzystą i bardziej zrozumiałą informacją na temat wskaźników emisji pojazdów.
Wzywam Komisję do uwzględnienia tego sprawozdania jako punktu początkowego dla przedstawienia ambitnego wniosku legislacyjnego i szybkiego działania.
w imieniu grupy PPE-DE. - Pani przewodnicząca! Przede wszystkim chciałbym bardzo serdecznie podziękować panu Daviesowi za całą wykonaną przez niego pracę nad tym sprawozdaniem oraz jego nadzwyczaj konstruktywną współpracę.
Cieszę się, że w imieniu mojej grupy mogę poprzeć cel w wysokości 125 g do 2015 r., o którym wspomniał pan Davies.
Moim zdaniem ten cel jest niezwykle ambitny z punktu widzenia ochrony środowiska, ale również osiągalny dla mającego ogromne sukcesy przemysłu europejskiego, zatrudniającego setki tysięcy pracowników, a naszym zadaniem jest zapewnienie, że pozostanie on jednym z prosperujących przemysłów europejskich.
Jestem przekonany, że ci europejscy producenci samochodów nadal będą wytwarzać jedne z najbardziej ekologicznych samochodów na świecie, a te nowe cele, które - o czym nie powinniśmy zapomnieć - są najbardziej restrykcyjne na całym świecie, pozwolą im w przyszłości zaprojektować jeszcze bardziej ekologiczne samochody.
Ale brakującym ogniwem w tej debacie są oczywiście potrzeby klientów.
Musimy zapewnić, że konsumenci będą wymagać czystszych, bardziej ekologicznych samochodów, a w tej sprawie same państwa członkowskie mają bardzo istotną rolę do odegrania za pomocą swoich systemów podatkowych, które słusznie należą do ich kompetencji.
Jednakże wprowadzając ekologiczne systemy podatkowe mogą one w znacznej mierze wpłynąć na zapotrzebowanie ze strony konsumentów.
Moim zdaniem potrzebujemy również wkładów w redukcję CO2 ze strony wszystkich powiązanych sektorów: z sektora paliwowego, od producentów biopaliw, producentów opon itp., wszystkich, którzy biorą udział w procesie produkcji i mogą pomóc nam zrealizować nasze ambitne cele.
Przedłożyłem również pewne poprawki służące stonowaniu pewnych wymogów wobec reklamodawców, które uważam za bardzo szczegółowe, a które pan Davies uwzględnił w swoim sprawozdaniu.
Moim zdaniem są one całkowicie nieproporcjonalne w odniesieniu do problemu i jestem przekonany, że jeżeli będą mieli odpowiednią szansę, producenci i reklamodawcy przedstawią wiążący kodeks dobrowolny, który będzie równie skuteczny.
Wspólnie z panem Daviesem przedłożyłem również poprawkę służącą uznaniu wkładu małych producentów, którzy nie dysponują dużą paletą produktów, w ramach której mogą zbilansować wymogi emisyjne.
Mam nadzieję, że Komisja uwzględni je w procesie tworzenia przepisów.
w imieniu grupy PSE. - (FR) Szanowni państwo, pani przewodnicząca, panie komisarzu! Jak wszyscy wiemy, to bardzo pilna sprawa.
Al Gore, który uderzył w dzwon alarmowy, otrzymał Nagrodę Nobla, i nadszedł najwyższy czas, aby Unia Europejska skończyła gadać i zaczęła działać, ponieważ to zagadnienie nie jest nowe.
Producenci samochodów zawarli dobrowolne porozumienie służące osiągnięciu średniej emisji 140 g CO2 na kilometr do 2008 r., i to porozumienie nie zostało zrealizowane.
Chciałabym państwu przypomnieć, że sam Parlament Europejski ustalił cel w wysokości 120 g do 2005 r., a najpóźniej do 2010 r.
Obecnie nie ma usprawiedliwienia dla wycofania się z tych celów.
Zatem tym, czego potrzebujemy, jest ambitna, jednoznaczna i wiążąca dyrektywa, która musi ustanawiać dwuetapowe cele.
Po pierwsze, w krótkim okresie potrzebujemy celu w wysokości 120 g CO2 dla nowych samochodów, a redukcję w wysokości 10 g należy osiągnąć za pomocą działań uzupełniających.
Jednakże musimy poruszać się szybko, z tego względu w trakcie głosowania w Komisji Ochrony Środowiska Naturalnego głosowaliśmy za tym, aby cel został osiągnięty w 2012 r., przy wiążących celach pośrednich począwszy od 2009 r., aby w 2012 r. w pełni osiągnąć cel w odniesieniu do wszystkich pojazdów.
Uważamy, że jako drugi etap konieczne jest ustanowienie celu w wysokości 95 g na 2020 r. i 70 g na 2025 r., wraz z celem pośrednim dla 2016 r., aby mieć pewność, że podążamy w odpowiednim kierunku.
Z tego względu popieramy przygotowaną przez Komisję Ochrony Środowiska Naturalnego ambitną mapę drogową, ponieważ uważamy, że efektywnie ustanawia ona wyraźne standardy, a jednocześnie konfrontuje nas z luką technologiczną, którą musimy pokonać dla spełnienia naszych zobowiązań wynikających z protokołu z Kioto.
Tak, to będzie oczywiście dużo kosztować i konieczne jest podjęcie negocjacji w sprawie cen nowych pojazdów.
Pierwszą rzeczą, którą należy zauważyć, jest to, że nie wszystkie samochody i nie wszyscy producenci osiągnęli jednakową efektywność na mocy porozumienia dobrowolnego.
Tak, musimy faworyzować małe samochody wobec dużych i musimy szybko wprowadzić środki podatkowe, nowe praktyki, a w niektórych przypadkach nawet zakazy, w szczególności w obszarach zabudowanych, aby uniemożliwić dużym pojazdom, w tym pojazdom z napędem 4x4, zanieczyszczanie całymi dniami naszych miasteczek i miast i wytwarzanie ogromnych ilości CO2.
To zagadnienie jest szczególnie istotne, ponieważ im większe są pojazdy wytwarzane przez producentów, tym większe są ich marże zysku.
Z tego względu musimy pokierować rynkiem w taki sposób, aby producenci wytwarzający mniejsze samochody, które emitują mniej zanieczyszczeń, mogli osiągać większe zyski, niż producenci wytwarzający pojazdy emitujące więcej zanieczyszczeń, i oczekujemy, że oprócz ustanawiania standardów Komisja przedstawi projekt strategii umożliwiającej nam postęp w tym kierunku.
Ostatnia kwestia, na którą chciałabym zwrócić uwagę, dotyczy znaczenia odpowiedniej informacji na nabywców pojadów, aby umożliwić im wybranie ścieżki przez to pole minowe, a w szczególności musimy pozbyć się reklamy wprowadzającej w błąd.
Właśnie z tego względu moja grupa przedłożyła poprawkę wprowadzającą obowiązkowy system etykietowania dla wszystkich samochodów, opierający się na formacie A-G dotyczącym efektywności energetycznej, aby wszyscy konsumenci mogli dokonać świadomego wyboru z korzyścią dla środowiska naturalnego.
w imieniu grupy ALDE. - (DE) Pani przewodnicząca! W przypadku omawiania emisji CO2 bardzo chętnie zajmujemy się kwestią samochodów, po prostu dlatego, że za pośrednictwem samochodu można dotrzeć do winnego sumienia człowieka.
To właśnie dlatego pani Harms, Zieloni i wiele organizacji ekologicznych szczególnie chętnie dyskutują na temat samochodów.
Nie ma wątpliwości, że mamy do czynienia ze złamanym dobrowolnym zobowiązaniem i z tego względu potrzebujemy uregulowania.
Nie mamy wyboru.
To, o czym pani, pani Harms, przyszła nam tu powiedzieć - o rozmyślnym i strategicznym złamaniu dobrowolnego zobowiązania przez przemysł samochodowy, wydaje mi się nieco naciągane.
Chciałbym państwu przypomnieć, że rynek nie składa się wyłącznie z dostawców produktów, ale również z ich nabywców.
My sami również pomagamy napędzać popyt, a kiedy jesteśmy odwożeni do domu przez szoferów, korzystamy z tych samych samochodów, które nie spełniają celów, jakie przed sobą postawili sami producenci samochodów.
Chciałbym zobaczyć jakąś inicjatywę ze strony Zielonych.
Jeżeli wasze intencje są szczytne, proszę teraz zadbać o to, by Parlament zamówił małe samochody, spełniające przyszłoroczny cel dobrowolny.
W przyszłym prawie musimy zapewnić, że wymagane redukcje są poddawane analizie kosztów i korzyści.
Sprawozdanie Sterna, które jest tak chętnie cytowane przez panią Harms i Zielonych, wylicza, że spośród 13 potencjalnych możliwości redukcji emisji CO2 te dotyczące samochodów, znajdujące się na samym szczycie listy cen, są w rzeczywistości najmniej skuteczne.
Każda osoba wysuwająca postulaty polityczne dotyczące ścisłych limitów emisji i efektywniejszych samochodów musi dostrzec, że cykl projektowania i produkcji w przemyśle samochodowym trwa 5-7 lat.
To właśnie zapominając o tym, pani Harms, narażamy miejsca pracy, a nie pamiętając o tym
Z tego względu cieszę się, że nasz sprawozdawca oddał sprawiedliwość faktom stwierdzając, że ustanawianie terminu przed 2015 r. jest nierealistyczne.
Jutro Parlament zagłosuje za jedną z dostępnych opcji i konieczne jest stwierdzenie, że jak by ono nie wyglądało, jaki rok i jaka wartość nie zostałyby ustalone, i tak będzie to bardziej restrykcyjny i ambitniejszy system, niż jakikolwiek inny na świecie.
Nie powinniśmy o tym zapomnieć.
Istnieje niezwykle cienka granica między marchewką i kijem dla naszego przemysłu samochodowego, a w ostatecznym rozrachunku musimy bardzo ostrożnie zapewnić, że rzeczywiście eksportujemy najlepsze produkty, a nie raczej nasz przemysł.
w imieniu grupy Verts/ALE . - Pani przewodnicząca! Uważam, że nadszedł odpowiedni moment dla poinformowania świata zewnętrznego o tym, czym jest pakt Callanan-Davies.
A więc co to jest?
To opóźnianie podjęcia działań z 2012 r. do 2015 r.
Obliczyliśmy efekt wpływu CO2: 125 g w 2015 r. to gorzej, niż 130 g w 2012 r.
A druga część paktu oznacza wyłączenie dla producentów wytwarzających niewielkie ilości.
Oznacza to 300 tysięcy samochodów rocznie, a więc nie są to "niewielkie ilości”.
Uważam, że to, nad czym w tym tygodniu głosujemy - inicjatywy pana Daviesa - w oczach Zielonych z liberalnego bohatera klimatu uczyniło klimatycznego Judasza.
To rzeczywiście nieprawdopodobne: zamiast wykorzystania ewentualnej większości centrowo-lewicowej w tej Izbie na rzecz 120 g w 2012 r., układanie się z reakcyjnymi Torysami, aby pomóc przemysłowi samochodowemu w Europie zyskać na czasie - to faktycznie żaden postęp.
w imieniu grupy GUE/NGL. - (NL) Pani przewodnicząca! W okresie kilku ostatnich miesięcy wspólnie z moim kolegą spotkałam się z bardzo wieloma przedstawicielami przemysłu samochodowego.
Wydaje mi się, że nigdy wcześniej nie było tyle lobbowania w sprawie jakiegokolwiek sprawozdania.
Przemysł wykorzystał każdy możliwy argument, aby zapobiec działaniom ograniczającym emisje CO2 lub przynajmniej opóźnić je.
Wydaje się, że przekonali oni wielu kolegów posłów, w tym sprawozdawcę, chociaż na szczęście Komisja Ochrony Środowiska Naturalnego, Zdrowia Publicznego i Bezpieczeństwa Żywności zdawała sobie sprawę ze swojego zadania.
Będę szczera: przemysł samochodowy ponosi pełną odpowiedzialność za ten wniosek Komisji.
Próby porozumienia w sprawie uregulowania dobrowolnego okazały się żałosnym błędem.
Wydaje się, że jedynie standardy obowiązkowe są skuteczne.
Skargi dotyczące tego, że wszystko musi być zrobione tak szybko, uważam niejako za hipokryzję, ponieważ przemysł od wielu lat zdawał sobie sprawę, że takie działania muszą być podjęte.
Obecnie należy zadbać o środowisko naturalne, za pomocą drastycznych działań.
Musimy to zrobić, dla nas samych i dla przyszłych pokoleń.
Z tego względu wzywam do głosowania przeciwko poprawce 42, przedłożonej przez panów Callanana i Daviesa.
Poprawka zwiększa maksymalną ilość CO2 i opóźnia uzgodniony termin z 2012 r. do 2015 r.
W ten sposób przedkłada się interesy przedsiębiorstw ponad dobro środowiska, na co absolutnie nie możemy pozwolić.
Co pan Davies chce z nami zrobić?
Pani przewodnicząca! W imieniu moich kolegów z Komisji Rynku Wewnętrznego i Ochrony Konsumentów chciałbym podziękować panu Daviesowi za sposób podejścia do tego zagadnienia, w szczególności za jego chęć słuchania, oraz za wiele innowacyjnych metod, które dostrzegamy w tym sprawozdaniu.
Chciałbym również podziękować naszemu sprawozdawcy, panu Bulfonowi, oraz podziękować panu Daviesowi za przyjęcie w tym sprawozdaniu wielu naszych propozycji.
Dzisiaj wieczorem byliśmy świadkami wielu debat i dyskusji dotyczących niespełnienia celów przez przemysł samochodowy i tego, jakie dalsze kroki mamy zamiar podjąć.
Ale chciałbym powtórzyć to, co powiedział pan komisarz, i użyć slowa "zachęta”.
Dla tego programu i dla realizacji programu nakreślonego przez pana Daviesa potrzebne będzie wiele miliardów euro na inwestycje w nowe produkty i zamrożone zostaną ogromne zasoby na projektowanie i rozwój produktów.
(Głosy sprzeciwu)
Jak widzę, moi koledzy Zieloni już kręcą głowami; jak się wydaje, uważają oni, że technologia już istnieje, że w jeden dzień możemy skierować ogromny przemysł w tym kierunku.
To całkowicie nierealne - skąd mają pojawić się inwestycje?
Będą one pochodzić z zysków przedsiębiorstw samochodowych.
Musimy utrzymać te zyski, aby mogły one je ponownie zainwestować.
To żądanie będzie stanowić największą zmianę i przewrót, z jakim kiedykolwiek mieliśmy do czynienia w istotnej gałęzi przemysłu.
Pamiętajmy o tym.
Nie możemy jedynie siedzieć tu i stawiać nierealistyczne żądania.
To podejście praktyczne.
Ale, koledzy, chciałbym wam przypomnieć, że nie jestem lobbystą na rzecz przemysłu samochodowego i całkowicie odpieram takie zarzuty.
Od dawna twierdzę, że potrzebujemy ambitnych celów.
Po raz pierwszy przechodzimy do podejścia prawodawczego.
Ale powinniście również słuchać.
I proszę pozwolić mi na jeszcze jedną uwagę.
Koncepcje dotyczące działań uzupełniających i tym podobne: to, o czym tu rozmawiamy, to całkowita zmiana podejścia ludzi do transportu i motoryzacji.
Te nowe pojazdy będą wchodzić do obrotu przez długi czas.
Ale w rzeczywistości to omawiane przez nas działania uzupełniające - działania konsumentów, informowanie konsumentów - do rzeczywiste zachęty, których potrzebujemy.
Przepraszam za przekroczenie mojego czasu, ale przyzna pani, że niektórzy koledzy przerywali mi w całkowicie niepotrzebny sposób.
(DE) Pani przewodnicząca, panie komisarzu! To sprawozdanie, które pan Chris Davies przygotował z inicjatywy Komisji Ochrony Środowiska Naturalnego, powinno stanowić dla Komisji sygnał, że Parlament Europejski poważnie podchodzi do zagadnienia redukcji emisji CO2.
Kiedy widzę przedłożone poprawki, zaczynam w to wątpić.
Są trzy kwestie, o których powinniśmy pamiętać.
Po pierwsze, od 1 stycznia 2012 r. nowe pojazdy w Europie nie mogą emitować więcej, niż 120 g CO2 na kilometr.
Nie powinniśmy majstrować przy tym terminie i limicie emisji.
W 1998 r. przemysł samochodowy złożył dobrowolne zobowiązanie do ograniczenia poziomu emisji CO2 przez swoje nowe pojazdy.
Uwzględniając medialne informacje o stałym postępie zmian klimatu nie widzę żadnego powodu, abyśmy wtrącali się w kwestię terminu czy limitu.
Po drugie, przyszłe przepisy muszą jasno pokazywać, że konieczne jest ograniczenie emisji CO2 ze wszystkich samochodów.
Większe pojazdy muszą wnieść większy wkład, ale również małe pojazdy muszą się przyczynić do osiągnięcia w 2012 r. 120 gram.
Moja trzecia uwaga dotyczy tego, że samochody muszą pozostać dostępne dla ludzi.
Zgadzam się pod tym względem z poprzednim mówcą.
Pochodzę z obszaru w przeważającej mierze wiejskiego, gdzie ludzie są uzależnieni od samochodów, dostarczających ich do ich miejsc pracy.
Z tego względu przyszłe przepisy powinny dokonać wyważenia, aby pogodzić potrzeby środowiska z potrzebami gospodarki.
Po co byłyby nam ścisłe limity emisji, skoro ludzie nie mogliby już pozwolić sobie na nowe samochody i jeździliby w swoich starzejących się pojazdach?
Potrzeba ponad 8 i pół roku do odnowienia całej floty samochodów osobowych na europejskich drogach, i przyjmując nowe przepisy powinniśmy o tym pamiętać.
Przyszłe uregulowania dotyczące emisji CO2 z samochodów osobowych powinny kierować się potrzebą zapewnienia lepszej ochrony klimatu, jak również akceptowalnymi kosztami jazdy samochodem.
(HU) Dziękuję, panie przewodniczący.
Szanowni państwo! Chciałbym rozpocząć niczym w jednym ze starych żartów: mam dobrą i złą wiadomość, którą chcą państwo usłyszeć jako pierwszą?
Zacznę od dobrej wiadomości: Unia Europejska przewodzi w walce ze zmianami klimatu; obecnie 27 państw UE robi więcej dla powstrzymania zmian klimatu, niż ktokolwiek inny na świecie.
A teraz zła wiadomość: jeżeli tysiące naukowców na całym świecie mają rację, to i tak o wiele za mało.
Co zatem mamy zamiar zrobić?
Odpowiedź nie pozostawia wątpliwości: musimy zmienić paradygmat.
Należy pochwalić, że sprawozdanie pana Daviesa podkreśla szereg istotnych kwestii.
Jednakże każdy, kto uważa, że uda się nam rozwiązać jakieś problemy ograniczając emisję dwutlenku węgla ze stale zwiększającej się liczby użytkowanych przez nas pojazdów do 120 czy 95 gramów, jest w poważnym błędzie.
Moim zdaniem możemy i musimy zagłosować za przyjęciem tego sprawozdania, a jednocześnie musimy zmusić producentów samochodów do wytwarzania mniejszych i wydajniejszych silników.
A mimo to nie możemy zatrzymać się w tym miejscu.
Unia Europejska musi jednostronnie zobowiązać się również do zmiany technologicznej w sektorze transportowym.
Należy wykorzystać każdy możliwy sposób do wspierania badań naukowych, rozwoju i innowacji w tej dziedzinie, i konieczne jest zaprzestanie jakiegokolwiek wspierania technologii konwencjonalnych.
Państwa członkowskie muszą od siebie wzajemnie jak najszybciej pożyczyć najlepsze rozwiązania, aby zapewnić producentom i konsumentom zachęty prawne, gospodarcze i inne.
Ponadto, skoro już o tym mowa, nie sądzę na przykład, aby biopaliwa mogły zapewnić ostateczne rozwiązanie naszych problemów, w szczególności nie obecne biopaliwa pierwszej generacji.
Jednakże wydają się one być niezbędnym pierwszym krokiem na drodze do paliw alternatywnych, na przykład napędu wodorowego i elektrycznych systemów napędowych oraz wielu innych systemów, które nie są jeszcze rozpowszechnione lub muszą zostać dopiero opracowane.
Wesprzyjmy je dzięki naszemu obecnemu głosowaniu i przyszłym uregulowaniom.
Dziękuję bardzo.
Panie przewodniczący! Nie odniosę się do tego nowego przymilania się między brytyjskimi liberalnymi demokratami a konserwatystami, zaprezentowanego dziś wieczorem przez panów Callanana i Daviesa.
Być może mamy do czynienia z nową bitwą o przywództwo wśród liberalnych demokratów, skoro niektórzy z ich liderów mają nawet sobowtórów
Chciałabym zwrócić uwagę na znaczenie trzymania się ambitnych celów.
Nie wydaje mi się, żeby sektor przemysłowy miał być bardzo zaskoczony tym, że Komisja wspominała o 2012 roku jako dacie osiągnięcia celów bądź poziomem celów, ponieważ, jak wszyscy wiemy, było to przedmiotem dyskusji od wielu lat.
Wcześniej w marcu tego roku liderzy UE uzgodnili redukcję całkowitych emisji CO2 o 20% do 2020 r.
Jeżeli chcemy to osiągnąć, konieczne jest przyjęcie przepisów, które nam to umożliwią.
A teraz napotykamy na pierwszą przeszkodę na drodze do tego celu, i nie uważam, by obecnie nadszedł czas na zaprzepaszczenie tego w Parlamencie Europejskim.
Obywatele przyglądają się nam.
Chcą się upewnić, że serio podchodzimy do przeciwdziałania zmianom klimatu.
Oczywiście musimy współpracować z całym przemysłem, a pan Davies mówi o karaniu przemysłu.
Nikt nie chce ukarać przemysłu, ponieważ przemysł samochodowy, jak właśnie stwierdził pan Harbour, to jeden z najważniejszych sektorów przemysłu europejskiego; jest dużym pracodawcą i musimy z nim współpracować, ponieważ jedynie on może przyczynić się do pożądanych przez nas zmian.
A zatem musimy z nimi współpracować i musimy słuchać, a ja uważam, że tym, czego poza wszystkim innym potrzebujemy, jest długookresowy projekt, na który wszyscy wyrazili zgodę, aby wszyscy wiedzieli, dokąd zmierzamy i aby wszyscy próbowali tam dojść.
Wreszcie, w sprawie etykietowania i reklamy.
Potrzebujemy jasnego systemu, zielonego systemu etykietowania samochodów, który byłby zrozumiały dla każdego konsumenta, tak jak przy zakupie sprzętu gospodarstwa domowego konsumenci rozumieją, jak taki sprzęt działa.
Ci producenci sprzętu gospodarstwa domowego, których produkty są nieefektywne, już doświadczyli zniknięcia swoich produktów z obrotu.
Musimy doprowadzić do takiej samej sytuacji w przypadku samochodów, a ja mam nadzieję, że uda się nam wspólnie pracować z przemysłem, aby stworzyć zielony system etykietowania, który będzie zrozumiały dla wszystkich.
(ET) Jak dotąd nasza polityka klimatyczna koncentrowała się przede wszystkim na sektorze energetyki.
Kolejnym sektorem, który zostanie włączony do systemu handlu emisjami Unii Europejskiej, będzie lotnictwo.
Jednakże transport drogowy ma znaczny wpływ na zmiany klimatu, a sprawozdanie pana Daviesa jest absolutnie pożądaną inicjatywą.
Przemysł samochodowy potrzebuje jasnych, długoterminowych celów redukcji emisji CO2 w spalinach, a ja popieram podejście pana Daviesa, zgodnie z którym zostaną określone długookresowe limity emisji CO2, na przykład dla roku 2020 lub 2025.
Przemysł samochodowy miał bardzo dużo czasu na redukcję poziomu emisji CO2.
Nie możemy zaakceptować ciągłego zwlekania: rozwiązania technologiczne już istnieją.
Podobnie mam nadzieję, że Parlament poprze zgłoszoną przeze mnie w Komisji Ochrony Środowiska Naturalnego, Zdrowia Publicznego i Bezpieczeństwa Żywności poprawkę, zgodnie z którą przemysł samochodowy byłby zobowiązany do zmniejszenia emisji CO2 w spalinach do 120 g/km do 2012 r.
Panie Przewodniczący! Gratuluję panu posłowi sprawozdawcy raportu.
Dyskutując o całym zagadnieniu wspólnotowej strategii na rzecz zmniejszenia emisji CO2, należy pamiętać, że w przemyśle samochodowym zatrudnienie w samej tylko Europie wynosi 2 miliony osób, a do tego trzeba doliczyć 10 milionów pracowników związanych z tym sektorem.
Przemysł ten to 3,5% europejskiego PKB.
Wartość eksportu wynosi 33,5 miliarda euro netto i, co jest nie mniej ważne, podatki motoryzacyjne przynoszą państwom członkowskim 365 miliardów euro rocznie.
Wspólnotowa strategia na rzecz redukcji CO2 powiedzie się jedynie wówczas, gdy będzie miała kształt wyważony i uwzględni ramy czasowe potrzebne producentom do przygotowania odpowiednich rozwiązań technologicznych.
Opowiadam się za wprowadzeniem odpowiedniego okresu przejściowego ze względu na fakt, iż cykl produkcyjny w sektorze motoryzacyjnym jest złożony i wymaga dłuższego czasu na dostosowanie.
Wydaje się więc, iż najbardziej optymalnym terminem wprowadzenia przepisów będzie rok 2015, dlatego także, że zaczyna wtedy obowiązywać rozporządzenie Euro 6.
Uważam także, iż należy zastosować zintegrowane podejście do redukcji CO2.
Przeprowadzone badania wykazują, iż osiągnięcie celu 120 g/km wyłącznie dzięki motoryzacyjnym udoskonaleniom technologicznym spowoduje, iż średnia cena sprzedaży samochodów wzrośnie o około 3 600 euro, co może spowodować, iż wiele marek samochodów stanie się mniej dostępnych dla przeciętnego obywatela Unii Europejskiej.
Dlatego oparcie redukcji emisji CO2 wyłącznie o technologię silników jest najdroższym rozwiązaniem.
Można dojść do poziomu 120 g poprzez uwzględnienie rozwiązań dodatkowych, takich jak wprowadzenie biopaliw w większym stopniu niż obecnie, wprowadzenie dodatkowych rozwiązań w pojazdach, takich jak wskaźniki zmiany biegów czy opony o niskim oporze toczenia.
(NL) Panie przewodniczący! Transport drogowy jest ogromnym źródłem zanieczyszczeń.
W 2005 r. transport, samochody i wagony, były odpowiedzialne za 27% całkowitych emisji gazów cieplarnianych.
Jeżeli chcemy przeciwdziałać zmianom klimatu, nie możemy zignorować przemysłu samochodowego.
Jeżeli nie podejmie się działań, emisje będą się zwiększać, a nie zmniejszać.
Niestety przemysł samochodowy nie podjął inicjatywy.
Wiele lat temu sami producenci pojazdów podjęli zobowiązanie do zmniejszenia emisji.
W okresie kilku ostatnich lat przemysł konstruował lepsze i bezpieczniejsze samochody.
Dokonano wielkiego postępu, ale niestety pominięto zagadnienie wydajności silników.
Z tego względu nie uda się osiągnąć zakładanego na 2008 r. celu 140 g, z pewnością nie w sposób dobrowolny.
Niestety przepisy nie są wystarczające dla osiągnięcia efektywności.
Przepisy muszą służyć osiągnięciu przeciętnej emisji wynoszącej 120 g w 2012 r., a nie w 2015 r.
Konieczny jest długookresowy cel w wysokości 80 g na kilometr, ponieważ przyjęliśmy ambitny cel na 2020 r. i musi to znaleźć odzwierciedlenie również w przemyśle samochodowym.
(NL) Panie przewodniczący, panie komisarzu, szanowni państwo! Samochody osobowe odpowiadają za 12% całkowitej emisji CO2.
Wszyscy o tym wiemy.
To jasne, że ten sektor musi poczynić duży wysiłek dla osiągnięcia standardów uzgodnionych na 2020 r.
Jest również oczywiste, że musimy być ambitni i wysoko postawić poprzeczkę.
Jasne jest także to, że producenci samochodów nie będą w stanie sami tego osiągnąć.
Konieczne jest podejście zintegrowane; nie powinni być zmuszeni do podejmowania całej odpowiedzialności.
Z tego względu konieczne jest podjęcie działań uzupełniających.
Lepsza klimatyzacja, lepsze drogi i zmiana zachowań kierowców - inaczej mówiąc, nas wszystkich.
Ten sektor zasługuje na wsparcie ze strony rządu, ponieważ przemysł samochodowy zatrudnia znaczną ilość osób, bezpośrednio i pośrednio.
Z tego względu przede wszystkim zwracam się do rządów krajowych o pilną zmianę swoich podatków od pojazdów, aby konsumenci z własnej woli przesiedli się na samochody przyjazne dla środowiska.
Po drugie zwracam się do pana komisarza, Komisji i Europy o przeprowadzenie oceny wieloletniego budżetu na 2009 r. w celu nawet zwiększenia inwestycji w finansowanie badań nad opracowaniem nowych technologii na rzecz samochodów o niskiej emisji CO2.
Jak wiem, niedawno ogłosili państwo ambitny program zainwestowania 500 milionów euro w technologię napędu wodorowego.
Oczywiście to wspaniale, ale to cel średniookresowy.
Oczywiście konieczne jest znalezienie również w krótkim okresie rozwiązań w zakresie nowych technologii napędowych.
Jestem przekonany, że bez względu na to, czy w 2012 r. czy też nieco później, mądrzy producenci samochodów osiągną cel 120 g o wiele wcześniej, niż to planowano.
Po prostu dlatego - i nie chcę być naiwny - że rynek tego wymaga.
W tym sensie kontekst uległ całkowitej zmianie w okresie kilku ostatnich lat.
Z tego względu konieczne jest zatwierdzenie kompromisowych propozycji pana Callanana w sprawie wprowadzania do obrotu i reklamy, ponieważ są one przejrzyste.
To kwestia zapewnienia konsumentom jasnej informacji.
komisarz. - Panie przewodniczący! Na wstępie chciałbym wyrazić uznanie dla jakości tej wieczornej debaty.
Ze względu na ograniczenia czasowe, chciałbym odnieść się do trzech poruszonych przez państwa kwestii.
W odniesieniu do ambitnego poziomu strategii, Komisja opracowała swój projekt strategii ma podstawie szczegółowej oceny skutków.
Przebadaliśmy różne możliwości redukcji emisji CO2 pochodzących z samochodów, uwzględniając możliwość ich pomiaru, monitorowania oraz odpowiedzialność.
Na tej podstawie zaproponowaliśmy ustanowienie celu w wysokości 120 g CO2 na kilometr za pomocą podejścia zintegrowanego.
Poziom 130 g zostanie osiągnięty dzięki technologiom samochodów osobowych, a dodatkowe 10 g zostanie zapewnione dzięki działaniom uzupełniającym, w tym celom wydajności paliwa dla lekkich pojazdów dostawczych i zwiększonemu wykorzystaniu biopaliw.
Takie podejście do osiągnięcia celu w wysokości 120 g stanowi w naszej opinii najkorzystniejsze ekonomicznie połączenie opcji i z tego względu przedłożyliśmy odpowiedni wniosek legislacyjny.
Po drugie, ramy prawne wdrażające podejście zintegrowane będą głównym filarem naszej zmienionej strategii, ale nie jedynym.
Jak podkreśliliśmy w naszym sprawozdaniu, znalezienie metod zwiększenia popytu konsumentów na paliwooszczędne samochody umożliwi nam znaczne ograniczenie negatywnych skutków ekologicznych, jak również rachunków kierowców w Unii Europejskiej za paliwo.
W kontekście przeglądu dyrektywy w sprawie etykietowania samochodów, uwzględnimy zalecenia przedłożone przez Parlament w zakresie informowania konsumentów.
Po trzecie, Komisja zgadza się, że konieczne jest rozważenie strategii bardziej długookresowej, w celu zapewnienia producentom samochodów większej przewidywalności.
Z tego względu zastanowimy się nad możliwym postępem po 2012 r. oraz celem wynoszącym 120 g na podstawie oceny skutków.
W tym kontekście Komisja weźmie pod uwagę zalecenia Parlamentu w zakresie przyszłych celów emisji.
Wydaje mi się, że odniosłem się do niektórych spośród najważniejszych zgłoszonych uwag, i mam nadzieję, że zgromadzenie plenarne przyjmie rezolucję, która zdecydowanie poprze podejście zaproponowane przez Komisję.
Zamykam debatę.
Głosowanie odbędzie się w środę 24 października.
Konwencjonalne źródła energii i technologie energetyczne (debata)
Kolejnym punktem porządku dziennego jest sprawozdanie sporządzone przez Herberta Reula w imieniu Komisji Przemysłu, Badań Naukowych i Energii w sprawie konwencjonalnych źródeł energii i technologii energetycznych [http://www.europarl.eu.int/oeil/FindByProcnum.do?lang=2&procnum=INI/2007/2091" ].
sprawozdawca. - (DE) Panie przewodniczący, panie komisarzu, szanowni państwo! Ponieważ mam kilka dodatkowych minut, chciałbym na wstępie podziękować Komisji, sekretariatowi naszej komisji oraz innym sprawozdawcom.
Nie było to zbyt łatwe zadanie i jestem wdzięczny, że udało się nam współpracować w sposób obiektywny oraz znaleźć możliwie jak najszerszy kompromis w sprawie, która nie jest całkowicie oczywista.
Nasza praca opierała się na trzech komunikatach Komisji, a naszym celem w tym sprawozdaniu było udzielenie odpowiedzi we wszystkich trzech dziedzinach uwzględnionych w tych komunikatach, co udało się nam osiągnąć przy znacznej większości we właściwej komisji.
Punktem wyjścia była powszechnie akceptowana zasada, która powtarza się w każdej debacie w sprawie polityki energetycznej, mianowicie opinia podzielana przez Komisję i Parlament, że polityka energetyczna ma trzy najważniejsze cele - konkurencyjność, inaczej mówiąc - akceptowalne ceny, ochronę środowiska i bezpieczeństwo dostaw.
Z pewnością najłatwiejszą do uzgodnienia częścią sprawozdania była konkluzja, że rozwiązaniem jest stały rozwój nowych i istniejących technologii energetycznych.
Technologia jest elementem kluczowym dla realizacji tych trzech celów.
Z tego względu w świecie stale zwiększającego się zapotrzebowania na energię, podczas gdy zaopatrzenie w paliwa kopalne stale się zmniejsza, kluczowe znaczenie mają inwestycje w badania i innowacje oraz próby dokonania postępu w tych dziedzinach.
Musimy spojrzeć jedynie na potencjał zwiększenia efektywności produkcji w elektrowniach węglowych, która obecnie wynosi przeciętnie 34%, ale może zostać zwiększona do 55% dzięki wykorzystaniu najnowszych technologii.
Jeżeli jedna trzecia starych elektrowni zostałaby zastąpiona najnowszymi instalacjami, zużycie paliwa spadłoby o 30%.
To jedynie mały przykład możliwości oferowanych przez nowe technologie.
Dyskutowaliśmy również o dwóch źródłach energii, które bardzo się wzajemnie różnią, ale które wspólnie charakteryzują się wzbudzaniem największych kontrowersji politycznych.
Nikt nie ma wątpliwości, że w przewidywalnej przyszłości udział paliw kopalnych, który w 2004 r. wynosił 79% w odniesieniu do całego krajowego zużycia paliw w Unii Europejskiej, pozostanie na wysokim poziomie.
Bez względu na to, jak długo miałoby to trwać, faktem jest, że z pewnością będziemy musieli korzystać z paliw kopalnych przez pewien czas.
Węgiel jest głównym czynnikiem, odgrywającym znaczącą rolę - oczywiście jednym z powodów takiej sytuacji jest to, że jest on jednym z nielicznych źródeł energii, a faktycznie głównym źródłem energii, którym dysponujemy w Europie, nawet jeżeli jego dostępność w poszczególnych państwach członkowskich jest zróżnicowana.
To istotna zaleta, w szczególności w odniesieniu do bezpieczeństwa dostaw energii.
Oznacza to - i to był istotny czynnik w naszych dyskusjach - że mówiąc o tym, że węgiel ma przyszłość, którą Komisja na szczęście opisała, musimy zapewnić, że krytyczne problemy związane z wykorzystaniem węgla zostaną rozwiązane.
Jednym z tych krytycznych problemów jest emisja dwutlenku węgla.
Jedną możliwością jest większa wydajność i lepsza technologia, inną - próba wykorzystania nowej technologii wyodrębnienia CO2 i magazynowania go pod ziemią - słynna technologia wychwytywania i magazynowania węgla (CCS).
Oczywiście łatwiej powiedzieć, niż zrobić, ale istnieją sygnały, że to działa.
Zwróciliśmy na to uwagę w sprawozdaniu i opowiedzieliśmy się za wsparciem rozwoju technologii CCS, ponieważ daje nam ona szansę skorzystania z węgla, który jest dla nas w Europie bardzo pewnym źródłem energii.
Z tego względu podkreśliliśmy również, że musimy postępować ostrożnie, że wychwytywanie węgla może ograniczyć wydajność produkcji i dlatego trudno jest oszacować, kiedy technologia CCS mogłaby wejść do powszechnego użytku.
Przede wszystkim musimy wykonać naszą pracę domową i opracować odpowiednie przepisy prawne.
Trzecia i najbardziej kontrowersyjna część sprawozdania odnosi się do kwestii energii atomowej.
Udział elektrowni atomowych w produkcji energii elektrycznej w Europie wynosi ponad 30%, a energia atomowa ma niezaprzeczalne zalety, bez względu na nasze poglądy polityczne.
Jest dostępna, jest w przystępnej cenie i w znacznej mierze przyczynia się do bezpieczeństwa zaopatrzenia.
W odniesieniu do redukcji emisji CO2 stanowi nadzwyczaj atrakcyjną i interesującą opcję, a ja uważam, że lekkomyślnością byłoby zwykłe odrzucenie tej formy energii, bez nawet rozważenia jej wykorzystania.
Udało się nam, choć nie bez trudności, znaleźć sformułowania, do których była skłonna przychylić się znaczna większość i które zawierają sygnał, że publiczne rozważanie tych koncepcji stanowi część i element składowy ogólnej debaty, ale decyzja w sprawie ich przyjęcia lub odrzucenia leży w gestii państw członkowskich.
To dość istotna kwestia, ale naszym zamiarem jest wsparcie dziedziny, w której Europa ponosi część odpowiedzialności, mianowicie bezpieczeństwa dostaw.
W tym kontekście mądrym posunięciem jest ustanowienie grupy wysokiego szczebla ds. bezpieczeństwa jądrowego i gospodarowania odpadami oraz Europejskiego Forum Energetyki Nuklearnej, i z pewnością słuszne jest dalsze prowadzenie tej debaty, jak domagano się w ramowym programie energetyki jądrowej dla Wspólnoty (dokument PINC), a w trakcie dyskusji nad inwestycjami w nowe technologie nieodwracanie się od żadnego potencjalnego rozwiązania.
Krótko mówiąc, bilans energetyczny nie oznacza pozbywania się niektórych źródeł energii, lecz uwzględnianie w rozważaniach wszystkich źródeł.
Mam nadzieję, że uda nam się przyjąć jutro tę rezolucję w takiej formie, która została zatwierdzona przy znacznej większości w komisji.
komisarz. - Panie przewodniczący! Przede wszystkim chciałbym pogratulować panu Reulowi z okazji tego sprawozdania.
To ostatnie sprawozdanie Parlamentu Europejskiego wynikające z pakietu energetyczno-klimatycznego z 10 stycznia.
Pozostałe dwa sprawozdania, pana Vidal-Quadrasa oraz pani Thomsen, stanowiły dla Komisji istotny wkład przy dalszym opracowywaniu propozycji.
Pierwsze dotyczy naszych przygotowań do pakietu rynku wewnętrznego, zaś drugie - kontynuacji prac nad dyrektywą w sprawie odnawialnych źródeł energii.
Jestem również bardzo wdzięczny za terminowy wkład, jaki pan Reul i ta Izba wniosą w zakresie innowacji energetycznych, czystych paliw kopalnych oraz energetyki atomowej.
Pod wieloma względami Komisja już zareagowała na wezwania Parlamentu i pracuje nad kilkoma otwartymi kwestiami, o których mowa w sprawozdaniu.
Europa musi osiągnąć istotny cel zwalczania zmian klimatu.
Z tego względu, jak również z uwagi na bezpieczeństwo dostaw, potrzebujemy niskoemisyjnych technologii energetycznych o wysokiej wydajności.
Musimy również korzystać z paliw kopalnych w bardziej zrównoważony sposób.
A osiągnięcie naszych celów w zakresie zmian klimatu będzie trudne bez wykorzystania energetyki atomowej.
Na wstępie chciałbym odnieść się do zagadnienia innowacji energetycznych.
Komisja ma zamiar przedłożyć pod koniec listopada europejski strategiczny plan w dziedzinie technologii energetycznych.
Europa dowiodła już swojej skuteczności w opracowywaniu ram regulacyjnych służących wspieraniu technologii niskoemisyjnych.
Udało się uzgodnić cele w zakresie oszczędzania energii i odnawialnych źródeł energii.
Tworzymy również faktycznie wewnętrzny rynek.
Nie ma wątpliwości, że istnieją podstawy dla trzeciej rewolucji przemysłowej.
Jednakże to dalece nie wystarczy.
Jeżeli będziemy uzależnieni jedynie od importowanych technologii niskoemisyjnych, nie uda się nam osiągnąć celów bezpieczeństwa dostaw i konkurencyjności.
Obecnie prowadzone przez Komisję analizy pokazują, że Europa nie robi dostatecznie dużo w zakresie rozwoju technologii niskoemisyjnych.
Krótko mówiąc, nie potrafimy przekształcić prowadzonych w UE badań podstawowych o wysokiej jakości w technologie wiodące w skali globalnej.
Obecnie w niedostatecznym stopniu koncentrujemy się na powiązaniach między badaniami i rozwojem przedsiębiorstw, poprzez tworzenie instalacji pilotażowych i demonstracyjnych, które umożliwiłyby przejście na pełną skalę przemysłową.
Aby Europa mogła być światowym liderem innowacji w zakresie zmian klimatu i bezpieczeństwa energetycznego, konieczne jest zwiększenie efektywności zarządzania środkami inwestowanymi w innowacje energetyczne.
Z tego względu potrzebujemy lepszego, wspólnego planowania strategicznego na szczeblu UE, jak również skuteczniejszego wdrażania programów i środków w dziedzinie technologii energetycznych.
Ponadto, jak podkreślono w sprawozdaniu pana Reula, musimy zmobilizować dodatkowe zasoby finansowe i ludzkie w dziedzinie badań i demonstracji technologii energetycznych.
Udało się nam już zwiększyć o 50% budżet na energię w siódmym programie ramowym oraz o 100% w programie konkurencyjności i innowacji.
Nie udałoby się tego osiągnąć bez silnego wsparcia ze strony Parlamentu Europejskiego.
Państwa członkowskie także podążają w tym kierunku i jestem przekonany, że podobnie uczyni sektor prywatny, jak tylko warunki ramowe będą odpowiednie.
Odnosi się to w szczególności do projektów demonstracyjnych o skali przemysłowej i wczesnego wprowadzania do obrotu, jak również zasadniczej roli małych i średnich przedsiębiorstw.
Chciałbym teraz przejść do drugiej części sprawozdania: wyzwań związanych z konwencjonalnymi źródłami energii.
Musimy uznać, że te źródła energii będą w nadchodzących latach odgrywały zasadniczą rolę w bilansie energetycznym.
Podzielamy tę samą opinię: musimy dokonać transformacji z tradycyjnych do zrównoważonych paliw kopalnych.
Przed końcem roku Komisja podejmie dalsze działania w celu wykorzystania nowoczesnych technologii dla wytwarzania energii z paliw kopalnych.
W szczególności Komisja zajmie się zagadnieniem ram prawnych dla wychwytywania dwutlenku węgla i jego geologicznego magazynowania.
Przedłożymy projekt legislacyjny, służący ustanowieniu ram regulacyjnych dla zapewnienia pewności prawnej i dla zagwarantowania zaufania społecznego dla bezpieczeństwa stosowania wychwytywania i magazynowania dwutlenku węgla (CCS).
Obecnie przygotowuję również komunikat dla stworzenia politycznych ram poparcia dla CCS.
Zgadzam się, że CCS będzie wymagało znacznych wysiłków naukowych, zanim może stać się ekonomicznie opłacalne.
Z tego względu CCS zostanie uwzględnione jako strategiczna technologia energetyczna w planie strategicznym w dziedzinie technologii energetycznych.
Również z tego względu wyodrębniamy je w osobnym komunikacie w związku z wnioskiem legislacyjnym.
Jednocześnie z dalszymi wysiłkami w dziedzinie badań i rozwoju, UE musi przejść do etapu instalacji demonstracyjnych.
Takie projekt zapewnią bezcenne doświadczenia.
Umożliwią one nam optymalizację istniejących technologii oraz identyfikację i rozwiązanie pozostałych wyzwań.
Cel jest jasny: uruchomienie kilku instalacji demonstracyjnych dużych rozmiarów do 2015 r. w UE oraz wprowadzenie technologii do obrotu przed 2020 r.
Nie uda się tego dokonać bez silnego wsparcia ze strony europejskiego sektora prywatnego i silnych, wspierających polityk rządowych.
Komisja jest gotowa do przejęcia roli lidera, ale konieczne będzie uzyskanie pełnego wsparcia państw członkowskich i Parlamentu Europejskiego.
Chciałbym teraz przejść do kwestii energii atomowej.
Z zadowoleniem zauważam, że państwa stanowisko w sprawie energii atomowej jest całkowicie zbieżne z wnioskami płynącymi z komunikatu w sprawie ramowego programu energetyki jądrowej, który uzyskał silne poparcie Komitetu Ekonomiczno-Społecznego.
Cieszę się również, że w dniu 12 października odbyło się pierwsze posiedzenie grupy wysokiego szczebla ds. bezpieczeństwa jądrowego i gospodarowania odpadami.
Grupa dysponuje mandatem umożliwiającym stopniowe dochodzenie do wspólnego konsensusu i - w efekcie - wyższego poziomu bezpieczeństwa jądrowego.
Podzielam opinię wyrażoną w sprawozdaniu, że zasadnicze znaczenie ma otwarty dialog w sprawie energetyki jądrowej.
Z tego względu Komisja ustanowiła forum energetyki nuklearnej, na podstawie innych forów energetycznych.
Celem Forum Nuklearnego jest rozszerzenie debaty w sprawie energii atomowej oraz zaangażowanie wszystkich właściwych podmiotów.
W dniach 26-27 listopada odbędzie się pierwsze spotkanie tego forum, zwanego również forum bratysławsko-praskim.
Wierzę, że będzie to oznaczać większą przejrzystość, umożliwiając konsultacje z wszystkimi zainteresowanymi podmiotami oraz między nimi.
Cieszę się, że Parlament Europejski także będzie uczestniczyć.
Chciałbym ponownie złożyć gratulacje sprawozdawcy oraz sprawozdawcom pomocniczym za ich doskonałe sprawozdanie.
Dziękuję Parlamentowi Europejskiemu za jego wsparcie i współpracę.
Wykorzystamy to sprawozdanie w naszej dalszej pracy, a ja z ogromną niecierpliwością oczekuję na debatę.
sprawozdawca komisji opiniodawczej DEVE. - (DA) Panie przewodniczący! Proszę mi wybaczyć, ale to sprawozdanie nie jest dobre, a także prace z nim związane nie były dobre.
Dlaczego Komisja Przemysłu, Badań Naukowych i Energii nie wysłuchała oświadczeń innych komisji?
W imieniu Komisji Rozwoju ubolewam, że zostaliśmy zapytani o opinię wyłącznie w odniesieniu do projektu Komisji w sprawie emisji dwutlenku węgla.
Efektywność energetyczna i energooszczędność oraz nasze najważniejsze punkty krytyczną są zdecydowanie zbyt słabe.
Ponadto w pozostałych kwestiach mają absolutnie decydujące znaczenie dla państw rozwijających się.
Dzięki oszczędnościom możliwe jest uzyskanie olbrzymich ilości energii, dostępne są znane technologie, a dla państw rozwijających się przynajmniej to ma o wiele, wiele większe znaczenie, niż CCS.
Zasadniczo odnosi się to również do państw uprzemysłowionych.
Ponadto dlaczego całkowicie zapomniano o ropie naftowej?
Wysokie ceny ropy stanowią ogromny ciężar dla państw rozwijających się, w szczególności w dziedzinie transportu, w którym ropa stanowi przeważające źródło energii.
Oprócz poprawy efektywności potrzebne są inne modele transportu.
Jednakże energia odnawialna ma kluczowe znaczenie, jeżeli państwa rozwijające się mają się rozwijać, a groteską jest fakt, że prawie nie wspomina się o tym w sprawozdaniu.
Propozycja jest szczera, a opinie Komisji Rozwoju nie są w żadnej mierze uwzględnione.
Z tego względu zwracam się do wszystkich o zwrócenie na to jutro uwagi.
autor projektu opinii Komisji Ochrony Środowiska Naturalnego, Zdrowia Publicznego i Bezpieczeństwa Żywności. - Panie Przewodniczący! Chciałbym przychylić się do opinii pana Herberta Reula jeśli chodzi o zróżnicowanie produkcji energii elektrycznej, dywersyfikacji źródeł oraz ulepszenia w zakresie wydajności i wykorzystania.
Nie jest nowym dla środowiska naukowego zajmującego się tematem pozyskiwania energii, że zasoby naturalne stale się kurczą.
Od lat czołowe ośrodki badawcze obserwują stopień zużycia surowców naturalnych oraz tworzą przy tym alarmujące raporty.
Konkluzje tych raportów jednoznacznie wskazują, iż dalsze opieranie się tylko na konwencjonalnych metodach pozyskiwania energii w przyszłości może doprowadzić światową gospodarkę do kryzysu energetycznego.
Kurczenie się zasobów surowcowych powoduje, że Europa będzie importować coraz więcej z krajów ościennych, co spowodować może powolne uzależnianie się od dostawców.
Mogliśmy już kilkakrotnie zauważyć negatywne skutki takiej polityki na przykładzie państw ościennych.
Dlatego jednym z głównych wyzwań, przed jakimi stoi Unia Europejska jest zróżnicowanie wykorzystania źródeł energii oraz prace nad tworzeniem nowych technik pozyskiwania energii.
Pozytywna polityka w tym zakresie przyniesie nie tylko korzyści dla społeczeństwa oraz gospodarki, ale również dla środowiska naturalnego.
W tym miejscu chciałbym jednak podkreślić, że nie wszystkie państwa będą w stanie sprostać tej polityce w krótkim czasie.
Związane jest to z uwarunkowaniami historycznymi, które skutkowały tym, iż przez szereg lat przemysł energetyczny był zacofany w stosunku do państw starej Unii.
Dlatego z perspektywy obywatela takiego kraju chciałbym zwrócić uwagę, iż jak mówiłem państwa takie jak Polska czy inne z tego obszaru geograficznego będą musiały pokonać dłuższą drogę niż kraje Europy Zachodniej w modernizacji swojego przemysłu energetycznego.
Proszę o zwrócenie uwagi na ten szczególny punkt.
Mając na uwadze zmiany klimatyczne, szczególnie interesy takich państw, gdzie gospodarka energetyczna w dużym stopniu oparta jest na eksploatacji węgla należy zwiększyć zaangażowanie Unii w prace nad technologią czystego węgla jako optymalną dla środowiska naturalnego.
w imieniu grupy PPE-DE. - (HU) Panie przewodniczący! Dziękuję za udzielenie mi głosu.
Panie komisarzu, szanowni państwo! Leżące przed nami sprawozdanie nie ukrywa faktu, że istnieją poważne argumenty przeciwko konwencjonalnym formom energii.
Obecnie najszerzej omawianą kwestią jest ich powiązanie ze zmianami klimatu.
Jednakże kopalne źródła energii nie tylko przyczyniają się do zmian klimatu; czynią one również Europę bardziej zależną od dostawców z zewnątrz.
Proszę pozwolić mi przytoczyć jeden przykład z Węgier dla zobrazowania mojego stwierdzenia.
W kraju, w którym brakuje surowców, udział gazu w bilansie energetycznym wynosi 50%, a 80% gazu pochodzi z jednego źródła zewnętrznego - Rosji.
Powoduje to taki poziom zależności, który ma nie tylko dalekosiężne skutki społeczne i gospodarcze, ale również może wywoływać znaczny wpływ na stosunki międzynarodowe Węgier.
Jednakże jednocześnie te same liczby i podobne im pokazują, że konwencjonalne źródła energii w nieunikniony sposób będą w nadchodzących dziesięcioleciach odgrywać wiodącą rolę w dostarczaniu energii Europie, nawet jeżeli odnawialne źródła energii będą się rozwijać.
Stwierdzenie czegoś innego byłoby równoznaczne z chowaniem głowy w piasek.
Szanowni państwo! Konieczne jest jednak zlikwidowanie sprzeczności między zapotrzebowaniem na źródła konwencjonalne a związanymi z nimi zagrożeniami.
Uważam, że sprawozdanie pana Reula przedstawia umożliwiający to niezbędny zestaw instrumentów Zgadzam się ze sprawozdawcą, że opracowując politykę w zakresie konwencjonalnych źródeł energii Unia Europejska musi skoncentrować się na trzech zasadniczych celach: zwiększeniu wydajności oraz związanym z tym zbadaniu potencjału badań i rozwoju, jak również ograniczeniu zależności od źródeł zewnętrznych.
Najlepszym przykładem tego ostatniego celu jest projekt Nabucco; budowa tego rurociągu stanowiłaby znaczący krok w kierunku dywersyfikacji, a zatem jego realizacja leży w interesie Wspólnoty.
Bardzo dziękuję, panie przewodniczący.
w imieniu grupy PSE. - Panie Przewodniczący! Panie Komisarzu!
Energia decyduje o konkurencyjności rynkowej oraz jakości życia mieszkańców Unii. Dlatego też podstawowymi celami polityczno-gospodarczymi są efektywność zrównoważonego jej wytwarzania, efektywność końcowa poprzez zmniejszenie jej zużycia, a także niezawodność i bezpieczeństwo dostaw energii.
Osiągnięcie tych celów zaowocuje także bezpieczeństwem socjalnym.
Nie możemy przecież zapominać, że za każdą jednostkę energii płacą nasi obywatele w sposób bezpośredni lub pośredni.
Konkurencyjność gospodarek państw Unii to między innymi lepsze wykorzystanie zasobów regionalnych w zakresie paliw kopalnych.
Stanie się to jednak wówczas, gdy Komisja zagwarantuje, że system handlu emisjami nie utrudni zastępowania istniejących elektrowni np. węglowych przez bardziej nowoczesne o niższych wskaźnikach emisji CO².
Polska od 1988 roku zmniejszyła już emisję o 32% podczas gdy w tym samym czasie kraje starej Unii znacznie mniej.
Aktualny wskaźnik emisji na głowę mieszkańca w Polsce kształtuje się na poziomie 7 ton rocznie podczas gdy w starych krajach Unii nawet parokrotnie więcej.
Nie może być tak, by w takiej sytuacji Polska była obligowana do drastycznego ograniczania prawa do emisji CO² prawie o kolejne 30% od przyszłego roku.
Jest to decyzja Komisji o wielce niekorzystnych skutkach społecznych.
Mój kraj nie może się stać ofiarą politycznej histerii klimatycznej.
Wiadomo, że klimat się zmieniał, zmienia i będzie zmieniał oraz że należy przeciwdziałać skutkom tych zmian, to jest suszom, powodziom, brakowi słodkiej wody.
Sprawiedliwość wymaga jednak, by ograniczenia emisji CO² uzależnić od wskaźnika emisji pro capita w krajach Unii.
Chodzi o to, aby koszt emisji nie był kształtowany arbitralnie w oparciu o ograniczenia i mało klarowne zasady.
Konkurencyjność nie może być funkcją fałszywych bodźców rynkowych, zaś cena energii musi odzwierciedlać jej realne koszty.
Wydaje się, iż należy zastosować wszystkie możliwe, ale sprawdzone sposoby absorpcji dwutlenku węgla w tym metody biologiczne a także wychwytywania metanu.
Aktualny priorytet winien jednak bezwzględnie należeć do metod podnoszących efektywność przetwarzania energii pierwotnej w inne jej formy w oparciu o pilotowe instalacje technologiczne zgazowania i wytwarzania wodoru i upłynniania węgla.
Kończąc pragnę serdecznie podziękować sprawozdawcy panu Reulowi za owocną współpracę w przygotowywaniu tego sprawozdania, które charakteryzuje się kompleksowym i zrównoważonym oraz perspektywicznym ujęciem problematyki zarówno paliw kopalnych jak i energetyki atomowej.
w imieniu grupy ALDE. - (LT) Przede wszystkim chciałbym pogratulować panu Reulowi oraz moim pozostałym kolegom posłom, którzy wnieśli istotne poprawki, z okazji ich dobrze wyważonego sprawozdania i całej ciężkiej pracy nad nim.
Wszystkim źródłom energii omówionym w tym sprawozdaniu poświęcono dostateczną uwagę, a jednocześnie słusznie podkreślono znaczenie alternatywnych źródeł energii i nowym technologiom energetycznym.
Dywersyfikacja energii ma ogromne znaczenie dla zapewnienia bezpieczeństwa energetycznego, które - jak się składa - ma kluczowe znaczenie dla mojego kraju, Litwy.
To zdecydowanie wrażliwa kwestia, ponieważ mój kraj jest całkowicie uzależniony od jednego dostawcy, jak dotąd bez jakiejkolwiek alternatywy.
Możliwym rozwiązaniem byłaby budowa bezpiecznej, nowoczesnej elektrowni atomowej.
Stanowiłaby ona podstawę zarówno dla bezpieczeństwa politycznego, jak i dla stabilności gospodarczej.
W trakcie dyskusji nad tym sprawozdaniem wymieniono różne opinie na temat przyszłości energii atomowej.
Chociaż powinniśmy całkowicie uznać znaczenie alternatywnych źródeł energii i ich być może dominującą rolę w przyszłości, to mimo wszystko powinniśmy opracować praktyczne podejście do energii atomowej i pogodzić się z faktem, że 30% energii wytwarzanej w Europie pochodzi z elektrowni atomowych.
Ta energia przyczynia się do realizacji celów protokołu z Kioto, jak również do zwiększenia bezpieczeństwa dostaw energii.
Uważam poprawki, tak energicznie przedstawione przez "zielonych” polityków, którzy w imię bezpieczeństwa obywateli Europy potępiają energię atomową, za hipokryzję, ponieważ mogłyby się one przyczynić do zmniejszenia bezpieczeństwa obywateli Europy.
Chciałbym zachęcić kolegów posłów do większej tolerancji i poparcia przepisów umożliwiających każdemu narodowi podjęcie decyzji, czy opowiada się za wykorzystaniem bezpiecznej energii atomowej, czy też przeciwko.
Jedynie wymieniając poglądy i przysłuchując się zróżnicowanym opiniom będziemy w stanie podjąć słuszną decyzję.
w imieniu grupy UEN. - Panie Przewodniczący! Zabierając głos w imieniu grupy UEN w debacie w sprawie konwencjonalnych źródeł energii i technologii wytwarzania energii, chcę podziękować panu posłowi Herbertowi Reulowi za przygotowanie kompleksowego raportu na ten temat.
Po pierwsze, słusznie autor raportu zwraca uwagę, że najważniejszą kwestią także dla przyszłości energii wytwarzanej z konwencjonalnych paliw jest wspólne działanie państw Unii Europejskiej w tej dziedzinie.
Po drugie, w związku z tym, że zależność Unii Europejskiej od importu paliw kopalnych wzrośnie do około 70% w roku 2030, a w przypadku importu ropy nawet do 94%, konieczne jest maksymalne wykorzystanie zasobów kopalni energetycznych będących w zasobach krajów członkowskich Unii Europejskiej.
Po trzecie, takim zasobem energetycznym jest węgiel, którego zasoby w Niemczech stanowią aż 7% rezerw światowych, a w Polsce 2% tych rezerw.
Ważne jest, aby wydobywanie tego paliwa i wytwarzanie z niego energii nie było kwestionowane, bo ciągle energia elektryczna wytwarzana z paliw kopalnych jest o połowę tańsza od energii wytwarzanej ze źródeł odnawialnych.
Po czwarte, w związku z zagrożeniami ekologicznymi związanymi z wytwarzaniem energii elektrycznej z węgla potrzebne są wspólne europejskie inwestycje w badania nad nowymi technologiami w tym zakresie, finansowane ze środków pochodzących z budżetu Unii Europejskiej.
Wreszcie po piąte, potrzebne jest wsparcie dla krajów Unii Europejskiej inwestujących w energetykę jądrową.
W tym kontekście zwracam uwagę na przygotowane porozumienie związane z budową nowoczesnej elektrowni atomowej w Ignalinie realizowanej przez Polskę, Litwę, Estonię i Łotwę.
w imieniu grupy Verts/ALE. - (DE) Panie przewodniczący, panie komisarzu! Chciałabym przekazać panu Reulowi, że skoro już mniej więcej ogłoszono, że Zieloni nie zgadzają się z tym sprawozdaniem, to mam zamiar skupić się na tych aspektach, które uważam za najbardziej niepokojące.
Znajdują one również odzwierciedlenie w zgłoszonych przez nas poprawkach.
W trakcie prac nad tym sprawozdaniem niemożliwe było doprowadzenie do jakichkolwiek krytycznych rozważań na temat energii atomowej.
Wszystkie problemy europejskie związane z upadkiem kultury bezpieczeństwa w naszych elektrowniach atomowych były zakazane, nawet mimo tego, że wypadki w Niemczech, obejmujące reaktory, których operatorem jest przedsiębiorstwo Vattenfall, stanowią jaskrawy sygnał ostrzegawczy.
Dyskusje nad trudnościami związanymi z finansowaniem gospodarowania odpadami również były zakazane, podobnie jak zwiększające się zagrożenie wykorzystaniem materiałów promieniotwórczych do budowy bomb czy ewentualnych zamachów terrorystycznych.
Muszę panu powiedzieć, panie Reul, że jedna rzecz faktycznie zakłóciła mój spokój, i chciałabym to podkreślić przed naszym spotkaniem w Bratysławie.
To fakt, że obecnie, w 2007 r., na Słowacji włoskie przedsiębiorstwo ENEL chce zakończyć budowę elektrowni atomowej, która została zaprojektowana w Związku Radzieckim przed wypadkiem w Czernobylu.
Budowa rozpoczęła się w Czechosłowacji na początku lat 80., a dwie trzecie prac budowlanych zostało ukończonych.
Obecnie ENEL planuje zakończenie budowy elektrowni bez nowych zezwoleń na budowę i bez przeprowadzenia analizy planów pod względem zgodności z normami europejskimi.
To hańba.
Ludzie wychwalający energię atomową nie mają prawa pominąć tej hańby.
w imieniu grupy GUE/NGL. - (FI) Panie przewodniczący, panie komisarzu! Ropa naftowa jest najdroższa w historii.
Ma to również wpływ na cenę pozostałych paliw kopalnych.
Koszt wszystkich form energii wzrasta, ponieważ cztery piąte całkowitego zużycia energii w UE opiera się na paliwach kopalnych.
Obywatele nie są gotowi na ograniczenie zużycia, a zatem potrzebne są nowe technologie, większa wydajność energetyczna, wychwytywanie i magazynowanie dwutlenku węgla (CCS) oraz nowe technologie jądrowe, w tym badania nad fuzją termojądrową.
Po głosowaniu w komisji przygotowującej sprawozdanie, nadzieje i marzenia o najważniejszych alternatywach związane są z technologią CCS oraz energią atomową.
Jednakże nie ma żadnych gwarancji, że możliwe jest nieograniczone w czasie bezpieczne magazynowanie dwutlenku węgla w stanie ciekłym.
Nie ma żadnych sygnałów świadczących o możliwości inwestowania w gospodarkę wodorową w kontekście infrastruktury transportowej, a co dopiero o korzystaniu z samochodów elektrycznych napędzanych elektrycznością wyprodukowaną bez emisji dwutlenku węgla, o co wzywano w sprawozdaniu.
Prawdopodobnie potrzebne będzie pół stulecia dla opanowania fuzji termojądrowej.
Ogólnie rzecz biorąc, wniosek Komisji, aby do 2020 r. 20% energii zużywanej w UE było wytwarzane za pomocą odnawialnych źródeł energii, jest po prostu niewiarygodny.
To będzie niemożliwe, przynajmniej nie przy odnawialnych nośnikach energii wytwarzanych na terytorium samej UE lub w wielkich państwach członkowskich UE.
Omawiane sprawozdanie prezentuje zdecydowanie zbyt optymistyczną opinię sugerując, że paliwa kopalne nadal będą wykorzystywane, bez jakiejkolwiek alternatywy i całkowicie bez ograniczeń.
Przestaną one być używane jedynie jeżeli zostaniemy do tego zmuszeni sytuacją.
Będziemy do tego zmuszeni jedynie w takiej sytuacji, kiedy zasoby naturalne wyczerpią się do 2020 r., ale nie stanie się tak dzięki jakimkolwiek systematycznym wysiłkom części państw członkowskich UE lub dzięki deklaracjom UE.
Inaczej mówiąc, potrzebne będą nie tylko dobra wola, ładne słówka i pobożne życzenia, ale również rzeczywiste działania, które zagrażają naszemu obecnemu stylowi życia.
Ponadto konieczne jest ponowne przemyślenie systemu określania cen energii elektrycznej, w którym hurtowe ceny energii elektrycznej są określane przez giełdy energii.
Cena jest zawsze określana na podstawie energii elektrycznej wytwarzanej przy największych kosztach wytwarzania, jak również wytwarzanej na podstawie najdroższych zezwoleń.
Taką cenę uzyskują wszyscy producenci.
Niestety nie ma pewności, że przedsiębiorstwa zużytkują osiągane przez siebie w ten sposób dodatkowe zyski na badania w dziedzinie energetyki, ponieważ znakiem czasów, w których żyjemy, jest rozdzielanie ich zysków w formie dywidendy wypłacanej udziałowcom.
Handel uprawnieniami do emisji również stanowi raczej sposób na zwiększenie zysków przedsiębiorstw sektora energetyki, niż na ograniczenie emisji.
w imieniu grupy ITS. - (FR) Panie przewodniczący, szanowni państwo! Sprawozdawca słusznie zauważa, że konwencjonalne źródła energii pozostaną nieodzowne przez kilka najbliższych dekad.
Słusznie nawołuje on również do dywersyfikacji źródeł i dostaw energii, do zwiększenia bezpieczeństwa i świadomości ekologicznej wytwarzania energii oraz do wydajniejszego korzystania z energii.
Jednakże jesteśmy dość sceptyczni w odniesieniu do przyczyn wzywania do takich działań.
Po pierwsze, przywołane przyczyny w znacznej mierze stanowią powtórzenie mitu, że zmiany klimatu są wywoływane antropogenicznymi emisjami dwutlenku węgla.
A mimo to coraz większa rzesza naukowców choć nie kwestionuje zmian klimatu, ponieważ klimat cały czas się zmienia, to kwestionuje pogląd globalnego ocieplenia, winę CO2 oraz koncepcję, że za tym wszystkim stoi gatunek ludzki.
Skoro tak jest, to słynna technologia CCS (wychwytywania i magazynowania dwutlenku węgla), której sprawozdanie poświęca wiele miejsca, ale związane z którą długookresowe zagrożenia nie są jasne - wygląda na podejrzany "szybki biznes”.
Po drugie, mimo tradycyjnych aluzji, że państwa członkowskie są w głównej mierze odpowiedzialne za swoje decyzje w dziedzinie energetyki, sprawozdawca nie może powstrzymać się przed kierowaniem ich w pewnym określonym kierunku.
Weźmy pod uwagę ilość miejsca, jakie to sprawozdanie poświęca energii atomowej - która pozostaje kwestią absolutnie suwerennej decyzji każdego państwa członkowskiego i której nie można rozważać jedynie pod kątem emisji CO2.
Wreszcie nie ma najmniejszego odniesienia do wpływu globalizacji na nadmierne zużycie paliw kopalnych.
Wspieranie międzynarodowej wymiany towarów kosztem krótszych, lokalnych i krajowych łańcuchów dostaw, w żadnej mierze nie pozostaje bez znaczenia.
To, co Komisja przez wiele lat robiła dzięki swojej ultraliberalnej polityce handlowej oraz otwarciu naszych rynków na konkurencję globalną, bez najmniejszej ochrony naszych gospodarek - bez względu na zasadniczą przyczynę - w dużej mierze jest odpowiedzialne za stworzenie problemów, które zgodnie ze swoimi deklaracjami Komisja obecnie chce rozwiązać
Panie przewodniczący! Istnieje wiele przyczyn, dla których należy pochwalić to sprawozdanie.
Oczywiście tradycyjnie kłania się ono w pas histerii związanej ze zmianami klimatu, mimo zwiększających się wątpliwości wobec domniemanego związku między CO2 a klimatem.
Jednakże uznaje ono również znaczenie dywersyfikacji dostaw energii i korzystania z paliw kopalnych, w tym węgla, w bilansie energetycznym.
Podkreśla ono potrzebę bezpieczeństwa energetycznego, a w tym kontekście słusznie zwraca uwagę na niezbędną wydajność energetyczną, dalsze korzystanie z zasobów krajowych, w tym węgla, oraz energii atomowej - zarówno obecne wykorzystywanie rozszczepiania jąder, jak i kluczowych badań nad fuzją, która stanowi wielką nadzieję na przyszłość.
Najważniejszym elementem w debacie na temat energii jest sposób, w jaki Zieloni i towarzyszący im zwolennicy zadręczają się emisjami dwutlenku węgla, ale sprzeciwiają się jedynej dominującej technologii niskoemisyjnej.
Kiedy cena baryłki ropy doszła do 90 dolarów, nadszedł najwyższy czas, aby pani Harms uznała, że energia atomowa stanowi najtańszą, najbezpieczniejszą, najczystszą, najbardziej zrównoważoną i najbardziej przewidywalną dostępną technologię wytwarzania energii podstawowej.
Jak już stwierdził mój kolega, pan Vidal-Quadras, usuwanie odpadów radioaktywnych to po prostu problem techniczny, który już został rozwiązany.
(CS) Szanowni państwo! Przede wszystkim chciałbym wyrazić uznanie dla pracy sprawozdawcy, który przygotował wyważone i realistyczne sprawozdanie, odzwierciedlające najnowsze odkrycia.
Doceniam również tę inicjatywę Parlamentu, ponieważ jest to jedno z nielicznych sprawozdań dotyczących konwencjonalnych źródeł energii.
Jestem przekonany, że w najbliższych dziesięcioleciach paliwa kopalne okażą się być niezastąpione w bilansie energetycznym: z tego względu należy poświęcić im odpowiednią uwagę.
Odnawialne źródła energii są istotne, ale nie mogą zastąpić źródeł konwencjonalnych.
Jak stwierdzono w sprawozdaniu, nasze wysiłki powinny być ukierunkowane na rozwój nowych technologii, które umożliwiają wytwarzanie energii przy mniejszych szkodach dla środowiska naturalnego, takich jak technologia czystego węgla.
Obecnie, kiedy z jednej strony mamy do czynienia ze stale zwiększającym się zapotrzebowaniem na energię, a z drugiej z brakiem technologii, które mogłyby zastąpić istniejące źródła energii, nadmiernie jednoznaczne nastawienie na odnawialne źródła energii mogłoby paradoksalnie przyspieszyć wzrost zależności państw członkowskich od importu energii z innych państw.
Ponieważ energia stała się najbardziej strategicznym dobrem, debata w sprawie całkowitego zastąpienia źródeł konwencjonalnych może być popularna, ale jest bardzo nieodpowiedzialna.
Za triumf zdrowego rozsądku uważam fakt, że to sprawozdanie poświęca odpowiednią uwagę energii atomowej.
Jeżeli poważnie myślimy o strategii ograniczenia poziomu emisji CO2 nieomal do zera, nie możemy odrzucać energii atomowej, która niewątpliwie jest jednym z najczystszych źródeł energii.
Nie możemy pozostać samotni w naszych wysiłkach ograniczenia emisji CO2, ale dążyć do przekonania innych potęg do przyłączenia się do nas.
Dopóki takie państwa, jak Stany Zjednoczone, Chiny i Indie nie podejmą podobnych działań, dopóty działania podejmowane przez nas nie będą miały żadnego wpływu w skali globalnej, ponieważ mogą one wpłynąć na mniej więcej siódmą część globalnej emisji CO2.
Podsumowując chciałbym zasugerować, aby sprawozdawca bardziej uważnie zapoznał się z różnicami pomiędzy reaktorami atomowymi.
Nie ma porównania między reaktorem, który wybuchnął w Czernobylu, a tymi instalowanymi w Republice Czech.
(FI) Panie przewodniczący, panie komisarzu! Sprawozdanie pana Reula pozostawia bez odpowiedzi istotne pytanie, w jakim kierunku w dziedzinie energetyki podąża Europa i świat.
Konflikty trwają nadal.
Bo jak długo możemy je powstrzymywać?
Nie istnieje łatwa alternatywa dla energii paliw kopalnych, uwzględniając obecne warunki, nawet jeżeli zrobilibyśmy wszystko, co możliwe, dla oszczędzania znacznie większej ilości energii, niż to obecnie czynimy.
Ropa odpowiada za około 37% zużywanej przez nas energii, gaz - 24%, a węgiel - 16%.
Z tego względu paliwa kopalne odpowiadają za 77% naszej całej energii.
Wiemy, że zgodnie z przewidywaniami Międzynarodowej Agencji Energii zużycie energii na świecie będzie co roku wzrastać o ponad półtorej raza.
Oczekuje się, że zużycie energii pochodzącej z paliw kopalnych zwiększy się nawet jeszcze bardziej, ponieważ duże państwa rozwijające się nie ufają elektrowniom wiatrowym.
Państwa członkowskie odpowiadają za 70% wzrostu zużycia energii, a same Chiny odpowiadają za 30% tego wzrostu.
Z tego względu rezerwy paliw kopalnych wyczerpują się i są skupione w coraz bardziej nielicznych rękach.
Zmiana systemu energetyki będzie trwała dziesięciolecia.
Kończy się nam czas; to właściwie wyścig z czasem.
Jeżeli nie uda się nam rozwiązać problemów ekologicznych i energetycznych, nie możemy zagwarantować zachowania pokoju.
Chciałbym wspomnieć o niektórych obszarach działania: potrzebujemy intensywnych badań, rozwoju produktów i nowych technologii, jak również potrzebujemy zmiany wzorców zachowania.
W Europie nawet nie prowadzimy intensywnych badań, chociaż podążamy w kierunku większej zależności, wyższych cen i konfliktu.
Właśnie dowiedziałem się, że Stany Zjednoczone Ameryki wydają na badania w ochronie środowiska pięć razy więcej środków niż Unia.
Jak to się dzieje, że oparta na wiedzy gospodarka strategii lizbońskiej działa w ten sposób?
Wreszcie należy stwierdzić, że energia ma swój wymiar społeczny.
W zaledwie kilka lat ceny wzrosły o 50%.
(FR) Panie przewodniczący, panie komisarzu, szanowni państwo! Sprawozdanie pana Reula jest bardzo dobrym i bardzo szczegółowym dokumentem, czego mu serdecznie gratuluję.
Jednakże jestem zdumiona ilością miejsca, jakie poświęca się w nim węglowi.
Węgiel jest z pewnością obfitym źródłem energii.
To również najbardziej rozpowszechnione w świecie źródło energii z paliw kopalnych.
Jednakże jestem zaniepokojona jego coraz bardziej dominującą rolą w produkcji energii elektrycznej.
Tworzy się wrażenie, jakoby technologia wychwytywania i magazynowania dwutlenku węgla miała rozwiązać problem emisji gazów cieplarnianych z elektrowni węglowych, ale muszę przyznać, że jestem sceptyczna.
Na całym świecie istnieją elektrownie węglowe: czy możliwe jest wyposażenie wszystkich w systemy wychwytywania dwutlenku węgla?
W jaki sposób planujemy zapobiec emisji CO2 z tak zwanych "czystych” elektrowni węglowych?
Czy nie ma zagrożenia w tym, że po okresie spalania drewna, węgla i ropy być może znowu cofamy się do kolejnej ery spalania węgla?
Aby zakończyć w nieco optymistyczniejszym tonie, moim zdaniem siłą sprawozdania jest jej wniosek dotyczący europejskiego planu strategicznego w dziedzinie technologii energetycznych.
Plan powinien dotyczyć niezbędnej dywersyfikacji źródeł energii do 2020, 2030 i 2050 r. i musi również odzwierciedlać znaczenie wykorzystywania zasobów na poziomie regionalnym.
Panie Przewodniczący! Z wymienionych w sprawozdaniu źródeł energii w Unii Europejskiej, w większych ilościach dostępne jest tylko jedno - węgiel, zarówno kamienny jak i brunatny.
Pozostałe surowce energetyczne musimy w większości importować.
Zapotrzebowanie na energię będzie wzrastało wraz z rozwojem.
Na razie nie wiadomo w jakim stopniu uda nam się rozwinąć produkcję źródeł energii odnawialnej lub baterii wodorowych, ale i one wymagają dostaw energii.
Dlatego pomimo ogromnych wysiłków nie należy rezygnować za szybko z węgla jako dostępnego źródła energii.
Za mało robimy, aby rozwijać czystą energię z węgla.
Należy zwiększyć nakłady na przerób węgla oraz podnoszenie sprawności kotłów i generatorów.
Musimy zachować nasze bezpieczeństwo energetyczne i jednym z jego elementów jest węgiel dostępny w prawie wszystkich państwach Unii.
Nie możemy nie lubić swojego naturalnego bogactwa.
Na koniec chcę pogratulować panu posłowi Herbertowi Reulowi i jego współpracownikom doskonałego, wyważonego sprawozdania i w pełni je popieram.
Panie przewodniczący, panie komisarzu! Cieszę się, że wspólnie z nami siedzicie panowie do późna w nocy.
W Europie dysponujemy ogromnym potencjałem energii odnawialnej.
W Szkocji wiemy o tym lepiej, niż inni.
Jak powiedziała pani Harms, moja grupa ma wiele problemów z popierającymi energię atomową aspektami tego sprawozdania.
Ale według mojej osobistej opinii musimy również zapewnić, że będziemy prowadzić badania nad innymi niż atomowe źródłami energii oraz badania nad ich ulepszeniem.
W ustępie 47 wychwytywanie dwutlenku węgla jest w fazie eksperymentalnej, ale jest obiecujące, i w ustępie 47 wzywamy Komisję do określenie możliwie jak najszybciej jasnych wytycznych politycznych dotyczących wspierania badań nad wychwytywaniem i magazynowaniem dwutlenku węgla.
Panie komisarzu! Bardzo się cieszę, że ma pan zamiar to uczynić.
To ważne, ponieważ pozostawione samym sobie państwa członkowskie nie poradzą sobie z tym zadaniem.
W Szkocji w Peterhead mieliśmy propozycję wiodącej w skali światowej instalacji demonstracyjnej.
Ze względu na niepewność polityczną, spowodowaną tym, że rząd w Londynie nie uczynił tego priorytetem, projekt jest realizowany - w Kalifornii.
Europa może przejąć wiodącą rolę w tej dziedzinie; możemy odgrywać istotne znaczenie w skali globalnej pod względem potencjału badawczego, którym dysponujemy, ale musimy podejmować rzeczywiste działania.
Cieszę się słysząc, że to sprawozdanie zawiera kilka koncepcji, które Komisja ma zamiar rozwijać.
(CS) Chciałbym zgłosić 10 uwag do sprawozdania pana Reula.
To doskonałe i wyważone sprawozdanie, które moim zdaniem jest napisane w duchu słów Antoine'a de Saint Exupery'ego na temat naszej przyszłości: naszym zadaniem nie jest jej przewidzenie, lecz jej umożliwienie.
Sprawozdanie wymienia praktycznie wszystkie konwencjonalne źródła energii, być może za wyjątkiem pałeczek ebonitowych i lisich kit, dla zadowolenia naszych zielonych posłów.
Żarty na bok, doceniam wyczerpujący sposób, w jaki sprawozdanie ogarnia ogólne przepisy regulujące sektor energetyczny.
Jak potwierdzają historyczne odkrycia profesora Semionowa, od czasów prehistorycznych i starożytnych mają zastosowanie te same zasady: z jednej strony ludzie usiłują zmniejszyć zużycie energii technologii, a z drugiej strony dążą do wytwarzania większej ilości energii.
Moim zdaniem obecnie kluczowe znaczenie ma wydajne połączenie źródeł energii oraz dywersyfikacja importu gazu.
Konieczne jest zwiększenie znaczenia europejskiego jednolitego rynku jako czynnika gwarantującego stabilność i bezpieczeństwo dostaw.
Oczywiście istnieją związane z tym zagrożenia ekologiczne, które musimy uważnie oszacować.
Na przykład sprawozdawca, pan Reul, odnosi się do szelfu arktycznego, który według niektórych szacunków może zawierać aż 25% nowych źródeł gazu i ropy.
Niewątpliwie Komisja zostanie poproszona o podjęcie działań służących ograniczeniu zużycia energii na jednostkę PKB.
Kolejnym istotnym zadaniem jest opracowanie rozsądnej polityki transferu technologii.
(Przewodniczący wyłączył mikrofon)
(SK) Chciałbym pogratulować sprawozdawcy, panu Reulowi, z okazji jego doskonałego sprawozdania.
To sprawozdanie odzwierciedla obecną sytuację w dziedzinie konwencjonalnych źródeł i technologii energetycznych, a jednocześnie zwraca uwagę w złożony sposób na wiele aspektów ich dalszego użytkowania w kontekście zarówno zabezpieczenia dostaw energii, jak i konieczności stałego zwiększania emisji.
Ponieważ w skali globalnej rośnie zapotrzebowanie na energię, Unia Europejska nie może sobie pozwolić na całkowite wyeliminowanie paliw kopalnych, ponieważ odgrywają one istotną rolę w ogólnym wytwarzaniu energii, chociaż ich rezerwy stale zmniejszają się.
Mimo faktu, że przeciętnie Unia Europejska jest dość wydajna w wytwarzaniu energii z tych źródeł konwencjonalnych, to niektóre państwa członkowskie nadal mogłyby uczynić o wiele więcej w dziedzinie wprowadzania i wspierania nowych, wydajniejszych technologii oraz rozwoju nowych, skuteczniejszych organów współpracy.
Państwa członkowskie nie powinny również tworzyć zbędnych barier dla nowych inwestycji w zakresie wykorzystywania rezerw paliw kopalnych za pomocą najbardziej zaawansowanych dostępnych technologii.
Inną kwestią, na której chciałbym się skupić, jest energia atomowa.
Jak wiemy, energetyka atomowa praktycznie nie emituje CO2, a ja jestem przekonany, że wcześniej bądź później znajdzie ona swoje miejsce nawet w tych państwach członkowskich, które jak dotychczas były jej przeciwne, raczej ze względów ideologicznych, niż pragmatycznych.
Ponieważ nowe technologie, na przykład reaktory czwartej generacji, stale się rozwijają (nawet w Rosji, pani Harms), obecnie dostępne są możliwości dalszej poprawy bezpieczeństwa ich funkcjonowania oraz bezpiecznego magazynowania zużytego paliwa jądrowego.
Na zakończenie chciałbym powiedzieć, że doceniam fakt, iż działania Komisji wykazują zauważalną zmianę nastawienia w kierunku bardziej otwartej dyskusji i oceny korzyści energii atomowej, co skutkuje pojawieniem się takich inicjatyw, jak Europejskie Forum Energii Nuklearnej, którego inauguracyjne posiedzenie odbędzie się w listopadzie tego roku w Bratysławie, o czym już wspomniano w tej Izbie.
Przez wiele lat w Europie brakowało takiej stałej platformy dyskusji, przyczyniającej się do wymiany wiedzy, informacji i opinii.
Taka wymiana będzie korzystna zarówno dla ekspertów, jak dla ogólnej opinii publicznej, a ja zakładam, że będzie korzystna również dla Zielonych.
(DE) Panie przewodniczący! Chciałbym odnieść się do dwóch kwestii.
Pierwsza, w sprawie której mam nadzieję i wierzę, że jesteśmy mocno zjednoczeni, dotyczy poglądu, że konwencjonalne źródła i formy energii oraz technologie będą nadal odgrywać w przyszłości istotną rolę.
Koncepcja, że uda się nam wszystko zastąpić energią ze źródeł alternatywnych, jest iluzją.
Jednakże musimy uczynić technologię konwencjonalną bardziej przyjazną dla środowiska - to absolutnie konieczne - oraz musimy zapewnić, że konwencjonalne formy technologii staną się wydajniejsze.
Ten pogląd podzielamy, i pod tym względem można zdecydowanie poprzeć sprawozdanie.
Sytuacja jest być może nieco inna w odniesieniu do technologii atomowej.
Musi istnieć absolutna jasność, bez jakiegokolwiek gdybania, że każde państwo ma prawo wybrać swoją formę technologii, inaczej mówiąc - może opowiedzieć się za technologią atomową lub zadecydować, że poradzi sobie bez korzystania z tej opcji.
Inną zasadą, która musi być wspólna dla nas wszystkich, jest pierwszeństwo bezpieczeństwa - nie tylko bezpieczeństwa procesu wytwarzania energii, ale oczywiście również bezpiecznego ostatecznego usuwania odpadów oraz - co jest bardzo istotne w obecnym świecie, w którym stale wzrasta znaczenie wymiaru globalnego - nierozprzestrzeniania technologii nuklearnych, które mogą być wykorzystane do celów wojskowych.
Chciałbym, aby sprawozdanie w większym stopniu koncentrowało się na tych zagadnieniach.
Jednakże odnosiliśmy się do nich w innych sprawozdaniach, a ja uważam, że Europa musi dać najlepszy przykład w tej dziedzinie.
Bez względu na to, jak może wyglądać stanowisko ideologiczne - czy jesteśmy za technologią atomową, czy przeciwko - bezpieczeństwo musi być kwestią absolutnie nadrzędną.
Mam nadzieję, że w tym Parlamencie oraz oczywiście w Komisji będziemy coraz bardziej czujni, aby zapewnić, że wszystkie kwestie bezpieczeństwa, w tym nierozprzestrzenianie, pozostaną na pierwszym planie, inaczej nie uda się nam zachować naszej odpowiedzialności za ludzkość i pokój na świecie.
Mam nadzieję, że ten sygnał przebije się wyraźniej jutro w niektórych poprawkach, niż ma to miejsce w sprawozdaniu pana Reula.
(BG) Interesy geopolityczne oraz zachowanie równowagi, poziom rozwoju technologicznego oraz jego wpływ na gospodarkę tworzą niezbędne warunki dla dania energii atomowej drugiej szansy jako istotnego elementu w bilansie energetycznym.
To bardzo istotne i aktualne zagadnienie w kontekście gorącej debaty w sprawie zmian klimatu, bezpieczeństwa dostaw energii oraz alternatywnych rozwiązań w zakresie wytwarzania energii.
W moim kraju, Bułgarii, elektrownia atomowa Kozłoduj odpowiadała za 43% całkowitej produkcji energii elektrycznej w kraju, przyczyniając się do zrównoważonego rozwoju gospodarki w 2006 r.
Oczywiście te liczby odnoszą się do okresu poprzedzającego likwidację jednostek numer 3 i 4 elektrowni atomowej, co nastąpiło 31 grudnia 2006 r.
Analizy pokazują, że w kilku kolejnych dziesięcioleciach globalne zużycie energii elektrycznej podwoi się.
Na całym świecie budowanych jest 31 reaktorów, a kolejne znajdują się na etapie planowania.
Ten dynamiczny proces pokazuje, że podejmuje się aktywne wysiłki na rzecz znalezienia rozwiązania służącego pokonaniu wyzwań stojących przed nowoczesną gospodarką, zapewnienia taniej i czystej energii, poradzenia sobie ze zmianami klimatu, dotrzymania kwot emisji gazów cieplarnianych określonych w protokole z Kioto, zagwarantowania bezpieczeństwa dostaw oraz ograniczenia zależności od importowanego gazu i ropy.
A jeżeli przypomnę jeszcze jeden fakt, to znaczy ten, że obecnie elektrownie atomowe wytwarzają jedną trzecią energii elektrycznej w Unii Europejskiej, to podsumowując powiem, że być może nadszedł najwyższy czas na atomowy renesans.
(CS) Szanowni państwo! Należy pochwalić sprawozdanie za uwzględnienie wszystkich sektorów bilansu energetycznego, w szczególności za analizę źródeł konwencjonalnych.
Z pewnością musimy zwiększyć wydajność zużycia paliw kopalnych.
Jednakże jestem przekonany, że istnieje kilka powodów, dla których nie możemy obyć się bez energii atomowej.
Zrównoważony rozwój, zachowanie konkurencyjności w szerokim znaczeniu, faktyczna ochrona środowiska naturalnego oraz ograniczenie emisji to tylko kilka z tych powodów.
Wreszcie zaczynamy prowadzić dyskusję w sprawie energii atomowej nie pozwalając, aby kierowały nami nieprzyjazne uczucia i emocje, chociaż niektóre przedłożone poprawki, a nawet niektóre wystąpienia nadal noszą ich piętno.
Z tego względu cieszę się słysząc realistyczne głosy ze strony Komisji i innych instytucji UE mówiące, że również w przyszłości konieczne będzie uwzględnienie energii atomowej.
W wielu krajach już obecnie energia atomowa stanowi główne źródło i jest gwarantem szeroko dyskutowanej koncepcji niezależności i bezpieczeństwa energetycznego.
Wydaje się wreszcie, że dążąc do kwot i procentów nie skończymy w ten sposób, który czeskie przysłowie obrazowo określa jako "wylanie dziecka z kąpielą”.
(ES) Panie przewodniczący! Sprawozdanie z inicjatywy własnej, nad którym będziemy jutro głosować, jest trzecim i ostatnim taki sprawozdaniem opracowanym przez tę Izbę i stanowi ostatni element reakcji Parlamentu na przegląd energetyczny przedłożony przez Komisję na początku roku.
Nasz kolega Herbert Reul wykonał wspaniałą pracę w trakcie debaty w komisji i opracował rozsądny, spójny tekst, który całkowicie oddaje obawy większości posłów do PE.
Przez długi czas paliwa kopalne i energia atomowa będą nadal sednem naszego bilansu energetycznego, a mimo ambitnych celów, jakie ustanowiliśmy sobie w dziedzinie odnawialnych źródeł energii, ich wkład przez kilka dziesięcioleci nie będzie znaczący.
Z tego względu nie możemy hamować wysiłków w dziedzinie badań, rozwoju i innowacji w odniesieniu do źródeł konwencjonalnych, ponieważ wypełnienie naszych zobowiązań w dziedzinie zmian klimatu, bezpieczeństwa dostaw i konkurencyjności uwzględnia osiągnięcie bardziej zrównoważonego wykorzystania tych źródeł.
Wynik głosowania w komisji był doskonały, ponieważ podkreślał postęp poczyniony w zakresie kontroli wychwytywania dwutlenku węgla, zwiększenie wydajności energetycznej w produkcji energii elektrycznej, wkład, jaki paliwa syntetyczne mogą wnieść w transporcie oraz konkurencyjność sektora energetyki atomowej.
Jedna grupa w tej Izbie przedłożyła prawie 40 poprawek w dziedzinie energetyki atomowej, dążąc do zmiany wszystkich obiektywnych i realistycznych odniesień do energii atomowej na odniesienia do odnawialnych źródeł energii.
Chciałbym im przypomnieć, że ta kwestia została już poddana pod głosowanie w trakcie poprzedniej sesji plenarnej, a zatem proszę pozwolić mi poinformować zainteresowaną grupę, że można żyć w świecie oderwanym od rzeczywistości, ale wszyscy będziemy musieli cierpieć konsekwencje, jeżeli ich obsesje w ostatecznym rozrachunku będą oznaczać, że ich argumenty przeważą.
Większość posłów tej Izby woli pracować na podstawie faktów i wykorzystywać te fakty dla opracowywania rozsądnych polityk, które nie prowadzą naszego społeczeństwa do zbiorowej katastrofy.
(BG) Przede wszystkim chciałbym pogratulować sprawozdawcy, panu Reulowi, za jego obiektywne i wyważone sprawozdanie.
Najważniejszą cechą charakterystyczną sprawozdania jest jasne przedstawienie roli konwencjonalnych źródeł energii, potrzeby ich coraz wydajniejszego wykorzystywania za pomocą nowych technologii w celu osiągnięcia bezpieczeństwa energetycznego Unii Europejskiej, przy jak największej zgodności z celami zrównoważonego rozwoju i przeciwdziałaniu zmianom klimatu.
Chciałbym poprzeć wniosek mówiący o tym, że zwiększone inwestycje w technologie energetyczne na szczeblu europejskim i krajowym nie tylko przyczyniłyby się do osiągnięcia celów UE w dziedzinie energetyki, ale również zwiększyłyby jej możliwości do eksportowania urządzeń, przy przestrzeganiu wyższych standardów wydajności i bezpieczeństwa.
Chciałbym wyróżnić tę część sprawozdania, która odnosi się do energii atomowej, nie tylko ze względu na jej wiodącą rolę w produkcji energii ze źródeł konwencjonalnych, ale również z uwagi na kluczowe znaczenie przestrzegania przez energetykę atomową najwyższych standardów bezpieczeństwa jądrowego.
W tym sensie kluczowym elementem sprawozdania jest poparcie apelu Komisji o wprowadzenie wspólnych poziomów odniesienia bezpieczeństwa jądrowego w Unii Europejskiej.
Chciałbym szczególnie zwrócić uwagę na fakt, że Bułgaria, planująca budowę nowej elektrowni atomowej, jest ogromnie zainteresowana rozszerzeniem roli Unii Europejskiej w przestrzeganiu wysokich standardów bezpieczeństwa jądrowego, jak również stworzeniem korzystnych warunków inwestowania dla tych projektów o dużej skali, które wymagają olbrzymich nakładów finansowych, materialnych i intelektualnych.
Działania Unii Europejskiej, w tym grupy wysokiego szczebla ds. bezpieczeństwa jądrowego i gospodarowania odpadami oraz istniejącego Forum Energetyki Nuklearnej, przyczynią się do bardziej obiektywnego uwzględnienia energii atomowej w polityce UE.
(DE) Panie przewodniczący! Chociaż konieczne jest uchwalenie środków służących zwalczaniu zmian klimatu i wspieraniu odnawialnych źródeł energii, to absolutnie kluczowe znaczenie ma rozważenie przez Parlament również przyszłości konwencjonalnych źródeł energii.
Sprawozdanie pana Reula podkreśla ogromne znaczenie węgla i energii atomowej dla gospodarki regionalnej.
W samym górnictwie węgla w Europie istnieje 300 tysięcy miejsc pracy.
Dodatkową siłę gospodarczą zapewniają elektrownie oraz wpływy podatkowe.
Około 60% produkcji energii elektrycznej opiera się na europejskim węglu i energii atomowej.
Oczywiście musimy zwiększyć wydajność i bezpieczeństwo tych źródeł energii.
Naturalnie musimy również dążyć do ochrony środowiska poprzez opracowanie dodatkowych przepisów prawnych regulujących takie kwestie, jak emisje związków węgla.
Z drugiej strony nie możemy przykręcić legislacyjnej śruby tak mocno, że węgiel utraci swoją międzynarodową konkurencyjność.
Faktem jest, że wzrost w dziedzinie odnawialnych źródeł energii nie będzie tak szybki, jak byśmy tego chcieli.
Stajemy przed zagrożeniem ograniczenia naszej niezależności w dziedzinie polityki zagranicznej oraz arbitralnych działań ze strony naszych dostawców energii.
Jedynym sposobem uniknięcia w przyszłości takiego zagrożenia jest taki strategiczny bilans energetyczny, który uwzględni również węgiel i energię atomową.
(ET) Jeżeli mamy przejąć kontrolę nad zmianami klimatu, konieczne jest ograniczenie emisji dwutlenku węgla pochodzącego ze spalania paliw kopalnych nieomal do zera.
Jednakże dla zapobieżenia i zmniejszenia niepożądanych skutków zmian klimatu działania muszą być podjęte już teraz.
Być może czyste technologie węglowe okażą się wykonalne, ale nie możemy pokładać w nich już obecnie wszystkich naszych nadziei.
Unia Europejska musi znacznie ograniczyć obecne emisje gazów cieplarnianych, i to musi pozostać fundamentem naszej polityki klimatycznej.
Cieszę się, że Tymczasowa Komisja Zmian Klimatu Parlamentu Europejskiego zatwierdziła niedawno silne stanowisko na nasze negocjacje w trakcie konferencji klimatycznej, odbywającej się w grudniu na Bali.
W odniesieniu do czystych technologii węglowych, oczywiście możliwe jest zwiększenie dostępnych obecnie środków na niezbędne badania naukowe, ponieważ konieczne jest zbadanie tej sprawy.
Jednakże nie możemy przez dziesięciolecia czekać na wyniki badań nie robiąc nic, a zatem obecnie musimy skupić się na działaniach, które muszą być wdrożone natychmiast, mianowicie na ograniczeniu emisji CO2, działaniach oszczędzających energię oraz ogólnym przejściu na odnawialne źródła energii.
Głosowanie w komisji ITRE spowodowało położenie zbyt dużego nacisku w sprawozdaniu pana Reula na energię atomową, a zbyt mało dyskusji poświęcono odnawialnym źródłom energii.
Z tego względu całkowicie popieram poprawki przedłożone w tej Izbie, ponieważ pomagają one lepiej wyważyć sprawozdanie.
W szczególności zwracam się do państwa o poparcie proponowanych poprawek zalecających, aby Komisja Europejska uczyniła odnawialne źródła energii głównym zagadnieniem swojego europejskiego planu strategicznego w dziedzinie technologii energetycznych.
Panie przewodniczący! Na wstępie chciałbym pochwalić pana Reula za umiejętne przeprowadzenie swojego sprawozdania przez około 200 poprawek zgłoszonych na szczeblu komisji, udostępniając tej Izbie bardzo wyważone, spójne i uczciwe sprawozdanie, które ma ogromne znaczenie dla obecnych i przyszłych wyzwań stojących przed nami.
Wiele z odrzuconych poprawek pojawiło się ponownie w ostatniej chwili, a w trakcie posiedzenia plenarnego musimy je ponownie odrzucić.
Te poprawki niszczą nie tylko sprawozdanie: w ostatecznym rozrachunku niszczą środowisko, które rzekomo niektóre poprawki reprezentują.
Używam słowa "uczciwe” absolutnie celowo, ponieważ pan Reul zastosował rzeczywiste słowa, jak "węgiel” i "atom” zamiast ukrywania się za ogólnikami mówiącymi, co może jest, a co nie jest zrównoważone i odnawialne, i jasne jest, że następne pokolenia nadal będą opierać się na spalaniu paliw kopalnych.
Oczywiście popieramy odnawialne źródła energii.
Czynimy tak, ponieważ zapewniają one niezbędną, czystą energię.
Jednakże w większości państw członkowskich odnawialne źródła energii ani nie umożliwią realizacji naszych celów ochrony środowiska, ani nie pokryją zwiększonego zapotrzebowania na energię, ani nie zaspokoją naszych potrzeb utrzymania konkurencyjności na rynkach światowych.
Jako odpowiedzialni politycy musimy odrzucić dogmaty przeszłości i uznać, że wszystkie czyste technologie mają pewną rolę do odegrania.
Całkiem po prostu, musimy utrzymać i zwiększać udział energii atomowej - a mimo to wciąż nie będziemy robić wystarczająco dużo.
W moim kraju, Bułgarii, niepotrzebnie nakazano nam zlikwidować 2000 MW bezpiecznej, czystej energii atomowej.
(ES) Panie przewodniczący! Mimo ambitnych celów, jakie sami sobie postawiliśmy, wydaje się, że wszyscy zgadzamy się, iż konwencjonalne źródła energii pozostaną istotnym składnikiem naszego bilansu energetycznego.
Z tego względu również energia atomowa będzie nadal odgrywać istotną rolę, ponieważ nadal będzie potrzebna w wielu krajach dla zapewnienia bezpieczeństwa i stabilności dostaw.
W tym celu rozsądne byłoby prowadzenie badań naukowych w dziedzinach, których wady energii atomowej są bardziej widoczne, na przykład bezpieczeństwa lub gospodarowania odpadami, ale powinniśmy zwrócić uwagę, że sprawozdanie zdecydowanie popiera koncepcję, zgodnie z którą opcja atomowa należy do wyłącznych właściwości państw członkowskich, jak na wstępie zauważył pan Reul.
Jednakże wydaje się, że niektórzy ludzie w Europie chcą uzależnić jej przyszłość niemal wyłącznie od energii atomowej, podporządkowując jej rozwój odnawialnych źródeł energii, zwiększoną wydajność czy badania naukowe.
Jest jeden mały szczegół, który powinniśmy rozważyć: co sądzi o tym opinia publiczna?
W bardzo dużej mierze uwzględniliśmy powagę sytuacji, ale oczywiście musimy mieć jasne priorytety i w tym kontekście należy zauważyć, że bardzo istotnym elementem jest znaczenie planu strategicznego w dziedzinie technologii energetycznych, który Komisja ma nam niedługo przedłożyć.
Uważamy, że głównym celem powinno być ograniczenie kosztu odnawialnych źródeł energii, poprawa wydajności energetycznej budynków, przemysłu i transportu oraz dokonanie postępu w technologiach niskoemisyjnych.
Europa i państwa członkowskie powinny uczynić te cele swoimi priorytetami i głównym składnikiem swoich wysiłków służących opracowaniu przyszłej polityki energetycznej.
(RO) Całkowita produkcja energii w Unii Europejskiej jest uzyskiwana w oparciu o różne źródła energii: 31% energia atomowa, 29% węgiel, 19% gaz, 14% odnawialne źródła energii i 5% ropa naftowa.
Rumunia wytwarza 13,5% swojej energii z ropy naftowej, 15,4% z węgla i koksu, a 5,9% to energia elektryczna z elektrowni wodnych i atomowych.
W odniesieniu do energii atomowej, kluczowe znaczenie ma zapewnienie jej bezpieczeństwa i, w szczególności, odpowiedniego gospodarowania odpadami.
Systemy energii atomowej czwartej generacji umożliwią lepsze gospodarowanie odpadami radioaktywnymi oraz zmniejszenie ich ilości.
Mimo to nadzwyczaj istotny składnik ochrony środowiska naturalnego powinien odnosić się do oczyszczania wody wykorzystywanej do chłodzenia reaktorów.
Z tego względu inwestycje w bezpieczeństwo i zagospodarowanie odpadów radioaktywnych powinny być priorytetem dla państw wytwarzających energię atomową.
Region Morza Czarnego ma olbrzymie znaczenie dla dywersyfikacji źródeł energii Unii Europejskiej.
Ten region ma strategiczne znaczenie, nie tylko dla transportu węglowodorów z regionu Morza Kaspijskiego do Unii Europejskiej, ale również ze względu na zasoby węgla istniejące w Rumunii, Bułgarii, Turcji, na Ukrainie i w Rosji.
Istotne jest, aby przemysł węglowy zapewniał warunki bezpieczeństwa i zdrowia w miejscu pracy.
Jak długo węgiel stanowi źródło energii, istotne jest zapewnienie niezbędnych inwestycji dla zapewnienia bezpieczeństwa w miejscu pracy.
(HU) Panie przewodniczący, szanowni państwo! Gratuluję sprawozdawcy i wszystkim sprawozdawcom pomocniczym.
Szczególnym osiągnięciem tego sprawozdania jest to, że Parlament Europejski bez cienia wątpliwości uświadomił sobie i zaakceptował, że zastrzeżenia ideologiczne nie mogą przeważyć nad potrzebami środowiska i gospodarki.
Niektóre spośród obecnych państw członkowskich starały się robić to przez ostatnie pół wieku, ale jak wiemy, to im się nie udało.
Już w 1956 r. Węgry porzuciły płonną polityczną mrzonkę, że mogą być państwem żelaza i stali.
Na szczęście Unia Europejska nie musiała posuwać się tak daleko, aby uświadomić sobie i zaakceptować, że będziemy potrzebować całej naszej wiedzy i wszystkich naszych zasobów, jeżeli chcemy w bezpieczny sposób zrealizować nasze potrzeby energetyczne w XXI wieku.
Wymaga to możliwie jak najszerszej dywersyfikacji, zarówno pod względem źródeł, jak i technologii.
Ideologia nie może decydować o tym, na jakiej podstawie oprze się zaopatrzenie Europy w energię za 10, 20 czy 50 lat; musi o tym zadecydować nauka.
Rolą polityków jest domaganie się bezpieczeństwa, koordynowanie źródeł i zwiększanie akceptacji społecznej.
W tych działaniach życzę nam wszystkim - jak powiedzieliby węgierscy górnicy - "jó szerencsét”, czyli obyśmy bezpiecznie dożyli do końca dnia.
komisarz. - Panie przewodniczący! Jak już wspomniano, to trzecie sprawozdanie w sprawie decyzji Komisji i późniejszej decyzji Rady Europejskiej.
Sprawozdanie pana Vidal-Quadrasa pomogło nam opracować pakiet rynku wewnętrznego.
Sprawozdanie pani Thomsen będzie miało olbrzymi wpływ na nasze propozycje w zakresie odnawialnych źródeł energii.
Mogę również obiecać, że bardzo uważnie będziemy przyglądać się głosowaniu nad sprawozdaniem pana Reula, ponieważ wyniki sprawozdania wpłyną na podejście do CCS - przede wszystkim na wnioski legislacyjne, jak również sprawozdanie - a także nasze plan strategiczny w dziedzinie technologii energetycznych i przyszłą politykę, przynajmniej w zakresie, w jakim traktat o EURATOM daje nam mandat w zakresie energii atomowej.
Z tych względów to głosowanie będzie uważnie obserwowane przez Komisję.
Jednocześnie chciałbym zwrócić uwagę na kilka zagadnień.
Wspomniano, że musimy zmodernizować sektor energetyki.
Jeżeli teraz, w 2007 r., przypominam sobie pierwszą debatę, która odbyła się w 2004 r., to uważam, że osiągnęliśmy bardzo dużo.
Z pewnością bezpieczeństwo zaopatrzenia i zmiany klimatu są ze sobą ściśle powiązane, być może z jedną dużą różnicą na tym etapie, którą jest koszt wychwytywania dwutlenku węgla, ale uważam, że trendy cen ropy naftowej pomogą nam w tej kwestii.
Wspomniano również o wyzwaniach pogodowych.
Nie inwestujemy w dostateczną ilość zasobów.
Faktycznie powinniśmy podjąć decyzję w sprawie priorytetów.
Bez olbrzymich inwestycji w badania i rozwój w dziedzinie energetyki nie osiągniemy sukcesu.
Uważam, że trzyletnia debata była bardzo przydatna przy przygotowywaniu podstaw.
Ale teraz nadszedł czas zmierzenia się z problemami.
Na przykład jak można twierdzić, że niektóre państwa członkowskie są uzależnione od państw trzecich, skoro fundusze strukturalne nie są praktycznie wcale lub prawie wcale wykorzystywane w energetyce!
Chciałbym również stwierdzić, że część budżetu poświęcona na badania naukowe i rozwój jest zbyt mała.
A zatem to są kluczowe kwestie, z którymi musimy się zmierzyć.
Obawiam się, że nie zostało nam wiele czasu do chwili, kiedy doświadczymy poważnych zaburzeń na rynku.
Zatem musimy działać, i to teraz, na podstawie tego, co Parlament jak dotąd wypracował.
Wspomniano również o jednej szczegółowej kwestii: że potrzebujemy odpowiedniej ilości zasobów energetycznych.
Dostateczne zasoby wymagają zarządzania popytem na energię.
Również w tej kwestii Parlament dokonał postępu, podobnie jak Komisja, a jednocześnie musiałem wszcząć 12 procedur w sprawie uchybienia zobowiązaniom państwa członkowskiego z powodu nieprzedłożenia planów działań wydajności energetycznej, będących podstawą działań w zakresie popytu na energię.
W zakresie popytu i zależności od krajów trzecich, również z tym musimy sobie poradzić.
Uważam, że sprawozdanie pana Saryusza-Wolskiego było odważną próbą zmierzenia się z tą sprawą.
Jeżeli jakieś państwo członkowskie jest szantażowane przez dostawcę, musi głośno o tym poinformować.
Podstawowym powodem ku temu jest fakt, że dysponujemy wspólną polityką zagraniczną i bezpieczeństwa (CFSP), która mogłaby nam umożliwić wspólne działania, a ja uważam, że każde państwo mające wystarczająco wiele odwagi by szantażować jakikolwiek kraj UE dwa razy się zastanowi, albo nigdy więcej nie zastosuje szantażu, jeżeli zostanie to ogłoszone i przedyskutowane w Radzie.
Ostatnia część mojego wystąpienia będzie dotyczyć energii atomowej.
To całkowicie oczywiste, że zgodnie z traktatem reformującym zagadnienie bilansu energetycznego należy do kompetencji krajowych.
Oznacza to, że każde państwo członkowskie odrębnie podejmuje decyzję w sprawie energetyki atomowej.
Ale należy również rozumieć, że istniejące warunki zdecydowanie wymuszają, aby obowiązujące przepisy zapewniały przejrzystość i przewidywalność, ponieważ to bardzo długoterminowa inwestycja.
Pan Swoboda wspomniał również o kwestii nierozprzestrzeniania.
Analizujemy ją, ale moim zdaniem całkowicie oczywiste jest, że CFSP ma pierwszeństwo, a Euratom powinien stanowić uzupełnienie i pomoc.
Zdecydowanie to CFSP powinna być liderem naszych działań w zakresie nierozprzestrzeniania.
Dwie bardzo konkretne odpowiedzi.
Przede wszystkim - Mochovce.
Slovenské Elektrárne faktycznie poinformowało o swoim zamiarze budowy elektrowni atomowej.
Planuje się zastosowanie reaktora VVR 440/213, ale nie tego samego rodzaju, który pracował w Czernobylu.
Zgodnie z art. 41 traktatu Euratom Komisja sporządzi opinię, w pełni uwzględniając wszystkie wyzwania, z jakimi wiąże się ta decyzja.
To będzie trwać nieco czasu, ale mogą być państwo pewni, że Komisja przeprowadzi właściwą ocenę i nie zawaha się, jeżeli pojawią się jakiekolwiek wątpliwości dotyczące bezpieczeństwa tej instalacji.
W sprawie zjawienia się tutaj w celu przedyskutowania zamknięcia niektórych reaktorów atomowych, debata w tej sprawie nie przyniosłaby rezultatów.
Ta kwestia została uzgodniona przez ekspertów przygotowujących podstawy.
Była ona omawiana na szczeblu politycznym, i na szczeblu rządów została ona uzgodniona i potwierdzona w referendum we wszystkich państwach członkowskich, w tym w krajach, w których te reaktory pracują.
Proszę już do tego nie wracać, ponieważ odwraca to naszą uwagę od przyszłych wydarzeń.
Nie ma szans, aby te reaktory otrzymały zgodę na przedłużenie ich czasu pracy.
To ślepa uliczka.
Proszę zrozumieć, że nie będzie dalszego rozwoju.
Wiem, że być może mają państwo własne opinie w tej sprawie, ale zdecydowanie nie będzie dalszego rozwoju, a przynajmniej nie ze strony Komisji Europejskiej.
Stanowisko zostało już opracowane.
Zostało ono demokratycznie uzgodnione, i proszę uszanować to zobowiązanie i dotrzymać go.
Bardzo się cieszę, że sprawozdanie zostało opracowane.
To bardzo trudne sprawozdanie i uważam, że w sposób właściwy rozkłada ono akcenty.
Mam nadzieję, że głosowanie ostatecznie pozwoli nam dokończyć dokument, który mamy przygotować do końca roku.
Zamykam debatę.
Głosowanie odbędzie się w środę 24 października.
Europejska Rada Konsultacyjna ds. Zarządzania Statystyką - Europejski komitet doradczy ds. wspólnotowej polityki informacji statystycznych (debata)
Kolejnym punktem porządku dziennego jest wspólna debata nad
sprawozdaniem sporządzonym przez Sharon Bowles w imieniu Komisji Gospodarczej i Monetarnej w sprawie wniosku dotyczącego decyzji Parlamentu Europejskiego i Rady ustanawiającej Europejską Radę Konsultacyjną ds. Zarządzania Statystyką [http://ec.europa.eu/prelex/liste_resultats.cfm?CL=pl&ReqId=0&DocType=COM&DocYear=2006&DocNum=0599" - C6-0348/2006 - http://www.europarl.eu.int/oeil/FindByProcnum.do?lang=2&procnum=COD/2006/0199" ] (http://www.europarl.ep.ec/sides/getDoc.do?type=REPORT&reference=A6-2007-0327&language=PL&mode=XML" ), oraz
sprawozdaniem sporządzonym przez Ieke van den Burg w imieniu Komisji Gospodarczej i Monetarnej w sprawie wniosku dotyczącego decyzji Parlamentu Europejskiego i Rady o powołaniu Europejskiego Komitetu Doradczego ds. Wspólnotowej Polityki Informacji Statystycznej [http://ec.europa.eu/prelex/liste_resultats.cfm?CL=pl&ReqId=0&DocType=COM&DocYear=2006&DocNum=0653" - C6-0379/2006 - http://www.europarl.eu.int/oeil/FindByProcnum.do?lang=2&procnum=COD/2006/0217" ] (http://www.europarl.ep.ec/sides/getDoc.do?type=REPORT&reference=A6-2007-0328&language=PL&mode=XML" ).
komisarz. - (ES) Panie przewodniczący, szanowni państwo!
W 2005 r. Komisja, przy wsparciu Rady i Parlamentu, rozpoczęła proces reformy systemu statystycznego w Unii Europejskiej, którego celem jest wzmocnienie niezależności, integralności i odpowiedzialności krajowych urzędów statystycznych we wszystkich państwach członkowskich Unii oraz, oczywiście, Eurostatu - Europejskiego Urzędu Statystycznego.
Pierwszym aspektem tego projektu było przyjęcie w maju 2005 r. Europejskiego Kodeksu Praktyk Statystycznych.
Realizacja tego kodeksu zaowocowała ściślejszą współpracą między Eurostatem a krajowymi urzędami statystycznymi oraz zwiększoną wiarygodnością danych statystycznych zbieranych w różnych celach; jednakże w szczególności chciałbym zwrócić uwagę na jeden cel, który był przedmiotem trwającej tu od wielu lat debaty, czyli procedury nadmiernego długu publicznego.
Przedkładając propozycję kodeksu praktyk Komisja wydała również zalecenie, aby podejście autoregulujące zostało zrównoważone ustanowieniem systemu sprawozdawczości w celu monitorowania przestrzegania kodeksu.
Dzięki temu powstała koncepcja ustanowienia zewnętrznego organu doradczego, odgrywającego aktywną rolę w monitorowaniu realizacji kodeksu praktyk w całym europejskim systemie statystycznym.
Jednocześnie Komisja zauważyła, że słusznym rozwiązaniem byłby przegląd funkcjonowania i składu Europejskiego Komitetu Doradczego ds. Informacji Statystycznych w Sferach Ekonomicznych i Społecznych, w celu zwiększenia jego skuteczności i umożliwienia mu odgrywania bardziej strategicznej roli.
Rada ECOFIN i bardziej ogólnie krajowe władze statystyczne przyjęły oba zalecenia z zadowoleniem, a Komisja wdrożyła je w podwójnym wniosku w październiku zeszłego roku; obecnie dyskutujemy nad tymi wnioskami z szansą - i mam nadzieję uzyskać potwierdzenie, czy państwo zgadzacie się ze mną w tej sprawie - przyjęcia ich w pierwszym czytaniu.
W tym celu chciałbym szczególnie serdecznie podziękować dwóm sprawozdawczyniom, pani Bowles i pani Van den Burg, za ich pracę i jakość ich sprawozdań.
Ten proces wzmacniania europejskiego nadzoru statystycznego jest wspierany za pomocą nowego wniosku Komisji, przyjętego w dniu 16 października, czyli zaledwie kilka dni temu, dotyczącego przeglądu rozporządzenia w sprawie sporządzania statystyk europejskich.
Ten wniosek podlega również zatwierdzeniu ze strony Rady i Parlamentu w procedurze współdecydowania, będziemy zatem mieć możliwość ponownego jego omawiania w najbliższych miesiącach.
Ten pakiet inicjatyw zapewni Unii nowoczesny, wiarygodny, skuteczny europejski system statystyczny, mogący zwiększyć zaufanie społeczne do oficjalnych danych statystycznych.
Ponownie nawiązuję do debat, które w ostatnich latach często prowadziliśmy w tej Izbie, na temat znaczenia wiarygodnych danych budżetowych lub wiarygodnych danych dotyczących rachunków narodowych, PKB itp., lub konieczności dysponowania wskaźnikiem cen, któremu społeczeństwo może w pełni zaufać.
W odniesieniu do omawianego przez nas dziś wieczorem sprawozdania chciałbym po prostu zwrócić uwagę, że z naszego punktu widzenia korzystniejsze byłoby większe poszanowanie równowagi instytucjonalnej, zalecanej - według mojej opinii - w pierwotnym wniosku, w odniesieniu do powoływania członków Europejskiej Rady Konsultacyjnej ds. Zarządzania Statystyką oraz przygotowywania i przekazywania sprawozdań tej Rady.
W każdym razie Komisja potwierdza, że poprawki do pierwotnego wniosku są niewątpliwie istotne, mają poparcie Rady i Parlamentu i nie zmieniają sedna naszych pierwotnych wniosków.
Z tego względu, panie przewodniczący, na zakończenie chciałbym ponownie podziękować sprawozdawczyniom oraz Komisji Spraw Gospodarczych i Monetarnych za ich doskonałą pracę i ciągłe wsparcie dla działań Komisji na rzecz modernizacji naszego systemu statystycznego oraz zwiększenia jego wiarygodności i siły.
sprawozdawczyni. - Panie przewodniczący! Ta decyzja dotyczy ustanowienia Europejskiej Rady Konsultacyjnej ds.
Zarządzania Statystyką. Statystyki są wykorzystywane przez państwa członkowskie, UE, na szczeblu międzynarodowym i przez wiele innych zainteresowanych podmiotów do różnych celów.
Na przykład są one wykorzystywane przez Europejski Bank Centralny do analiz ekonomicznych; Komisja, za pośrednictwem Eurostatu, sporządza statystyki przetwarzając dane publikowane przez państwa członkowskie.
Kilka lat temu pojawiły się wątpliwości dotyczące wiarygodności statystyk przedkładanych instytucjom UE przez niektóre państwa członkowskie i jasne było, że potrzebny jest jakiś rodzaj kontroli jakości.
Jak już powiedział pan komisarz, w rezultacie sporządzono kodeks postępowania w procedurach statystycznych.
Dla zapewnienia kontroli spójności i przestrzegania kodeksu praktyk, każdy krajowy urząd statystyczny jest poddawany niezależnemu przeglądowi, w którym udział biorą inne państwo członkowskie i Eurostat.
Jako dodatkową kontrolę proponowano również ustanowienie niezależnej rady konsultacyjnej wysokiego szczebla.
To ta rada, obecnie nazywana Europejską Radą Konsultacyjną ds. Zarządzania Statystyką, jest przedmiotem tego wniosku.
Słusznie należy stwierdzić, że wszystkie strony uważają przypisany Radzie stopień ingerencji za kwestię wrażliwą.
Jestem wdzięczna obecnej prezydencji portugalskiej oraz poprzedzającej ją prezydencji niemieckiej, jak również Komisji, za szczerość okazaną mi w odniesieniu do tej wrażliwości.
Oczywiście Parlament był zdecydowany, że rola Rady Konsultacyjnej musi polegać na czymś więcej, niż tylko przybijaniu pieczątek na sprawozdaniach Komisji.
Jednakże udało się nam osiągnąć porozumienie w sprawie wyważonego i praktycznego wniosku, uwzględniającego w tej czy innej formie większość poprawek Parlamentu.
Szczególnie się cieszę, że udało się nam uzgodnić z Radą, że konieczne jest wspieranie dialogu, nie tylko między Radą Konsultacyjną i tą Komisją Programu Statystycznego oraz Europejskim Komitetem Doradczym ds. Statystyki, ale również z zainteresowanymi organami państw członkowskich.
Rada Konsultacyjna będzie składać sprawozdania Parlamentowi i Radzie oraz uwzględni w swoim sprawozdaniu ocenę wdrażania przez nich kodeksu praktyk w całym europejskim systemie statystycznym.
Rada Konsultacyjna będzie również doradzać Komisji w sprawie odpowiednich działań służących ułatwieniu wdrażania kodeksu praktyk w odniesieniu do Eurostatu i całego europejskiego systemu statystycznego.
Ponadto będzie doradzać w zakresie informowania użytkowników i dostawców danych o kodeksie praktyk oraz jego uaktualnieniach.
Ustanowiono również środki zapewniające niezależność Rady Konsultacyjnej i włączające Parlament w procedurę mianowań.
A zatem po konsultacjach z Komisją, Rada wybiera, a Parlament zatwierdza nominację przewodniczącego Rady Konsultacyjnej.
Parlament i Rada mianują po trzech członków Rady Konsultacyjnej.
Przewodniczący nie może być aktualnie zatrudniony przez krajowy urząd statystyczny lub Komisję, albo piastować takiego stanowiska w okresie poprzednich dwóch lat.
Rozważaliśmy zastosowanie podobnych zakazów w odniesieniu do wszystkich członków, ale w rzeczywistości nie jest to praktyczne.
Jednakże dodaliśmy wymóg, aby Rada Konsultacyjna obejmowała zakres uzupełniających się umiejętności i doświadczeń.
Istnieje klauzula przeglądu po trzech latach, jedynie na wypadek, gdybyśmy niewłaściwie ocenili równowagę, a sama Rada Konsultacyjna powinna mieć możliwość stwierdzenia, czy jest sparaliżowana, czy też nie.
To da Radzie Konsultacyjnej i innym podmiotom odpowiednio dużo czasu, aby móc wskazać, czy procedury działają i są skuteczne, czy też konieczne są zmiany i dokonanie poważnego przeglądu.
Parlament, prezydencja portugalska i Komisja prowadziły bardzo efektywny dialog w tej sprawie, za co im dziękuję.
Cieszę się, że mogę zrealizować ten wniosek w jednym czytaniu przy wsparciu ze strony sprawozdawców pomocniczych, którym również dziękuję.
sprawozdawczyni. - Panie przewodniczący! Chciałabym zacząć od dwóch wstępnych uwag.
Po pierwsze, oczywiście dziedzina statystyki nie jest zbyt atrakcyjna i zawsze umieszcza się ją na koniec porządku obrad.
Ale nieco mnie martwi, że zawsze pojawiają się politycy, posłowie do PE i inne osoby, które często narzekają na przepisy dotyczące statystyki.
Jednakże kiedy pojawia się szansa na faktyczne usprawnienie czegoś, nie angażują się faktycznie aktywnie w poprawienie sytuacji.
Po drugie, mam nadzieję, że przynajmniej pan komisarz doceni fakt, że prowadzimy tę debatę.
Stwierdziłyśmy to wspólnie z panią Bowles, ponieważ naszym zdaniem nie ma faktycznej potrzeby przeprowadzania debaty.
Ale istotne jest podkreślenie, że państwo zrobiliście coś w dziedzinie statystyki, a to zagadnienie zasługuje na uwagę.
A zatem mam nadzieję, że nie będą państwo mieli do nas pretensji o przetrzymywanie was tutaj o tak późnej porze.
Chciałabym zatem państwu pogratulować bardzo konkretnych działań, które państwo podjęliście wobec tego problemu ze statystyką, który pojawiał się kilkukrotnie w ostatnim okresie.
Wiem, że musieliście państwo dokonać tego w ramach swobody politycznej udzielonej przez Radę, ponieważ jesteśmy świadomi, że Komisja Europejska nie może zobowiązać państw członkowskich do ustanowienia niezależnych urzędów statystycznych i nakazać im, w jaki sposób mają pracować i odnosić się do liczb i danych.
Ci ministrowie i posłowie do PE, którzy najgłośniej i najbardziej zdecydowanie narzekają na brak wiarygodności liczb podawanych przez innych, to te same osoby, które sprzeciwiają się ingerencji w ich sprawy i naruszaniu ich autonomii oraz sposobu postępowania ze statystyką To z tym problemem musicie sobie państwo poradzić.
Ale w tym kontekście uważam, że pańskim mądrym posunięciem, panie komisarzu, było przyjęcie pragmatycznego, oddolnego podejścia, skupienie się na niezależnych przeglądach i kodeksie praktyk oraz zreformowanie struktury zarządzającej systemem statystycznym poprzez utworzenie nowej rady zarządzającej wysokiego szczebla, o której wspominała pani Bowles, i przekształcenie istniejącego Europejskiego Komitetu Doradczego ds. Informacji Statystycznych w Sferach Ekonomicznych i Społecznych (CEIES), który zajmował się statystyką ekonomiczną i społeczną, w prostszy i mniejszy komitet doradczy o szerokim mandacie.
W sprawozdaniu moim i pani Bowles próbowałyśmy to jeszcze ulepszyć oraz poprzeć i wzmocnić podejście Komisji.
Jednocześnie zapewniłyśmy również - zgodnie z państwa propozycją - aby te dwa nowe organy w rodzinie europejskiej mogły właściwie funkcjonować, przy większej niezależności wobec Komisji i Eurostatu.
Być może nie było to w pełni zgodne z intencjami Komisji; jednakże chciałabym wyrazić swoje uznanie dla dyrektora generalnego Eurostatu za bardzo szczodrą zgodę na to, że w zaprojektowanym przez nas systemie odebrałyśmy mu prawo głosu.
Chciałabym również wyrazić swoje uznanie dla prezydencji portugalskiej oraz dla pani Cordeiro za efektywny sposób przewodniczenia grupie roboczej Rady i negocjowanie z nami porozumienia w pierwszym czytaniu w tej sprawie.
To była procedura bardzo efektywna oraz oszczędzająca czas i ograniczająca biurokrację.
A zatem pan Hans-Peter Martin, który również zwrócił się o udzielenie głosu, może zapoznać się z przykładem, w jaki sposób potrafimy w bardzo skuteczny sposób poradzić sobie z taką procedurą współdecydowania.
Chciałabym bardzo krótko wspomnieć o elementach rady statystycznej, co zrobię na piśmie.
Jeżeli przeczytają państwo akta, dowiedzą się państwo, w których miejscach dokonałyśmy zmian, a zatem nie będę tego tutaj powtarzać, lecz przypomnę o moim życzeniu, aby te dwa organy faktycznie wniosły nieco świadomości i trochę usprawnień do sposobu funkcjonowania systemu statystycznego oraz udostępniły nam faktycznie wiarygodne liczby i umożliwiły oparcie działań w zakresie gospodarki na wiarygodnych danych.
w imieniu grupy PPE-DE. - (FR) Panie przewodniczący, panie komisarzu, szanowni państwo! Usprawnienie europejskiego systemu statystycznego jest częścią szerszego zadania odpowiedniego zarządzania gospodarczego w Unii, w szczególności w odniesieniu do dostosowania paktu stabilności i wzrostu.
Podzielam życzenie, wyrażone zarówno przez Komisję, jak i przez państwa członkowskie, aby podnieść jakość informacji statystycznej.
Moim zdaniem określenie tego, co stanowi nadmierny deficyt, jest uzależnione od wiarygodności danych.
Niewiarygodne dane stanowią zagrożenie dla całego paktu stabilności i wzrostu.
W zamian za elastyczność realizacji paktu, którą wprowadzono w drodze reformy przyjętej w marcu 2005 r. przez Radę Europejską, konieczne liczby muszą być niepodważalne i sprawdzalne.
Elastyczność odgrywa istotną rolę również w obecnym kontekście rozszerzenia strefy euro.
Musimy wyciągnąć wnioski z przeszłych doświadczeń!
Unia Europejska była już zobowiązana do dokonania przeglądu statystyk odnoszących się do deficytów budżetowych i poziomu długu państw członkowskich; obecnie kilka państw członkowskich chce dołączyć do strefy euro, a zatem zwiększy się ilość informacji statystycznej wymagającej opracowania, podobnie jak ilość stron zaangażowanych w debaty.
Proponowane usprawnienie europejskiego systemu statystycznego służy uspokojeniu uzasadnionych zgłaszanych obaw, dotyczących ważności danych przekazywanych przez państwa członkowskie oraz systemu ich sprawdzania.
Musimy postarać się, aby obawy nie rozprzestrzeniły się na cały system statystyczny i możliwości weryfikacji przez Eurostat danych budżetowych dostarczanych przez państwa członkowskie.
Z tego względu popieram reformę, której skutkiem będzie po pierwsze ustanowienie Europejskiego Komitetu Doradczego ds. Wspólnotowej Polityki Informacji Statystycznej, a po drugie utworzenie Europejskiej Rady Konsultacyjnej Zarządzania Statystyką, przy czym oba organy będą w stanie aktywnie wesprzeć monitorowanie wdrażania kodeksu postępowania w całym europejskim systemie statystycznym.
Nie waham się poprzeć wniosków zgłoszonych przez nasze dwie doskonałe sprawozdawczynie.
w imieniu grupy ALDE. - (DE) Panie przewodniczący, panie komisarzu, szanowni państwo! Jak już pan zauważył, panie komisarzu, statystyka ma w wielu dziedzinach polityki kluczowe znaczenie zarówno dla Unii Europejskiej, jak i dla państw członkowskich.
Jeżeli mamy uniknąć złych decyzji i niepożądanego rozwoju wydarzeń, statystyka musi być wyrazista, wiarygodna, otwarta tylko na jedną interpretację i z tego względu również porównywalna.
Niestety, jak dotąd nie zawsze to miało miejsce.
Z tego względu z zadowoleniem przyjmuję ustanowienie Europejskiego Komitetu Doradczego ds. Statystyki oraz Europejskiej Rady Konsultacyjnej Zarządzania Statystyką.
Mam nadzieję, że poprawki przedłożone przez Parlament Europejski zapewnią obu organom potrzebny im autorytet.
Przede wszystkim chciałbym podkreślić, że Komitet Doradczy ds. Statystyki będzie niezależny, a wszystkie grupy interesów będą w nim reprezentowane.
Komitet będzie miał o wiele mniej członków niż jego poprzednik, Europejski Komitet Doradczy ds. Informacji Statystycznych w Sferach Ekonomicznych i Społecznych (CEIES), a ograniczenie liczby członków z 79 do 24 zdecydowanie zwiększy skuteczność jego działań.
Z zadowoleniem przyjmuję fakt, że Europejski Inspektor Ochrony Praw Osobowych będzie członkiem Komitetu Doradczego z prawem głosu, podczas gdy dyrektorowi generalnemu Eurostatu przyznano jedynie status członka bez prawa głosu.
Podkreśla to niezależność Komitetu.
Po drugie, Rada Konsultacyjna ds. Zarządzania Statystyką stanowi korzystne uzupełnienie Komitetu Doradczego.
Rada Konsultacyjna będzie monitorować i - jak mam nadzieję - aktywnie wspierać stosowanie kodeksu postępowania we wszystkich europejskich sprawach statystycznych.
Można jedynie mieć nadzieję, że przy pomocy tych dwóch organów potrzeby użytkowników będą miały większy wpływ na program prac statystycznych, i że kodeks postępowania stanie się tak ugruntowaną praktyką, że błędne lub niedokładne dane przekazywane rozmyślnie bądź przypadkowo przejdą do przeszłości.
Na zakończenie chciałbym podziękować obu sprawozdawczyniom za ich pracę i chęć przedyskutowania spornych kwestii w sposób szczery i konstruktywny.
w imieniu grupy UEN. - Panie Przewodniczący! Wyrażam uznanie dla pani Bowles i pani van den Burg za opracowane sprawozdania.
Winniśmy mieć świadomość tego, jaką rolę odgrywa europejski system statystyczny, który może być wiodącym w systemie światowym.
Tu chodzi nie tylko i nie tyle o przejrzystość zestawień liczbowych, tabel czy wykresów.
Najważniejszą sprawą jest wiarygodność i kompletność danych statystycznych, i to zarówno na poziomie Wspólnoty, państw członkowskich, jak i - co chcę podkreślić - regionów.
Niezbędne jest przy tym zapewnienie ciągłości tych informacji oraz ich dostępności.
Dodam tu, że jedynie takie dane statystyczne, które zostaną zebrane i zagregowane w ten sam sposób - zgodny z zasadami statystyki matematycznej - będą uczciwe oraz transparentne i nie będą podatne na doraźne interesy czy okazjonalne priorytety.
Moje doświadczenia z zakresu polityki regionalnej jednoznacznie wskazują na takie zagrożenia.
Należy zatem wyrazić zadowolenie z tego, że mamy unijny program statystyczny na lata 2008-2012.
Wprowadzenie go w życie wymaga jednak stosownych pieniędzy, wymaga też nade wszystko właściwej merytorycznej konsultacji, nadzorowania kodeksu procedur statystycznych, a także zarządzania statystyką.
Jest to bardzo istotne ze względu na różnorakie systemy w krajach członkowskich i potrzebę ich koordynacji oraz unifikacji na poziomie 27 państw i urzędów statystycznych oraz Eurostatu.
W tym kontekście popieram obydwa sprawozdania.
(DE) Panie przewodniczący! Istnieje powszechna zgoda co do znaczenia statystyki, i to nie tylko wśród osób, którym udało się zjawić się tutaj o tak późnej porze.
Pozostaje pytaniem, czy za pomocą proponowanych tutaj działań uda się osiągnąć cel, do którego - jak mniemam - wszyscy dążymy.
Panie komisarzu, pańska wypowiedź o nowym rozporządzeniu, które ma pan z nami zamiar negocjować, dała mi powód do zastanowienia.
Być może jest pan w stanie powiedzieć nam, czy jego przepisy będą się odnosić również do tych organów doradczych.
Druga kwestia dotyczy następującej sprawy: z organami doradczymi zawsze związane jest ogromne wewnętrzne zagrożenie, że staną się prawem same dla siebie i wszystko wywleką.
Czy w ostatecznym rozrachunku bardziej sensowne nie byłoby dokonanie krótkiej, treściwej i jasnej oceny problemów, które pojawiły się w związku z Eurostatem, o ile to konieczne z wykorzystaniem zewnętrznych doradców w zakresie zarządzania, a następnie raczej dojście do szybkiego porozumienia z Parlamentem niż ponowne przerzucanie odpowiedzialności i odkładanie sprawy na półkę?
Przecież w końcu wszyscy wiemy, że sedno problemu tkwi w powiązaniach między Eurostatem a krajowymi urzędami statystycznymi.
Najlepszą rzeczą, jaką może uczynić organ doradczy, jest ponowne zajęcie się problemem, ale z pewnością nie uda się mu zapewnić faktycznej przejrzystości i skuteczności.
komisarz. - (ES) Panie przewodniczący! Po pierwsze, chciałbym wszystkim podziękować, w szczególności sprawozdawczyniom, ale również innym osobom, które zabrały głos w czasie debaty, za ich zaangażowanie i współpracę służącą poprawie zarządzania statystyką w Unii Europejskiej oraz, za pomocą drugiej reformy komisji, służącą zwiększeniu zaangażowania użytkowników w życie gospodarcze i społeczne Europy, w celu osiągnięcia lepszego, bardziej wiarygodnego systemu statystycznego.
Mówimy tutaj o systemie i - jak powiedziała pani Van den Burg - zarówno Europejska Agencja Statystyczna (Eurostat), jak i krajowe urzędy statystyczne 27 państw członkowskich muszą być równe pod względem kierowanych pod ich adresem żądań i nadziei; muszą współpracować, muszą pracować w sposób skoordynowany, muszą się wzajemnie napędzać; dlatego z mojego punktu widzenia bardzo pozytywnie oceniam kodeks praktyk oraz sposób, w jaki jest on stosowany.
Mam nadzieję, że ten nowy organ będzie w stanie ocenić swoją wartość i zabrać się pilnie do pracy pamiętając o przyszłości, ponieważ w wielu dziedzinach dostęp do dobrej statystyki jest bardzo istotny.
Pan Gauzès wspomniał o pakcie stabilności i wzrostu.
Ja również mówiłem o tym w moim początkowym wystąpieniu.
Dla nas bardzo istotną rzeczą jest posiadanie wiarygodnych liczb przy monitorowaniu dyscypliny budżetowej w tych wielostronnych ramach.
Ale bardzo istotne są również wiarygodne dane na temat produktu krajowego w celu finansowania Unii Europejskiej; bardzo ważny jest również wiarygodny wskaźnik cen; podobnie bardzo istotne są statystyki dotyczące handlu zagranicznego; bardzo ważne są również statystyki dotyczące inwestycji zagranicznych czy trendów w handlu bądź przepływów finansowych.
We wszystkich omawianych przez nas aspektach, bądź - jak w moim przypadku - wysłuchiwanej poprzedniej sprawie, energii, statystyka energetyczna ma nadzwyczajne znaczenie, podobnie jak statystyka w sprawie imigracji czy spraw, które jak dotąd były znane jako trzeci filar.
Istnieje wiele, tak wiele obszarów działalności - praktycznie wszystkie obszary działalności Unii Europejskiej - które potrzebują dobrej statystyki, że znaczenie tej debaty - choć być może nie tak atrakcyjnej, jak stwierdziła pani Van den Burg - jest oczywiste, a ja mam nadzieję, że te dwa organy sprostają temu, o co zwracamy się do nich w tych dwu rozporządzeniach.
Oczekiwany jest kolejny bardzo istotny zestaw zasad "prawa statystycznego”.
Uwzględniając połączenie tego pakietu i bardzo cennych wysiłków zarówno Eurostatu, jak i wszystkich pracowników Europejskiego Urzędu Statystycznego i krajowych urzędów statystycznych 27 państw członkowskich, mam nadzieję, że, o ile to możliwe, w okresie najbliższych kilku lat uda się rozwiać wątpliwości dotyczące jakości statystyki europejskiej, jak również przyczyni się do większej skuteczności i lepszego dostosowania naszych polityk i decyzji do wymagań i aspiracji obywateli europejskich, ponieważ to właśnie z tym mamy do czynienia mówiąc o statystyce.
.
Zamykam debatę.
Głosowanie odbędzie się w środę 24 października.
Porządek dzienny kolejnej sesji miesięcznej (patrz: protokół)
Zamknięcie posiedzenia
(Posiedzenie zostało zamknięte o godz. 23.00)
Otwarcie posiedzenia
(Posiedzenie zostało otwarte o godz. 9.05)
w imieniu grupy PSE. - (DE) Panie przewodniczący! Chciałbym powrócić do decyzji podjętej wczoraj po południu.
Jednak muszę podać do protokołu, że ani Grupa Socjalistyczna Parlamentu Europejskiego, ani Europejska Partia Ludowa (Chrześcijańskich Demokratów) i Europejskich Demokratów, ani żadna inna grupa nie została poinformowana o chęci przyjęcia tym razem rezolucji w sprawie Rosji, nawet mimo tego, że wielokrotnie była ona odrzucana przez Konferencję Przewodniczących.
Oczywiście musimy odnotować tę decyzję.
Jednakże chciałbym podać do protokołu - i poinformujemy także grupy, które o to się zwróciły, w szczególności Grupę Zielonych / Wolne Przymierze Europejskie i Grupę Porozumienia Liberałów i Demokratów na rzecz Europy - że nie zwracamy się o przyjęcie tej rezolucji teraz, ale na następnym posiedzeniu Parlamentu.
Chciałbym po prostu podać to teraz do protokołu.
Oczywiście musimy formalnie przestrzegać przepisów.
Jednakże chcielibyśmy powiedzieć, w imię słuszności, Zielonym i Liberałom, że chcemy, aby rezolucja ta została przyjęta na następnej sesji plenarnej, a nie w tym tygodniu.
W każdym razie Grupa Socjalistyczna będzie głosować za jej przyjęciem i sądzę, że grupa PPE ma podobny zamiar.
w imieniu grupy PPE-DE. - (FR) Panie przewodniczący! W istocie w pełni popieram pana Swobodę, ponieważ nie powiedziano nam, a tym samym nie jesteśmy przygotowani na przyjęcie tej rezolucji w tym tygodniu.
Nasza grupa, podobnie jak grupa PSE, nie wiedziała o tym i zwracamy się o przełożenie głosowania na następną sesję.
Dziękuję, odnotujemy państwa wniosek.
Zostanie on przekazany innym grupom jako stosowny i zastanowimy się, jak rozwiązać tę kwestię.
Składanie dokumentów: patrz protokół
Oświadczenia pisemne (składanie dokumentów): Patrz protokól
Teksty porozumień przekazane przez Radę: patrz protokół
Debaty na temat przypadków łamania praw człowieka, demokracji i państwa prawa (ogłoszenie złożonych projektów rezolucji): patrz protokół
Wkład polityki podatkowej i celnej do strategii lizbońskiej (debata)
Następnym punktem porządku obrad jest sprawozdanie Sahry Wagenknecht w imieniu Komisji Gospodarczej i Monetarnej w sprawie wkładu polityki podatkowej i celnej do strategii lizbońskiej.
sprawozdawczyni. - (DE) Panie przewodniczący, panie i panowie! Na pytanie, czy polityka podatkowa państw członkowskich obecnie wspiera wzrost, zatrudnienie i innowacje można niestety odpowiedzieć w dwóch słowach: nie wspiera!
Poddanie się swobodnemu spadkowi stawek opodatkowania przynoszących wielkie zyski konglomeratom w prowadzonym w całej Europie wyścigu dumpingowym, w zamian za to żądając coraz większych kwot pieniędzy od średnio zarabiających osób, bezrobotnych i emerytów, jako konsumentów, nie wspiera wzrostu.
Opodatkowanie wynagrodzenia sumą, która jest wielokrotnie wyższa od stawki stosowanej w przypadku dochodu z aktywów, jeszcze bardziej zwiększając w ten sposób istniejącą pomiędzy nimi różnicę, nie wspiera wzrostu gospodarczego.
Nieproporcjonalnie wysokie opodatkowanie małych przedsiębiorstw inwestycyjnych w stosunku do przedsiębiorstw spekulujących na aktywach, obligacjach i finansowych papierach pochodnych nie wspiera zatrudnienia.
Jeśli przedsiębiorstwa wielonarodowe z bilansami obligacji państwowych są w stanie chować na później w swych sprawozdaniach najlepszą część środków na badania i rozwój, podczas gdy ci, którzy mieliby z nich skorzystać, nie mają takiej możliwości, nie wspiera to innowacji.
Mówiąc krótko: społecznie wyważona perspektywa i rozwój na pewno nie są w UE wspierane, ale są w rzeczywistości blokowane, podczas gdy w stosunku do tych, którzy zarabiają dużo, stawki podatkowe są coraz niższe i są oni "karmieni” jeszcze obficiej, podczas gdy ci, którzy już posiadają niewiele, muszą jeszcze głębiej sięgać do swych kieszeni.
Taki rodzaj polityki podatkowej jest zgubny w odniesieniu do polityki ekonomicznej, nieproduktywny w odniesieniu do polityki wzrostu i katastrofalny w odniesieniu do polityki społecznej.
Wiem, że struktura krajowych systemów opodatkowania formalnie wciąż z pewnością znajduje się w zakresie kompetencji państw członkowskich, ale rzeczywistość jest nieco inna.
Brak koordynacji na szczeblu UE w istocie oznacza - nawet w sektorze podatków bezpośrednich - że krajowe systemy opodatkowania w coraz większym stopniu nie są już opracowywane w oparciu o politykę, ale są formułowane i modulowane przez lodowaty system konkurencji podatkowej.
Ten system może obejmować prosty mianownik: im bardziej mobilny jest czynnik, tym większy jest jego potencjał zakłóceń w stosunku do krajowych usług finansowych i tym szersza ulga podatkowa, oczywiście, którą on sam może zastosować.
Jeśli dochody rządu nie mają się wyczerpać całkowicie w tym procesie, sektory, które nie mają możliwości uniknięcia opodatkowania lub które mają z tym trudności, muszą być opodatkowane w jeszcze większym stopniu w celu wyrównania.
Podatki są w związku z tym przesuwane - z zysków osób prawnych na zyski prywatne, a następnie z dochodów inwestycyjnych na dochody z pracy, które są nawet jeszcze mniej mobilne, z dochodów z wysoko wynagradzanego zatrudnienia na pracowników słabo wynagradzanych, którzy w związku z tym są mniej mobilni, a generalnie z dochodu i aktywów na konsumpcję.
Fakt, że tak się właśnie dzieje - już od wieli lat i dekad - może być wyraźnie wykazany w oparciu o dane dotyczące wpływów podatkowych i stawek opodatkowania w UE.
Nie tylko stawki wyznaczane przez przepisy prawne, ale także faktyczne stawki opodatkowania zysków korporacyjnych w UE spadły w ostatniej dekadzie o 10 punktów procentowych.
Potwierdzają to wyniki wszystkich badań przeprowadzonych w tym zakresie.
Najwyższe stawki podatkowe zostały w rzeczywistości obniżone we wszystkich państwach członkowskich.
W coraz większej liczbie państw członkowskich dochodowi z inwestycji prywatnych zapewnia się dużo większe preferencje niż dochodowi z zatrudnienia, z uwagi na przejście na podwójne systemy podatkowe.
Akcyza wrasta nawet bardziej - z jednej strony z uwagi na podatki związane w ochroną środowiska, co dość często nie ma żadnego znaczącego efektu ekologicznego, nawet w przypadku braku alternatyw, a co w sposób oczywisty zubaża budżet, a z drugiej strony z uwagi na fakt, że podatek od wartości dodanej stale wzrasta i w coraz większej liczbie krajów zbliża się do górnej granicy uzgodnionej skali.
Taki rozwój nie jest dziełem przypadku.
Jest on bezpośrednim wynikiem niekontrolowanej konkurencji podatkowej na jednolitym rynku wewnętrznym.
Powinno to już nas skłonić do myślenia, że tendencja wzrostowa podatków od osób prawnych w UE znacznie przysłania podatki w całej OECD.
Oznacza to, że stopy opodatkowania w UE obniżyły się znacznie bardziej niż w OECD jako całości.
Pokazuje to także wyraźnie, że wiele przypadków presji, jakie wywiera globalizacja, na które jest tak wiele skarg, nie urzeczywistnia się tutaj, ale że są to przypadki presji tworzone w ramach UE, a zatem także przykłady presji, które bardzo łatwo można byłoby przezwyciężyć, gdyby istniała taka wola.
Bardzo stosownie moje pierwotne sprawozdanie zawierało wezwanie nie tylko do wprowadzenia wspólnej jednolitej podstawy opodatkowania osób prawnych, którą ono oczywiście wspiera, ale także minimalnych stawek opodatkowania w całej UE w zakresie zysków osób prawnych, które nie powinny być już przekraczane przez żaden kraj.
Tylko minimalne stawki tego rodzaju umożliwiają w rzeczywistości zatrzymanie trendu wznoszącego w zakresie podatków od spółek.
Moje sprawozdanie zawierało wezwanie do wyższego opodatkowania w całej UE aktywów i transakcji finansowych, wezwanie do wyraźnego obniżenia stawek podatkowych od dochodów od przedstawicieli klas niższej i średniej, a wreszcie do odwrócenia zgubnego trendu przenoszenia w coraz większym stopniu podatków bezpośrednich w na podatki pośrednie i ponownego wywołania tendencji wzrostowej.
Niestety po głosowaniu Komisji Gospodarczej i Monetarnej tylko część tych wezwań została utrzymana.
Natomiast moje sprawozdanie jest niczym pieśń pochwalna dla konkurencji podatkowej, kompletnie ignorując zgubne konsekwencje tej rzekomo zdrowej konkurencji podatkowej dla strony dochodowej budżetów UE, a w związku z tym dla sytuacji, w której znajdują się także miliony Europejczyków.
Takie zmiany sprawiły, że moje sprawozdanie niestety bardzo wyraźnie wykazuje, czyje interesy są bliskie sercu większości członków Komisji Gospodarczej i Monetarnej, a zwłaszcza tych jej członków, którzy pochodzą z Grupy Porozumienia Liberałów i Demokratów na rzecz Europy i Grupy Europejskiej Partii Ludowej (Chrześcijańskich Demokratów) i Europejskich Demokratów, ponieważ jest oczywistym, kto korzysta z przeważających w UE systemów podatkowych.
Ponownie przedkładamy nasze najważniejsze wnioski jako poprawki na sesji plenarnej.
Jeśli nie uda im się uzyskać większości głosów także tutaj, moja grupa będzie głosować przeciwko sprawozdaniu.
Inna polityka podatkowa w UE, która minimalizuje społeczne kontrasty zamiast stale je wzmacniać - jak to czyni obecna polityka podatkowa - byłaby rzeczywiście możliwa i byłaby pilnie pożądana.
Oznaczałoby to jednak, że przeważająca polityka prowadzona przez Komisję Europejską, a także poszczególne państwa członkowskie polegałaby w rzeczywistości na uwzględnianiu interesów większości Europejczyków, zgodnie z ich wiodącą zasadą, zamiast służyć jak dotychczas jako wykonawca interesów elity społeczeństwa.
Doprowadziłoby to do jeszcze większej presji parlamentarnej i pozaparlamentarnej.
Będziemy nadal przeciwstawiać się tej presji, tak aby ewentualna niewysłowiona retoryka relacji, które są pod względem społecznym nie do zaakceptowania - a która charakteryzuje większość sprawozdań i obecnie jest także widoczna w sprawozdaniu w sprawie opodatkowania - nie była już w stanie zdobyć także większości głosów tej Izby.
komisarz. - Panie przewodniczący! Jestem naprawdę zadowolony, że mogę przedyskutować z państwem uwzględnienie polityki podatkowej i celnej w strategii lizbońskiej.
Jednym z najważniejszych priorytetów Unii Europejskiej jest poprawa jej konkurencyjności, jednocześnie zachowując jej model społeczny.
Polityka podatkowa ma do odegrania ważną rolę w zakresie osiągnięcia celów dotyczących wzrostu i zatrudnienia.
Z zadowoleniem przyjmuję zasadniczy przekaz pani sprawozdania, który jest jedną z form wsparcia dla inicjatyw Komisji w dziedzinie podatków.
W szczególności zachęca ono do czynienia większych wysiłków w zakresie wspólnej jednolitej podstawy opodatkowania osób prawnych (CCCTB), wniosku dotyczącego systemu pilotażowego w zakresie opodatkowania państwa macierzystego, prowadzenia strategii w celu zapewnienia lepszej koordynacji systemów podatkowych państw członkowskich, w szczególności w zakresie opodatkowania niezrealizowanych zysków kapitałowych w przypadku zmiany siedziby lub miejsca zamieszkania dla celów podatkowych i transgranicznego wyrównywania strat przedsiębiorstwa, podejmowania prac przez wspólne forum cen transferowych, wspiera strategię mającą na celu zwalczanie oszustw podatkowych, pakiet VAT, obniżone stawki podatku VAT na usługi pracochłonne i opodatkowanie środowiskowe.
Wszystkie te kwestie są niezmiernie ważne.
Stanowią one trzon podejścia Komisji do polityki podatkowej i wiele z nich było już dyskutowanych w kilku komisjach Parlamentu Europejskiego.
Oczywistym jest, że spółki europejskie zasługują na system opodatkowania od osób prawnych dostosowany do stopnia ich aktualnej i potencjalnej integracji na szczeblu prowadzonej przez nie działalności transgranicznej w Europie.
Jest to jedna z kluczowych kwestii ich przyszłej konkurencyjności.
Zasadnicze znaczenie ma również to, aby inne przeszkody w zakresie podatków pośrednich zostały rozwiązane poprzez koordynację, nie tylko poprzez kosztowne rozstrzyganie sporów.
Jest tylko jeden aspekt sprawozdania, którego nie mogę poprzeć.
Jest to ustęp 17 tego sprawozdania, a wersji aktualnej, w którym wezwano do odrzucenia strategii nakierowanej na ustalenie minimalnej stawki podatku na szczeblu Wspólnoty i zamiast niej przyjęcia ogólnego kodeksu postępowania.
Dyskutowaliśmy nad tymi kwestiami, zajmując się wnioskiem w sprawie opodatkowania alkoholu i z całym należnym szacunkiem muszę powiedzieć, że Komisja nie zmieniła zdania.
Prawodawstwo wspólnotowe w zakresie podatku akcyzowego ma co do zasady ważną rolę do odegrania w celu zmniejszenia zakłóceń na rynku wewnętrznym, w celu ochrony zdrowia publicznego oraz dostosowania struktur konsumpcji do bardziej zrównoważanego pod względem środowiskowym zachowania.
Komisja stanowczo uważa, ze stawki minimalne są konieczne do właściwego funkcjonowania rynku wewnętrznego poprzez zapewnienie państwom członkowskim bezpiecznej sieci, co zachęca wszystkie państwa członkowskie do rzeczywistego stosowania podatku akcyzowego i że stawki mają znaczenie.
Mam nadzieję, że złożona poprawka, której celem jest zmiana ustępu 17, zostanie poparta przez większość posłów.
Chciałbym zakończyć trzema informacjami.
Po pierwsze, wszyscy państwo wiedzą, że bardzo ciężko pracujemy nad wnioskiem legislacyjnym w sprawie CCCTB, który mam zamiar przedstawić państwu po przerwie letniej w 2008 r.
Po drugie, w dziedzinie podatku VAT, Komisja w pełni popiera prezydencję portugalską w jej wysiłkach czynionych na rzecz osiągnięcia porozumienia w zakresie pakietu VAT, a także na rzecz dokonania znacznego postępu w zakresie szerszej debaty dotyczącej stawek podatku VAT przed końcem tego roku.
Możemy także pracować nad zapewnieniem przyjęcia wniosku na rzecz przedłużenia obowiązywania pewnych odstępstw w nowych państwach członkowskich w zakresie obniżonych stawek podatku VAT.
Ponadto nadal będziemy czynić intensywne wysiłki w celu zwalczania oszustw dotyczących podatku VAT i wkrótce przedłożymy wniosek w sprawie traktowania podatku VAT od usług finansowych, który zapewni sektorowi większą pewność prawa i unowocześnione zasady.
Po trzecie, nadal jesteśmy przekonani do systemu minimalnych stawek podatku akcyzowego w celu zmniejszenia zakłóceń i wspierania uczciwej konkurencji na rynku wewnętrznym, aby przyczynić się do ochrony zdrowia publicznego i środowiska.
w imieniu grupy PPE-DE - Panie przewodniczący! Czasami w tej Izbie możemy rzeczywiście dostrzec polityczne różnice pomiędzy grupami, ale w tej kwestii różnica jest bardzo widoczna, ponieważ nie mogę zgodzić się ze sprawozdawczynią w odniesieniu do kwestii, jakie właśnie podniosła.
Szanuję pracę, jaką wykonała, ale w tej kwestii mamy w pełni odmienne stanowisko co do tego, co powinna czynić Komisja.
Po pierwsze, sprawozdanie to dotyczy strategii lizbońskiej i tego, co powinniśmy uczynić, aby przywrócić europejską ogólną konkurencyjność.
Jest to w rzeczywistości jedyna droga, aby zagwarantować dobrobyt Europie i jej obywatelom.
Bez opodatkowania nie jest to możliwe.
Opodatkowanie odgrywa zasadniczą rolę w tym względzie, prowadząc do konkurencyjności Europy.
Musimy pamiętać, że ogólne poziomy podatków w Europie wciąż sytuują się powyżej średniej OECD.
W celu osiągnięcia niższego poziomu opodatkowania w Europie musimy stworzyć środowisko zachęcającego do inwestycji.
Potrzebujemy większych inwestycji, szybszego wzrostu, i lepiej prosperujących przedsiębiorstw w Europie.
Zdrowa konkurencja podatkowa jest w tym względzie korzystna.
Jest to ekonomiczny, oparty na rynku mechanizm przeciwko niepohamowanym decyzjom politycznym.
Gdybyśmy mieli skuteczną konkurencję podatkową w Europie, rządy nie mogłyby stawiać przeszkód na drodze do jednolitego rynku.
To jest to, czego chcemy: prawdziwy jednolity rynek bez przeszkód pochodzenia podatkowego.
Z drugiej strony nie istnieje dowód, że skuteczna konkurencja podatkowa podkopałaby podstawy opodatkowania.
Całkowity podatek dochodowy pozostał znacząco stabilny, dzięki zwiększeniu aktywności gospodarczej.
Jednakże istnienie 27 różnych systemów podatkowych stwarza problemy, zwłaszcza dla europejskich MŚP, które są tak istotne dla wzrostu.
Zgodnie z badaniem przeprowadzonym przez KE w 2004 r. zachowanie zgodności z przepisami podatkowymi w przypadku MŚP kosztuje je około 2,6% przychodów ze sprzedaży i 31% uiszczonych podatków.
A zatem jedna trzecia wszystkich podatków jest wydawana za zachowanie zgodności z przepisami podatkowymi.
Wysoki udział kosztów zachowania zgodności z przepisami podatkowymi dla małych spółek jest dużą przeszkodą i dlatego musimy uczynić wszystko, co w naszej mocy, aby wezwać do zapewnienia możliwości transgranicznego wyrównywania strat przedsiębiorstwa, uproszczenia procedur celnych, wprowadzenia punktu kompleksowej kontroli w przypadku podatku VAT, projektu pilotażowego "Opodatkowanie według zasad państwa macierzystego” itd.
Popieramy wszystko, co uczyniła Komisja w tym względzie.
Wreszcie, przedstawiciele branży pragną, aby system administracji podatkami był prawidłowo zarządzany i prosty.
Musimy rozwiązać problemy cen transferowych, wyrównywania strat w całej UE i unikania podwójnego opodatkowania, a także obniżyć nasze koszty zachowania zgodności z przepisami podatkowymi.
Z zadowoleniem przyjmujemy wniosek dotyczący wspólnej jednolitej podstawy opodatkowania osób prawnych (CCCTB) i fakt, że Komisja jest stanowcza i opracowała wniosek w sprawie CCCTB, ponieważ wyrównywanie strat jest tylko rozwiązaniem tymczasowym.
Wreszcie, potrzebujemy jednolitej podstawy opodatkowania osób prawnych.
w imieniu grupy PSE. - (EL) Panie przewodniczący, panie komisarzu! Pani Wagenknecht wyszła z inicjatywą opracowania sprawozdania, które jest dowodem odwagi politycznej, aby naświetlić wymiar redystrybucyjny i społeczny polityki podatkowej.
Dokument ten jest jednym z najważniejszych dowodów wykazujących, że debata dotycząca polityki podatkowej może stać się debatą ogólnoeuropejską.
Zobowiązanie do spełnienia celów lizbońskich, postanowień Paktu na rzecz stabilności i wzrostu, obowiązek zarządzania dochodami i redystrybucji dochodów z podatków, tak aby spełniały one cele spójności i rozwoju oraz ukończenie ustanawiania rynku wewnętrznego - wszytko to jest wystarczającym dowodem celu politycznego.
Polityka podatkowa prowadzona przez państwa członkowskie nie może już być oparta wyłącznie i jedynie na kryteriach narodowych: dialog dotyczący opodatkowania staje się konieczny do wspierania większej koordynacji podatkowej w całej Europie.
Biorąc pod uwagę ten dialog, który umożliwił znaczną współpracę pomiędzy sprawozdawcami pomocniczymi wszystkich grup politycznych, skoncentrowaliśmy się na następujących kwestiach o zasadniczym znaczeniu.
Po pierwsze, w odniesieniu do konkurencji podatkowej, nie uważamy, że celem powinno być ograniczenie zasady konkurencji podatkowej, ponieważ byłoby to równoznaczne z cenzurowaniem polityki prowadzonej przez niektóre państwa członkowskie.
Ze względu na brak wspólnych przepisów dotyczących polityki podatkowej, konkurencja podatkowa dzięki oferowaniu niskich stawek podatkowych stwarza problemy.
Dotyczy do także innych sektorów runku wewnętrznego, jednakże konkurencja podatkowa może zapewnić konkurencyjność i poprawić wydajność gospodarek krajowych, a także gospodarki Europy jako całości, pod warunkiem że zostaną wprowadzone przepisy ograniczające szkodliwą konkurencję.
Drugą kwestią, na jakiej się skupiliśmy była relacja pomiędzy opodatkowaniem bezpośrednim i pośrednim.
W państwach członkowskich ostatnio zaobserwowano trend w kierunku wzrostu podatków pośrednich, w większości przypadków w celu pokrycia deficytu fiskalnego.
Stanowi to jednak ciężar dla konsumentów, a rynek pozostaje poza kontrolą.
Celem tego sprawozdania jest znalezienie środków bezpieczeństwa ułatwiających wyważone połączenie podatków pośrednich i bezpośrednich.
Popieramy rewizję systemu podatku VAT i specjalne podatki konsumpcyjne.
Nie powinno to oznaczać, że zostają one zastąpione przez kodeks postępowania niewiążący wszystkich państw członkowskich.
Panie komisarzu! Jesteśmy świadomi wysiłków Komisji i istniejących problemów ECOFIN.
Niemniej jednak jako posłowie do Parlamentu Europejskiego musimy przede wszystkim ściśle współpracować z parlamentami krajowymi w celu prowadzenia debaty na temat tej ważnej polityki podatkowej.
w imieniu grupy ALDE. - (LT) Ja także chciałabym podkreślić znaczenie tego sprawozdania jako strategicznego kierunku, w którym powinniśmy podążać w ramach reform dotyczących gospodarek Unii Europejskiej.
Niestety przedstawicieli Portugalii nie ma z nami dzisiaj, kiedy dyskutujemy nad tą bardzo ważną kwestią.
Jakie są główne kwestie naszego sprawozdania?
Głównym aspektem jest to, że w świetle zmian w zakresu otoczenia gospodarczego musimy przeprowadzić przegląd nie tylko naszych planów i przedsięwzięć, ale także instrumentów naszej polityki podatkowej.
Odwołując się do strategii lizbońskiej zazwyczaj mówimy o polityce w zakresie wydatków; bardzo rzadko rozważamy politykę podatkową.
Jeśli nie będziemy przywiązywać wagi do polityki podatkowej nie będziemy w stanie osiągnąć celów lizbońskich.
Jakie kwestie należy rozpatrzyć?
Przede wszystkim konieczne jest przeanalizowanie sposobów dystrybucji ciężarów podatkowych pomiędzy producentem i konsumentem.
Ponadto nie możemy pomijać faktu, że jest jeszcze jedna grupa ludzi - grupa tych, którzy żyją z dochodu z kapitału.
Nazywa się to inwestycjami niepublicznymi.
Jak rozdzielamy ciężary podatkowe?
Jest to jedno z wyzwań, jakie przynosi nowe środowisko gospodarcze.
Inną bardzo ważna kwestią jest: w jaki sposób wspieramy reformy strukturalne?
Reformy strukturalne nie mogą być wdrożone bez stworzenia nowych przedsiębiorstw, ponieważ ludzie nie są w stanie porzucić ich obecnych stanowisk pracy dla nowych miejsc pracy, co może prowadzić do społecznego niezadowolenia.
Nowe przedsiębiorstwa mogą być stworzone tylko dzięki zapewnieniu korzystnych warunków opodatkowania.
Jest to jeden z głównych aspektów naszego dokumentu.
Kwestią, jaką należy rozpatrzyć, jest to, jaki poziom koordynacji polityki podatkowej pomiędzy państwami członkowskimi jest potrzebny.
Popieramy konkurencyjne podatki, ale nie popieramy idei wprowadzenia stawek minimalnych.
Z tego względu, że każdy kraj posiada swą własną specyficzną strukturę gospodarczą oraz krajową politykę w zakresie wydatków.
Polityka podatkowa musi być zgodna z polityką w zakresie wydatków, ale zdecydowanie popieramy koordynację polityki w zakresie podstawy opodatkowania i wpieramy Komisję w tym względzie.
w imieniu grupy Verts/ALE. - (DE) Panie przewodniczący! Zdecydowanie zgadzam się z panią Kauppi.
Brak porozumienia pomiędzy grupami w Parlamencie Europejskim w zakresie polityki podatkowej staje się coraz wyraźniejszy.
Musimy zwrócić baczniejszą uwagę na tę debatę w ciągu kolejnych kilku miesięcy.
Chciałbym podziękować sprawozdawczyni i sprawozdawcy pomocniczemu za znaczący wysiłek, jaki uczynili w celu właściwego opracowania tego sprawozdania.
Właściwego - ale nie dla nas.
Jako grupa nie jesteśmy w stanie zaakceptować tego sprawozdania w jego wersji końcowej.
Ma ono pewne pozytywne aspekty, na przykład opisuje i żąda uczynienia znacznego kroku w kierunku ustanowienia wspólnej jednolitej podstawy opodatkowania osób prawnych.
Jest to bardzo ważny krok.
Jednakże muszą mu towarzyszyć podobnie wyraźne deklaracje dotyczące harmonizacji minimalnych stawek opodatkowania, ponieważ w przeciwnym wypadku doprowadzi to do niekontrolowanej konkurencji podatkowej, zwłaszcza w tym zakresie.
Dostrzegamy także problemy w odniesieniu do art. 17, w którym komisja niefortunnie wyraźnie oświadczyła, że opowiada się przeciwko minimalnym stawkom podatku akcyzowego.
Jest to także niestety zgodne z głosowaniami przeprowadzonymi w ubiegłych tygodniach, i nad tym ubolewamy.
Popieramy tutaj grupę.
Uważamy, że musimy osiągnąć harmonizację w zakresie europejskiego podatku akcyzowego i że ta harmonizacja musi być wzmocniona, ponieważ w przeciwnym razie będziemy mieć niekontrolowaną konkurencję podatkową w zakresie podatku akcyzowego.
Uważamy także, że za mało zostało powiedziane na temat zmian klimatycznych i opodatkowania ekologicznego.
W tym zakresie także nie zgadzam się ze sprawozdawczynią.
Uważam, że opodatkowanie ekologiczne jest ważnym instrumentem podjęcia wyzwań związanych ze zmianami klimatycznymi.
Musimy czynić wiele więcej w tym zakresie.
Myślę jednak, że podejście zakładające skoncentrowanie się w tym zakresie na energii jądrowej lub na "czystych” formach energii, jest błędne.
Ważne jest, aby zdecydowanie skupić się na ograniczeniu zużycia energii oraz efektywności energetycznej.
To są ważne odpowiedzi.
Przyglądając się wyzwaniom, jakie przed nami stoją w zakresie odnawiania budynków i w dziedzinie transportu, wydaje się, że możemy rzeczywiście osiągnąć cel ustanowiony w Kioto w zakresie ograniczenia zużycia energii, jeśli uczynimy znacznie więcej w tym zakresie.
Polityka podatkowa może być ważnym wkładem na rzecz osiągnięcia większego ograniczenia zużycia energii oraz większej efektywności energetycznej oraz na rzecz rzeczywistego podjęcia wyzwań, jakie stawiają zmiany klimatyczne.
Niestety, sprawozdanie to nie odzwierciedla tego stanowiska.
Jak już ogłosiłem, w związku z tym nie będziemy głosować za przyjęciem tego sprawozdania.
w imieniu grupy GUE/NGL. - (FI) Panie przewodniczący, panie komisarzu! Nasza grupa popiera poglądy pani Wagenknecht w tej kwestii, nawet jeśli są one sprzeczne z opiniami większości komisji.
Unia Europejska w 2010 r. nie będzie światową wiodącą gospodarką opartą na wiedzy i technologii.
To, że cel wyznaczony w strategii lizbońskiej jest nie do osiągnięcia, nie jest jednak spowodowane systemami podatkowymi, które stale były reformowane w sposób, który sprzyja dużym spółkom.
Duże spółki wybierają ceny transferowe i opodatkowanie ich kapitału w państwie macierzystym jako opcje umożliwiające im uniknięcie podatku.
Pomagają im w tym raje podatkowe i ośrodki finansowe offshore (OFC) działające w państwach członkowskich UE, plamiąc moralny krajobraz UE.
Według sprawozdawczyni, Komisja w swym komunikacie nie uwzględnia skutków opodatkowania dla dystrybucji dochodu.
System podatków liniowych, który stosują niektóre państwa członkowskie, są korzystne dla tych, którzy uzyskują wysokie dochody, podczas gdy progresywne opodatkowanie dochodu wspiera równość społeczną.
Strategia lizbońska nie może być wdrażana w sposób, który będzie redukował, w oparciu o finansową podstawę, dobrobyt społeczny i który będzie karygodnie niesprawiedliwy.
w imieniu grupy IND/DEM. - Panie przewodniczący! W sprawozdaniu stwierdzono, że jest ono wkładem, ale jest ono raczej receptą, receptą na harmonizację jeszcze znaczniejszego opodatkowania, które, cytuję tutaj sprawozdanie: "27 różnych systemów podatkowych” stanowi "przeszkodę”: "koordynacja polityki podatkowej państw członkowskich”; "wzywa państwa członkowskie do ... zapewnienia bardziej sprawiedliwego rozłożenia ciężarów podatkowych”; "wspiera” Komisję w jej staraniach mających na celu podporządkowanie "polityki podatkowej ... celom w dziedzinie środowiska naturalnego”; "podniesienie podatków na paliwo”; "utworzenie ogólnoeuropejskiej ... podstawy opodatkowania osób prawnych”.
W skrócie, jest to powrót do nieskutecznej polityki z lat 70.
W każdym razie nawet Brytyjczycy nie potrafią prawidłowo jej prowadzić na całym terytorium naszego kraju.
Północ jest odmienna od południa, Walia i Szkocja różnią się od południowego-wschodu - i tak było za rządów Gordona Browna jako kanclerza przez 10 lat.
Z pewnością, słuchał go pan; przede wszystkim tak było w Lizbonie w ubiegłym tygodniu, kiedy jako premier pozwolił mu pan utrzymać ograniczenia, nie było tak?
Czy tak było?
Następnie w sprawozdaniu jest mowa o "koordynacji systemów podatków bezpośrednich na szczeblu UE”.
W Wielkiej Brytanii, myśleliśmy, że obiecano nam, że zharmonizowane podatki, zwłaszcza podatki dochodowe, nigdy nie zostaną wprowadzone.
Obecnie, teraz ta kwestia znajduje się w sprawozdaniu.
Przypomina to traktat reformujący.
Gordon Brown wciąż powtarza, że to nie jest konstytucja, podczas gdy wszyscy liderzy UE mówią, że tak jest: Valéry Giscard d'Estaing, José Luis Rodriguez Zapatero, Angela Merkel, nawet nasz przewodniczący powiedział tak w tej Izbie przed chwilą.
A zatem dlaczego nie pozwolicie Gordonowi Brownowi powiedzieć prawdy społeczeństwu brytyjskiemu?
Ujednolićcie ten przekaz!
To o czym obecnie mówię to jest harmonizacja.
Jednakże nie ośmielicie się powiedzieć tego społeczeństwu brytyjskiemu, ponieważ gdyby dowiedzieli się całej nagiej prawdy, sprzeciwią się, występując z UE, zabierając ich roczny wkład do budżetu UE w wysokości 18 miliardów euro, pochodzących z pieniędzy podatników.
Jaka jest zatem cena zharmonizowanych podatków?
w imieniu grupy ITS. - (RO) Znaczenie dokonania przeglądu wkładu, jaki może zapewnić polityka podatkowa i celna na rzecz rozwoju strategii lizbońskiej nie może być kwestionowane.
Dlatego też, ale nie tylko z tego względu, cel dokumentu, jaki dzisiaj analizujmy, czyli sprawozdania Wagenknecht, aby dokonać oceny wkładu polityki stosowanej w wyszczególnionych obszarach na rzecz osiągnięcia celów strategii lizbońskiej, jest pozytywny.
Nie mogłoby być inaczej, ponieważ strategia lizbońska określa wspaniałe cele, takie jak wspieranie wzrostu gospodarczego i opracowanie rodzajów polityki, które umożliwiłyby spółkom europejskim stworzenie większej ilości miejsc pracy o lepszej jakości.
Niemniej jednak czytając to sprawozdanie, byłem zdziwiony, jako obywatel kraju, który niedawno przystąpił do UE, gdyż dokument ten sprawia wrażenie, jakby uwzględniał tylko Unią, w skład której wchodzą z gospodarki rozwinięte, lub raczej Unią z jednakowo rozwiniętymi gospodarkami, co nie jest prawdą.
Jest bardzo prawdopodobne, że niektóre proponowane środki nie przyniosą korzystnych skutków dla mniej rozwiniętych gospodarek, biorąc pod uwagę, że ogólne przepisy dotyczące jednolitego konkurencyjnego rynku sprzyjają silnym gospodarkom, ze szkodą dla słabszych.
Ze względu na brak czasu nie będę pogłębiał tego tematu, ale uważam, że aby sprawozdanie to miało korzystne skutki dla gospodarek wszystkich 27 krajów, a nie 25, jak wyszczególniono w tekście, konieczne jest przeprowadzenie przeglądu porównawczego i, w oparciu o wyniki, przyjęcie zestawu działań, które stworzyłyby jednakowe warunki dla osiągnięcia skutków proponowanych w sprawozdaniu.
w imieniu grupy UEN. - Panie przewodniczący! Sprawozdanie, nad którym dzisiaj debatujemy, ponownie dowodzi silnego ataku na państwa członkowskie, które wprowadziły skuteczne systemy opodatkowania osób prawnych według niskich stawek.
Nie zgadzam się, że stosowanie niskich stawek podatkowych do osób prawnych prowadzi do niesprawiedliwej konkurencji podatkowej.
Uważam, że zagwarantowanie konkurencyjności stanowi zasadniczy element politycznej kombinacji w pełni funkcjonującego jednolitego rynku.
Gdzie jest dowód Komisji, że CCCTB nie będzie szkodliwy dla konkurencyjności UE?
Gdzie jest dowód, że będzie korzystny dla jej konkurencyjności?
Dlaczego kraje stosujące niskie stawki podatkowe, o niskiej stopie bezrobocia i wysokiej stopie wzrostu, są atakowane przez Komisję?
Nie rozumiem tego.
Jest absolutnie groteskowe, że Komisja mówi, że określenie podstawy opodatkowania nie doprowadzi do określenia stawki podatku, ponieważ tak właśnie już mówią większe państwa członkowskie.
Nie zapobiegnie to żadnemu rodzajowi kontroli.
Próby czynione przez większe państwa członkowskie, aby opakować harmonizację podatków w kolorowy papier CCCTB nie zostaną przyjęte w Irlandii i innych państwach członkowskich.
Faktem jest, że Irlandia, ani jakiekolwiek inne państwo członkowskie, nie ma prawa odgrywać roli w określaniu stawek podatkowych w innym państwie członkowskim.
Jedność Europy nie zostaje podważona poprzez różnorodność polityk podatkowych; to raczej konkurencyjność UE zostaje podkopana przez niewłaściwe polityki podatkowe.
Stanowczo uważam, że najlepszym działaniem, jakie może podjąć w tym zakresie UE jest wspieranie konkurencji podatkowej, a nie harmonizacji podatkowej.
Jak to się stało, że kraj taki jak Irlandia, i inne państwa członkowskie, które radykalnie zmieniły swe polityki podatkowe i stały się dobrze prosperującymi gospodarkami, teraz są atakowane?
Jaka będzie atrakcyjność kraju takiego jak Irlandia, panie komisarzu, jeśli wprowadzimy ten system i ewentualnie wprowadzimy harmonizację podatkową?
Ponieważ to jest dokładnie to, co zakłada to sprawozdanie, i w wyniku wprowadzenia tego systemu podatki mogą tylko wzrosnąć.
Już zostało powiedziane przez osoby z Komisji, że chcą, aby system podatkowy znajdował się mniej więcej w pośrodku tego, co jest w tym momencie, czyli aby stawka podatkowa wynosiła około 20%.
Jaka będzie atrakcyjność Irlandii i innych krajów peryferyjnych?
Brak byłoby atrakcyjności, tylko wysokie bezrobocie w długim ....
(Przewodniczący wyłączył mikrofon)
Panie przewodniczący! W sprawozdaniu, nad którym dzisiaj debatujemy w Parlamencie, stwierdzono, że konkurencja podatkowa w UE doprowadziła i nadal prowadzi, do zysków ekonomicznych w całej UE za pośrednictwem dynamicznego środowiska korporacyjnego.
CCCTB mógłby równie łatwo prowadzić do zmniejszenia konkurencyjności UE i moim zdaniem nie powinien być popierany.
UE musi reagować na wciąż zmieniającą się gospodarkę światową.
Nowoczesne gospodarki konkurencyjne muszą być elastyczne, aby spełniać zmieniające się wymogi nowych produktów i usług.
CCCTB podkopie tę elastyczność z wielu powodów.
Wspólna dla całej UE jednolita podstawa opodatkowania osób prawnych będzie nieelastyczna i ograniczy indywidualną zdolność kraju do decydowania w zakresie jego własnej strategii podatkowej, opartej na jego szczególnych uwarunkowaniach.
Zwolennicy CCCTB twierdzą, że każde państwo członkowskie zachowa swą swobodę określenia krajowej stawki podatkowej - ale czy rzeczywiście?
Czy CCCTB nie jest niepozornym początkiem wielkich zmian?
Gdyby CCCTB był rozwiązaniem dobrowolnym, zwyczajnie zwiększałby liczbę podstaw opodatkowania dostępnych dla spółek i czyniłby system jeszcze bardziej skomplikowanym.
Krajowe prawo podatkowe zapewnia przedsiębiorstwom pewność.
System, który jest stosowany w wielu państwach członkowskich może prowadzić do powstania różnić w zakresie sposobu interpretowania przepisów, prowadząc do powstania niepewności dla przedsiębiorstw.
W pozostałym czasie, z którego mogę skorzystać, chciałbym po prostu podnieść kilka zasadniczych kwestii.
Po pierwsze opodatkowanie wchodzi w zakres suwerenności krajowej każdego państwa członkowskiego.
Prawo wyboru poziomu wydatków publicznych i finansowania tych wydatków jest podstawową funkcją krajowego procesu demokratycznego.
Konieczne jest chronienie polityki podatkowej w zakresie wynagradzania przedsiębiorstw i tworzenia miejsc pracy oraz stymulowania wzrostu gospodarczego.
Jednolita podstawa opodatkowania wyeliminowałaby elastyczność.
Nie ma dowodu, że wspólna jednolita podstawa opodatkowania osób prawnych poradzi sobie z takimi kwestiami jak konkurencyjność, koszty dostosowania się przez spółki do przepisów podatkowych, ceny transferowe itp.
Nie ułatwi ona kwestii podatkowych UE, ponieważ proponowany tzw. "system opcjonalny” doda kolejną warstwę, jak właśnie powiedziałem.
Harmonizacja podstawy opodatkowania prowadziłaby do powstania presji wywieranej na krajowe stawki podatkowe.
Taka harmonizacja tylko zwiększy atrakcyjność lokalizacji znajdujących się poza UE dla prowadzenia działalności przez przedsiębiorstwa.
Kodeks postępowania dotyczący opodatkowania przedsiębiorstw zajął się problemem szkodliwej konkurencji podatkowej.
Różne stawki podatkowe w państwach członkowskich UE są szkodliwe.
Chciałbym wezwać pana komisarza, by kiedy będzie przedstawiał te wnioski, jak zasugerował, w przyszłym roku, zechciał to uwzględnić.
Państwa członkowskie takie jak Irlandia już dały ....
(Przewodniczący wyłączył mikrofon)
(FR) Panie przewodniczący, panie komisarzu, panie i panowie! Najpierw chciałabym podziękować sprawozdawczyni za jakość pracy, jaką wykonała oraz jej wysiłki, jakich dołożyła, aby opracować ten dokument, który niestety nie wydaje się w pełni usatysfakcjonowana.
Opodatkowanie jest z pewnością istotnym uzupełnieniem rzeczywistego rynku wewnętrznego, jeśli chcemy, aby rynek był czymś więcej niż strefą wolnego handlu, w której każda forma opodatkowania i dumpingu społecznego jest dozwolona.
Zakończenie tworzenia rynku wewnętrznego wymaga zatem harmonizacji pewnych przepisów dotyczących opodatkowania, a przede wszystkim wymaga utworzenia wspólnej jednolitej podstawy opodatkowania osób prawnych.
Sprawozdanie, jakie mamy przed nami, umożliwia to i jestem z tego zadowolony.
Zauważam, że wiele kolegów posłów bardzo stanowczo sprzeciwia się temu planowi, w imię tego, co nazywają "uczciwą” konkurencją.
Osobiście uważam, że wolna, niezakłócona konkurencja - a nie jestem zapamiętałym zwolennikiem tego rodzaju konkurencji - wymaga pewnej przejrzystości w zakresie przepisów.
Jestem zdziwiony, że kraje, które korzystały ze znacznych środków z Unii Europejskiej, w imię solidarności, całkowicie odrzucają te środki, które byłyby istotnym krokiem naprzód w zakresie solidarności, konkurencji i przejrzystości.
Opodatkowanie jest także wspaniałym narzędziem, które UE musi wykorzystać, jeśli ma zamiar wdrożyć wybrane strategie, ponieważ nie posiada ona tak wielu narzędzi.
Może to mieć pozytywny wpływ na czyste energie lub osiągnięcie ....
(Przewodniczący wyłączył mikrofon)
(SV) Panie przewodniczący! Na sprawozdanie to znaczy wpływ wywarł kompromis osiągnięty pomiędzy grupą PPE-DE a grupą ALDE.
Uważam, że jest to bardzo wyważone sprawozdanie.
Uprawnienia państw członkowskich w zakresie polityki podatkowej są ustalone, podczas gdy jest wiele podatków, które mogłyby korzystać z większej koordynacji w ramach UE.
W pierwotnej wersji wniosku sprawozdawczyni była mowa o ścisłej koordynacji w położeniem silnego nacisku na wyższe poziomy redystrybucji.
W taki sposób nie można zapewnić wzrostu gospodarczego Europy oraz tworzenia nowych miejsc pracy.
W zglobalizowanym świecie w którym żyjemy, Europa nie potrzebuje wyższych podatków.
Myślę natomiast, że my - żyjąc w krajach o wysokich podatkach - musimy analizować inne modele, takie jak podatki liniowe.
Ogólnie podatki powinny być obniżane w przypadku pracy i podwyższane w przypadku szkodliwej konsumpcji.
Na przykład, powinny być wprowadzone szkodliwe podatki związane z ochroną środowiska naturalnego, a także, na przykład, rozsądny podatek akcyzowy od alkoholu i wyrobów tytoniowych, jak powiedział pan komisarz.
Tutaj w UE musimy być zdolni do działania w większym porozumieniu.
Jest to kwestia wrażliwa politycznie - słyszeliśmy to tutaj i jestem tego w pełni świadomy - ale niemniej jednak jest to moim zdaniem konieczne.
Jeśli mamy stawić czoło wyzwaniom w zakresie zmian klimatycznych i energii, wobec jakich stoimy, byłoby nieodpowiedzialne z naszej strony wykluczenie kontrolowania instrumentów podatkowych.
Możliwe jest osiągnięcie wysokiego wzrostu, z wysokimi podatkami środowiskowymi i od energii, a jednocześnie obniżenie ogólnych ciężarów podatkowych.
Ci, którzy mają wątpliwości, mogą przyjrzeć się polityce prowadzonej przez centroprawicowy rząd w moim kraju, Szwecji, jeśli mogę pozwolić sobie na szczyptę patriotyzmu pod koniec debaty.
Panie przewodniczący!
Panie Komisarzu! Zabierając głos w debacie poświęconej wpływowi polityki podatkowej i celnej na realizację strategii lizbońskiej chcę zwrócić uwagę, że niektóre sugestie dotyczące systemów podatkowych państw członkowskich zawarte w sprawozdaniu pani poseł Sahry Wagenknecht nie będą wpływały pozytywnie na wzrost gospodarczy i zatrudnienie w krajach Unii Europejskiej.
Po pierwsze, przeciwdziałanie konkurencji podatkowej i próby ujednolicenia rozwiązań w zakresie podatku dochodowego od osób prawnych są sprzeczne z zasadą suwerenności podatkowej państw członkowskich Unii Europejskiej.
Po drugie, obniżanie stawek podatku dochodowego od osób prawnych i jednoczesna likwidacja ulg w tym podatku nie tylko nie powoduje spadku dochodów budżetowych z tego tytułu, ale wręcz przeciwnie wyraźnie je zwiększa.
Potwierdza to przykład mojego kraju - Polski, gdzie wyraźnie zmniejszono stawkę podatku dochodowego od osób prawnych a wpływy z tego podatku z roku na rok są wyższe.
Wreszcie po trzecie, w tej sytuacji zawarte w sprawozdaniu sugestie dotyczące koordynacji i systemów podatkowych w tym także podatków bezpośrednich uważam za działania niebezpieczne, na pewno niesłużące realizacji celów strategii lizbońskiej.
(HU) Dziękuję, panie przewodniczący.
O czym tutaj rozmawiamy?
Jedną z kluczowych kwestii jest to, czy jesteśmy przygotowani - w znaczeniu konkurencji - na zewnętrzną konkurencję podatkową, innymi słowy na konkurencję podatkową pochodzącą z zewnątrz Unii Europejskiej, i czy nie powinniśmy poszukać kozłów ofiarnych w ramach Unii Europejskiej.
W przeciwnym razie, jak już wielu moich kolegów powiedziało, kapitał zostanie przeniesiony poza UE.
Co do czego zgadzamy się w ramach tej polityki podatkowej?
Zgadzamy się co do tego, że powinna ona ułatwić tworzenie miejsc pracy, innymi słowy będzie wspierać zatrudnienie; zgadzamy się co do tego, że powinniśmy pomóc małych i średnim przedsiębiorstwom, ponieważ umożliwią one ludziom pozostać tam, gdzie są, stabilizują finanse rodzinne, a także stworzą nowe miejsca pracy.
Zgadzamy się także co do środków polityki społecznej, które pomogą stawić czoło wyzwaniu demograficznemu w Unii Europejskiej.
Co do czego się nie zgadzamy?
Nie zgadzamy się co do nadmiernego opodatkowania w dziedzinach związanych ze zdrowiem, środowiskiem i polityką społeczną zamiast prowadzenia polityki antyinflacyjnej i dążenia do właściwego podjęcia wyzwań z zakresu konkurencji.
Inną kwestią, o jakiej musimy pamiętać, to ta, że Unia Europejska poszerza się i staje się coraz bardziej różnorodna.
Oczekujemy, że każdy kraj będzie utrzymywał dyscyplinę budżetową w zakresie niezależnej polityki podatkowej, ale jednocześnie chcemy zminimalizować instrumenty stosowane w tym zakresie.
O ile konwergencja jest naszym najważniejszym celem, na przykład w zakresie podatków pośrednich, takich jak podatek akcyzowy, jeśli mamy osiągnąć jakiś cel, powinniśmy zobowiązywać nie tylko kraje stosujące stawki zbliżone do minimalnych, ale także kraje, które stosują znacznie wyższe stawki.
Dlatego też wielokrotnie proponowaliśmy zastąpienie obecnego podejścia opartego wyłącznie na minimalnej stawce podatku akcyzowego czymś na kształt kodeksu postępowania kierującego państwa członkowskie na tę samą ścieżkę.
W odniesieniu do wspólnej podstawy kapitałowej lub wspólnej podstawy opodatkowania, chciałbym powiedzieć, że gdyby została wprowadzona minimalna stawka byłby to poważny problem w przypadku, gdyby objęło to karanie konkurencyjnych krajów.
Obawiam się także o to, co się wydarzy w odniesieniu do ruchu kapitału w przypadku ustanowienia wspólnej podstawy opodatkowania.
Czy to nie oznacza na przykład, że zyski uzyskiwane z filii w nowych państwach członkowskich będą stale na nowo klasyfikowane w sprawozdaniach jako zyski ze spółki matki zamiast być inwestowane na poziomie lokalnym?
Zwalczanie oszustw także jest bardzo ważne i życzę Komisji powodzenia w tym zakresie.
Jest ona na właściwej ścieżce, ponieważ najważniejsze jest uregulowanie szarej strefy i podjęcie kroków celu zwalczania przestępczości.
Bardzo dziękuję, panie przewodniczący.
Panie Przewodniczący! Głównym celem strategii lizbońskiej jest podnoszenie konkurencyjności gospodarek narodowych.
Wysoka konkurencyjność pozwala przyspieszyć wzrost gospodarczy, tworzyć nowe miejsca pracy i umożliwia sfinansowanie ważnych celów społecznych.
Niestety obecny system podatkowy w państwach Unii nie sprzyja realizacji strategii lizbońskiej.
Obciążenia podatkowe prawa pracy i działalności gospodarczej są zbyt wysokie, stawki podatkowe są nadmiernie zróżnicowane, a przepisy zbyt skomplikowane.
Jednocześnie system podatkowy jest obciążony nadmierną ilością funkcji i zadań - ekonomicznych, fiskalnych, społecznych czy ochrony środowiska.
Aby podatki sprzyjały konkurencyjności muszą przede wszystkim tworzyć bodźce do pracy, do rozwijania działalności gospodarczej i do innowacji.
W tym celu podatki, zwłaszcza bezpośrednie, powinny być ustalane na umiarkowanym poziomie, unikając niepotrzebnego zróżnicowania stawek i nadmiernej progresji.
Ponieważ podatki bezpośrednie wywierają silniejszy, negatywny wpływ na produkcję i zatrudnienie, planując dochody budżetowe należy w większym stopniu wykorzystywać podatki pośrednie.
Odnosząc się do debaty, Panie Przewodniczący, chcę wyrazić niepokój, że zbyt wiele jest w niej ideologii i polityki, a za mało realnej wiedzy ekonomicznej.
Najlepszym przykładem są takie pojęcia, którymi się tutaj posługujemy jak dumping fiskalny czy dumping socjalny.
Nie ma obiektywnego standardu opodatkowania i dlatego nie można stawiać zarzutu o dumping fiskalny tym państwom, które stasują niskie poziomy opodatkowania dla firm.
Panie i Panowie! Przede wszystkim gratuluję posłom z Komisji Gospodarczej i Monetarnej ciężkiej i zasadniczo udanej operacji wprowadzania koniecznych zmian do pierwotnego tekstu, który był oryginalnym wystąpieniem.
Początkowo proponowano nam nie tylko angażowanie Unii Europejskiej w ustalanie zasad opodatkowania firm, ale także podnoszenie tych podatków wbrew tendencjom światowym.
Dobrze, że tego uniknęliśmy.
Z podobnych powodów powinniśmy krytycznie spojrzeć na pozostawione w tekście poparcie dla harmonizacji bazy podatkowej.
Wspólnotowa baza podatkowa jest bowiem takim samym uderzeniem w konkurencję podatkową w Unii ze wszystkimi tego negatywnymi skutkami.
Jej wprowadzenie ograniczy starania państw członkowskich o optymalizowanie opodatkowania przedsiębiorstw wbrew celom z Lizbony.
Politycznie obciąży to Unię, która w imię dobrze pojętego, własnego interesu powinna trzymać się z daleka od wpływania na kształt systemów podatkowych w Europie.
komisarz. - Panie przewodniczący! Ta debata była bardzo interesujący i większość wypowiedzi była wspierająca.
Podobnie jak pan, jestem przekonany, że nasze wysiłki w celu wyeliminowania barier podatkowych na rynku wewnętrznym, powinny być kontynuowane.
Jestem szczególnie wdzięczny za poparcie w zakresie ważnego projektu CCCTB i z niecierpliwością oczekuję na przyszłe sprawozdanie z własnej inicjatywy dotyczące wspólnej podstawy opodatkowania.
W zakresie dotyczącym uwag krytycznych zamierzam wysłać osobisty list do tych szanownych posłów do Parlamentu, którzy wyrazili sprzeciw, co doceniam.
Słusznym byłoby udzielenie im odpowiedzi na piśmie, ponieważ nie chcę zabierać za wiele państwa czasu.
Jestem zadowolony, że większość z państwa podziela moje stanowisko, że polityka podatkowa ma do odegrania ważną rolę w zakresie osiągania wielu celów UE, a w szczególności wzrostu, zatrudnienia, konkurencyjności i zrównoważonego rozwoju.
Dziękuję za państwa uwagę i poparcie.
Debata została zamknięta.
Głosowanie odbędzie się jutro o godz. 12.00.
Panie i panowie! Chciałbym podziękować wielu osobom za to, że przestrzegały wymogów czasowych, a także podziękować każdemu, mam nadzieję, za zrozumienie, które umożliwiło nam zamknięcie debaty pięć minut wcześniej, a w związku z tym umożliwiło nam wysłuchanie każdego, w przeciwieństwie do tego, co ma miejsce w innych przypadkach, kiedy przed ważną debatą lub głosowaniem nie jesteśmy w stanie wysłuchać tego, co mają do powiedzenia nasi koledzy.
Oświadczenia pisemne (art. 142 Regulaminu)
na piśmie. - Wszyscy powinniśmy się zgodzić, że jednoczesne istnienie 27 systemów opodatkowania poważnie szkodzi korzystaniu w pełni z zalet jednolitego rynku.
Ponadto istnieje w istocie prawdziwa możliwość, aby wzmocnić wdrożenie strategii lizbońskiej poprzez opodatkowanie obejmujące całą UE oraz środki celne, które mogłyby uczynić z Unii bardziej atrakcyjnym miejsce do inwestowania i pracy.
W zakresie poszerzania i pogłębiania bardziej konkurencyjnych rynków powinniśmy korzystać z wszystkich dostępnych narzędzi, w tym bardziej sprzyjającej inwestycjom polityki podatkowej i celnej, w celu pobudzenia zatrudnienia, inwestycji w badania i rozwój oraz rozwoju przyjaznych środowisku technologii.
W tym względzie, z wielkiemu zadowoleniem przyjmujemy sprawozdanie z własnej inicjatywy przygotowane przez panią Wagenknecht, którego celem jest ustanowienie koniecznych ram podatkowych w celu zachęcenia do obciążonych ryzykiem i innowacyjnych inwestycji w celu osiągnięcia celów z zakresu zatrudnienia i wzrostu.
Korzyści z uproszczenia i zharmonizowania systemów podatkowych w Unii jako całości są oczywiste, ponieważ nie tylko pomoże to w osiągnięciu celów lizbońskich - poprzez większe zachęty podatkowe do inwestowania - ale także pomoże w osiągnięciu integracji rynku UE poprzez zniesienie pozostałych przeszkód na drodze do ukończenia ustanawiania jednolitego rynku.
(Posiedzenie zostało zawieszone o godz. 09.55 i wznowione o godz.
10.10)
Wyniki nieformalnego szczytu gów państw i szefów rządów (Lizbona, 18-19 października 2007 r.) (debata)
Kolejnym punktem porządku dziennego są oświadczenia Rady i Komisji Europejskiej w sprawie przygotowań do nieformalnego szczytu głów państw i szefów rządów w Lizbonie.
Chciałbym gorąco powitać przewodniczącego Rady UE oraz premiera Portugalii José Sócratesa.
Bardzo gorąco panów witam dzisiaj w Parlamencie Europejskim.
Oczywiście równie gorąco pragnę powitać przewodniczącego Komisji Europejskiej, José Manuela Durão Barroso, i dziękuję mu za jego pracę na rzecz szczytu europejskiego.
Panie i panowie! Zanim otworzę debatę chciałbym - i wcale nie pragnę niczego pominąć - szczerze podziękować prezydencji portugalskiej za jej ogromny wkład i jej sukces osiągnięty w czwartek około 1 w nocy, kiedy to zatwierdziła Traktat o Unii Europejskiej i Traktat o funkcjonowaniu Unii Europejskiej.
Jest to wspaniałe osiągnięcie dla Unii Europejskiej i wspaniałe osiągnięcie dla nas.
W imieniu Parlamentu Europejskiego chciałbym dodać, że bez Parlamentu Europejskiego nie znajdowalibyśmy się obecnie w tym miejscu, w którym się znajdujemy.
Jest to także wspaniałe osiągnięcie dla nas wszystkich, ponieważ Traktat był i jest najwyższym priorytetem dla Parlamentu Europejskiego, jeśli naszym zamiarem jest czynienie postępów i zwycięstwo w zakresie tego Traktatu.
Wraz z tymi gratulacjami dla prezydencji portugalskiej, a także dla Komisji - i widzę tutaj panią komisarz Wallström, która także w znaczącym stopniu przyczyniła się do osiągnięcia tego wyniku, obok przewodniczącego Komisji - wielką radość sprawia mi przekazanie głosu panu przewodniczącemu Rady UE, José Sócratesowi.
Serdecznie witamy w Parlamencie Europejskim.
urzędujący przewodniczący Rady. - (PT) Panie przewodniczący, panie przewodniczący Komisji, panie i panowie! Proszę pozwolić mi zadedykować moje pierwsze wygłoszone dzisiaj słowa pamięci mojego przyjaciela.
Pamięci posła do PE Fausto Correia, który zmarł kilka dni temu.
Umarł w młodym wieku.
Jego śmierć jest oczywiście wielką stratą nie tylko dla Parlamentu Europejskiego, ale także dla Portugalskiej Partii Socjalistycznej.
Fausto Correia był wspaniałą osobą zarówno jako polityk, jak i człowiek.
Wszyscy państwo mieli okazję go poznać.
Był inteligentnym politykiem, otwartym, zawsze zaangażowanym w szlachetne idee europejskie.
Jednakże szczególnie chciałbym podkreślić tutaj jego cechy takie jak wspaniałomyślność, współczucie i tolerancję.
W istocie to nasze cechy jako człowieka nadają znaczenie naszemu życiu politycznemu.
Jego odejście jest dla mnie osobistą stratą, stratą starego przyjaciela, z którym dzieliłem wiele chwil mojego życia i będzie mi go bardzo brakować.
Panie i panowie! Kiedy przedstawiłem trzy miesiące temu program prezydencji portugalskiej tej Izbie, bardzo wyraźnie stwierdziłem, co będzie najważniejszym wyzwaniem - najważniejszym priorytetem - prezydencji portugalskiej: opracowanie i osiągnięcie porozumienia w sprawie nowego Traktatu, kończąc w ten sposób sześcioletni okres impasu w debacie instytucjonalnej, w jakim pogrążona jest Unia Europejska.
W związku z tym dzisiaj z wielką satysfakcją zwracam się do Izby, aby przedstawić porozumienie osiągnięte przez międzyrządową konferencję w dniu 18 października.
Porozumienie stanowiło postawę dla nowego traktatu lizbońskiego.
Traktat zostanie podpisany w dniu 13 grudnia w mieście, którego nazwę nosi.
Prezydencja portugalska rozpoczęła swą działalność od zadania przekształcenia mandatu, jaki odziedziczyliśmy po prezydencji niemieckiej - który był, jak wcześniej stwierdziliśmy szczególnie klarowny i precyzyjny - w celu przekształcenia tego mandatu w nowy Traktat.
To była nasza misja.
Porozumienie, jakie osiągnęliśmy, potwierdza, że metoda i kalendarz prac, jakie określiliśmy na początku naszej prezydencji, były prawidłowe.
Konieczne było - jak powiedziałem państwu na początku prezydencji - wykonanie ogromnej pracy podczas czerwcowego posiedzenia Rady, aby spróbować ukończyć prace nad Traktatem w grudniu, co niektórzy popierali, ale w październiku, na nieformalnym posiedzeniu Rady. I mieliśmy rację.
Prawda jest taka, że odbyliśmy najszybszą konferencję międzyrządową w historii Unii Europejskiej w sprawie rewizji Traktatu.
Rozpoczęliśmy w dniu 23 czerwca i zakończyliśmy w dniu 18 października.
Kiedy historia Traktatu zostanie spisana lepiej zrozumiemy znaczenie tej decyzji politycznej, czyli nie odkładania do końca roku zadania, które byliśmy w stanie zakończyć wcześniej.
Europa potrzebowała szybkiego porozumienia i do właśnie otrzymała.
Europa potrzebowała przejawu zaufania i to właśnie otrzymała.
Europa potrzebowała ukierunkowania na przyszłość i to zostało uczynione.
Pracowaliśmy szybko z wszystkimi państwami członkowskimi, które bez wyjątku wykazały się kreatywnością i wolą przezwyciężenia pozostałych trudności.
Umożliwiło nam to przedstawienie pełnego tekstu Traktatu w dniu 3 października, i znacznie przybliżyło nas do naszego celu.
Kwestie, które pozostały do rozpatrzenia podczas szczytu lizbońskiego, były nieliczne, chociaż oczywiście polityczne wrażliwe.
W tym kontekście nasza strategią była próba osiągnięcia porozumienia podczas pierwszego dnia szczytu.
Wydawało nam się to nie tylko możliwe, ale także bardzo pożądane, ponieważ pozwoliłoby to wysłać wyraźny sygnał do Europy.
Sygnał, że UE jest zdolna do podejmowania szybkich decyzji, nawet decyzji, które każdy uważa za trudne.
Ponadto bardzo ważne było, że powinniśmy być w stanie rozwiązać te kwestie instytucjonalne podczas pierwszego dnia nieformalnego posiedzenia Rady, a podczas drugiego, po podjęciu tej decyzji, przedyskutować globalizację i sposób, w jaki Europa powinna zajmować się kwestiami globalnymi.
A zatem w Lizbonie możliwe było osiągnięcie porozumienia w odniesieniu do następujących kwestii, umożliwiając nam sfinalizowanie porozumienia w sprawie Traktatu:
Po pierwsze w odniesieniu do klauzuli Joanina i w tym przypadku porozumienie zostało osiągnięte na dwóch poziomach:
deklaracji związanej z systemem podejmowania decyzji w Radzie w drodze kwalifikowanej większości głosów, która wyjaśnia aktualny mechanizm ochronny Joanina;
dodatkowego protokołu, który określa, w jaki sposób ten mechanizm dotyczący konsensusu w Radzie Europejskiej, może być zmieniony lub odwołany.
Jak miałem możliwość powiedzieć wcześniej, kwestia Joaniny, jak dostrzegłem w porozumieniu osiągniętym na ostatnim posiedzeniu Rady, wymagała, aby klauzula ta była prawnie wiążąca, ale nie wymagała, aby była ona zawarta w traktacie.
Rozwiązanie, jakie przejęliśmy, deklaracja plus protokół gwarantujący, że decyzja w sprawie Joaniny może być zmieniona tylko poprzez osiągnięcie konsensusu, wdawało nam się rozwiązaniem, które było najbardziej stosowne w świetle ostatniego porozumienia.
W związku z tym dostarczyliśmy gwarancji w zakresie kompromisu Joanina, nie podkopując integralności procesu podejmowania decyzji kwalifikowaną większością głosów.
Istniała także potrzeba rozwiązania kwestii politycznej w odniesieniu do liczby rzeczników generalnych w Trybunale Sprawiedliwości.
Przyjęto deklarację w tym celu, aby Rada zatwierdziła każdy wniosek Trybunału Sprawiedliwości dotyczący zwiększenia liczby rzeczników generalnych o trzech (jedenastu zamiast ośmiu).
W każdym razie, Polska będzie mieć stałego rzecznika generalnego, a nie będzie uczestniczyć w systemie rotacyjnym, a jednocześnie istniejący system rotacyjny będzie obejmował rotację pięciu rzeczników generalnych w zamian za obecnych trzech.
W odniesieniu do nominacji wysokich przedstawicieli Unii do spraw zagranicznych i polityki bezpieczeństwa uzgodniliśmy deklarację mającą na celu włączenie Parlamentu Europejskiego w proces decyzyjny nawet na pierwszym etapie, od stycznia 2009 r., poprzez odpowiednie kontakty.
Konferencja także zatwierdziła deklarację wyjaśniającą podział kompetencji pomiędzy Unią i państwami członkowskimi, jak przewidziano w traktatach.
Wreszcie, kwestia składu Parlamentu Europejskiego. Jak państwo wiedzą, art.
9a Traktatu o Unii Europejskiej został zmieniony w ten sposób, że liczba połów do PE nie powinna przekraczać siedemset pięćdziesiąt, plus przewodniczący, czyli 751, zachowując proporcjonalność degresywną.
Do poprawki załączono dwie deklaracje:
pierwsza zawierała oświadczenie, że dodatkowe miejsce w Parlamencie Europejskim zostanie przyznane Włochom;
druga gwarantowała, że Rada Europejska udzieli politycznej zgody na skład Parlamentu Europejskiego, w oparciu o wniosek samego Parlamentu.
A zatem Rada zatwierdziła kryteria przedstawione przez Parlament i przedstawiła to, co według niej było akceptowalnym dostosowaniem, w celu dostosowania obecnych ram w okresie 2009-2010.
Oprócz kwestii, jakie podniosłem, prezydencja portugalska dążyła także do włączenia do Traktatu tych zasad i klauzul dotyczących odstępstw, które znajdowały się w mandacie, oczywiście uwzględniając stanowiska państw członkowskich, które chciały je uzyskać, ale zawsze dbała o uniknięcie bagatelizowania wspólnotowego procesu podejmowania decyzji i ogólnej spójności Traktatu.
A zatem mamy nowy Traktat.
Jest to nowy i dobry Traktat.
Traktat, który rozwiązuje kryzys, jakie pojawił się w przeszłości i stawia Europę na stanowisku, z którego spogląda ona w przyszłość.
Traktat, który zapewni znaczący rozwój, którego pewne aspekty chciałbym podkreślić, jeśli mogę.
Traktat ten przyjmuje, bez zmian, poszerzenie udziału Parlamentu Europejskiego w procesie legislacyjnym, a także innowacje w zakresie procesu budżetowego, wzmacniając w ten sposób demokratyczną legitymację Unii;
Traktat ten ulepsza proces podejmowania decyzji, zwłaszcza poprzez poszerzenie głosowania kwalifikowaną większością głosów na obszar wolności, bezpieczeństwa i sprawiedliwości;
Także w obszarze wolności, bezpieczeństwa i sprawiedliwości, Traktat ten potwierdza konieczność podstaw prawnych dla rozwoju efektywniejszej polityki imigracyjnej i azylowej, a także polityki i współpracy prawnej w zakresie zwalczania terroryzmu i przestępczości zorganizowanej, co wzmacnia bezpieczeństwo wszystkich obywateli;
Traktat ten wyraźnie wymienia obszary, w których państwa członkowskie przekazały uprawnienia na rzecz UE;
Traktat ten wzmacnia nadzorczą rolę parlamentów krajowych.
Jednakże spośród wszystkich postępów zawartych w tym Traktacie, jest jeden aspekt, który chciałbym szczególnie podkreślić: Traktat ten wyraźnie nadaje moc wiążącą karcie praw podstawowych, która powinna być proklamowana przez trzy instytucje Unii Europejskiej w dniu 12 grudnia.
Ponadto obejmuje ona kwestię przystąpienia UE do europejskiej Konwencji o ochronie praw człowieka i podstawowych wolności i rozwiązanie kwestii ram prawnych obywatelstwa europejskiego, co było wymagane także przez parlamenty krajowe.
W odniesieniu do stosunków zewnętrznych, nowe ramy instytucjonalne stworzone przez traktat - zwłaszcza ustanowienie funkcji wysokiego przedstawiciela i wiceprzewodniczącego Komisji Europejskiej ds. zagranicznych - są odzwierciedleniem ambicji Europy w zakresie polityki zagranicznej, która umożliwi Europie odgrywanie znaczniejszej roli na arenie międzynarodowej i wyposaży ją w środki umożliwiające efektywną współpracę w naszymi partnerami.
Panie i panowie! Negocjacje były ciężkie i wymagające, ale Europa odniosła sukces.
Europa odniosła sukces i osiągnęła zasadniczy cel w postaci traktatu, który zatwierdza wartości europejskie i wzmacnia Europę jako podmiot gospodarczy w skali światowej, a także w postaci wprowadzenia bardziej skutecznych warunków instytucjonalnych w celu umożliwienia Europie odegrania swej roli.
A zatem ten szczyt uczynił Europę silniejszą.
Silniejszą, aby stawić czoło problemom światowym.
Silniejszą, aby wzmocnić swą rolę w świecie.
Silniejszą, ponieważ wysłała ona sygnał zaufania naszej gospodarce i obywatelom europejskim.
Traktat lizboński teraz dowodzi, że Europa jest gotowa, ufna i pewna siebie.
Traktat lizboński ponownie sprawił, że Europa jest gotowa na nową erę.
Proszę pozwolić mi podziękować Parlamentowi Europejskiemu i jego przewodniczącemu, panu Hansowi-Gertowi Pötteringowi oraz jego przedstawicielom podczas konferencji międzyrządowej - Elmarowi Brokowi (PPE-DE), Enrique Barónowi-Crespo (PSE) i Andrew Duffowi (ALDE).
W imieniu prezydencji portugalskiej chciałbym podziękować za państwa wspaniałą współpracę, państwa konstruktywne sugestie, ale przede wszystkim za państwa stałe zaangażowanie w osiągnięcie przez Europę porozumienia i osiągnięcia go w krótkim czasie.
(Głośne oklaski)
Chciałbym także podziękować Komisji Europejskiej, zwłaszcza przewodniczącemu Komisji, któremu prezydencja jest znacząco zobowiązania z uwagi na jego wartościową pomoc w trakcie tych miesięcy w prowadzeniu negocjacji, które doprowadziły do pomyślnego zakończenia.
Dziękuję bardzo, panie przewodniczący!
(Oklaski)
Jednakże muszę także wyrazić moją głęboką wdzięczność dla sekretariatu generalnego Rady, a zwłaszcza jego wydziału prawnego i jego dyrektora generalnego, Jeana-Claude'a Pirisa.
W imieniu prezydencji chciałbym podziękować im za ich ciężką pracę, umiejętności i poświęcenie.
Wykonali absolutnie wspaniałą pracę.
Chciałbym także podziękować wszystkim przedstawicielom państw członkowskich, którzy uczestniczyli na poszczególnych szczeblach w konferencji międzynarodowej.
Prezydencja zapamięta tego ducha współpracy, zaangażowanie i otwartość, jaką każdy okazał w dążeniu do osiągnięcia jak najlepszych rozwiązań.
Panie i panowie! Proszę mi pozwolić na bardzo osobiste podziękowania.
Chciałbym podziękować ministrowi spraw zagranicznych, siedzącemu obok mnie, Luísowi Amado, sekretarzowi stanu, Lobo Antunesowi, i wszystkim dyplomatom portugalskim, którzy uczynili wszystko, co w ich mocy w tym okresie, w celu zapewnienia, że zostanie on zapamiętany bez wątpienia jako jedno z największych osiągnięć prezydencji UE.
Panie i panowie! Po osiągnięciu celu w postaci sfinalizowania traktatu lizbońskiego, szefowie państw lub rządów mieli możliwość poświęcenia przedpołudnia drugiego dnia na debatę nad zewnętrznym wymiarem agendy lizbońskiej oraz sposobem, w jaki Europa powinna zareagować na wyzwania, jakie stawia globalizacja.
Była to wspaniała debata, prezentująca cenny wkład przewodniczącego Parlamentu Europejskiego.
Była to także debata ukierunkowana na przyszłość.
Przewodniczący Komisji Europejskiej przedstawił znaczący wkład do debaty, w oparciu o komunikat w sprawie "Europejskie zadanie: osiągnąć sukces w epoce globalizacji”.
Dokument ten został bardzo doceniony przez szefów państw i rządów.
Głównymi kwestiami objętymi tą debatą były rynki finansowe w świetle ostatnich trudności oraz zmiany klimatyczne w świetle konferencji na Bali.
Spośród licznych wniosków, jakie można wyciągnąć z tej debaty chciałbym podkreślić jeden: ideę, która wypełniła debatę prowadzoną w piątek rano, że Europa jest obecnie wyposażona - a nawet posiada w niektórych obszarach obowiązek - prowadzenia procesu globalizacyjnego; tak jest w przypadku wzajemnego otwarcia rynków, poprawy standardów środowiskowych, społecznych, finansowych i z zakresu własności intelektualnej lub wzmocnienia współpracy strategicznej w naszymi partnerami międzynarodowymi.
Panie i panowie! Proszę powiedzieć mi na zakończenie jedną rzecz.
Prawdą jest, że dzień 18 października zakończył się osiągnięciem porozumienia w sprawie traktatu lizbońskiego, ale dzień ten rozpoczął się zawarciem innego ważnego porozumienia, o którym chciałbym państwu tutaj powiedzieć; porozumienie pomiędzy europejskimi partnerami społecznymi w sprawie nowych wyzwań dla rynku pracy.
To także było ważne porozumienie.
Dzięki niemu partnerzy społeczni stanowią przykład konstruktywnego zaangażowania, odpowiedzialności i dialogu społecznego.
Dobry przykład zwrócenia uwagi na potrzebę dialogu, potrzebę reformy w zglobalizowanym i stale zmieniającym się świecie.
Panie i panowie! Proszę pozwolić mi zakończyć osobistą uwagą.
W życiu politycznym rzadko zdarza nam się, abyśmy mieli możliwość służenia naszemu krajowi i służenia Europie w decydującym momencie.
Czuję się zaszczycony, że miałem tę możliwość.
Chciałbym z głębi serca podziękować za wsparcie ze strony wszystkich ław, które zawsze posiadałem w tej Izbie.
Jednak nasza praca jeszcze nie została zakończona.
Wciąż mamy wiele do zrobienia.
Z mojej strony chciałbym zapewnić, że prezydencja będzie kontynuować pracę z takim samym zaangażowaniem, energią i przekonaniem, z jakimi zaczęliśmy, a także pracę na rzecz silniejszej Europy i lepszego świata.
(Głośne oklaski)
Panie urzędujący przewodniczący, bardzo dziękuję za pańskie sprawozdanie i za pańską pracę.
Panie i panowie! Wysłuchali państwo informacji dotyczących składu Parlamentu Europejskiego, a sprawozdanie urzędującego przewodniczącego nie obejmowało kwestii praw do głosowania przewodniczącego Parlamentu Europejskiego.
A zatem ponownie podkreślam, że nie dotyczyło ono także Rady Europejskiej.
Oczywiście, przewodniczący Parlamentu Europejskiego skorzysta z tych praw, jeśli się zgodzi.
Nikt nie może mu tego prawa odebrać, zatem Rada Europejska także nie odebrała mu tego prawa.
Chciałbym oświadczyć to do protokołu.
Chciałbym poprosić przewodniczącego Komisji Europejskiej, José Manuel Durão Barroso, aby zechciał do nas przemówić.
przewodniczący Komisji. - (PT) Panie przewodniczący, panie urzędujący przewodniczący Rady, panie i panowie! Szczyt lizboński był szczytem zjednoczonej Europy solidarności.
UE wyszła z sześcioletniego okresu dyskusji nad kwestiami instytucjonalnymi i z okresu podziałów spowodowanych tymi debatami.
Osiągnęliśmy porozumienie co do traktatu lizbońskiego.
Przede wszystkim chciałbym wyrazić podziw wobec prac prezydencji portugalskiej, a w szczególności stanowczego przywództwa premiera José Sócratesa.
Chciałbym także wyrazić podziw dla całego jego zespołu, którego umiejętności i poświęcenia byłem świadkiem niemalże dzień w dzień.
Należy także docenić znaczną pracę prezydencji niemieckiej, zwłaszcza kanclerz Angeli Merkel, której udało się zdefiniować mandat, wyraźny i szczegółowy mandat, który stanowił podstawę dla konferencji międzynarodowej.
Jednakże prawdą jest także, że bez determinacji i kompetencji prezydencji portugalskiej obecnie nie świętowalibyśmy faktu, że przekształciliśmy mandat w traktat.
Proszę pozwolić mi powiedzieć, że szczególe znaczenie posiada fakt, że traktat zostanie podpisany w dniu 13 grudnia w Lizbonie, w klasztorze Jeronimo, dokładnie tam, gdzie został podpisany traktat o przystąpieniu Portugalii do Unii Europejskiej.
Dwadzieścia lat po przytępieniu Portugalii do Wspólnoty Europejskiej wygląda na to, że Portugalia rewanżuje się Europie za wszystko, co ta uczyniła dla Portugalii, pomagając Europie w przezwyciężeniu tego impasu.
Panie premierze, Portugalia ma wszelkie powody, aby czuć się dumna ze swej pracy, z pracy prezydencji portugalskiej w zakresie zawarcia traktatu lizbońskiego.
przewodniczący Komisji. - Proszę mi pozwolić także pogratulować Parlamentowi Europejskiemu za jego zaangażowanie podczas konferencji międzyrządowej.
W tym procesie Parlament Europejski wykazał silną wolę polityczną rozwiązania kwestii instytucjonalnej, a także zdeterminowanie w celu wzmocnienia demokracji europejskiej.
Chciałbym w szczególności wyrazić mój podziw dla roli przewodniczącego pana Pötteringa i delegacji Parlamentu Europejskiego - pani Brok, pana Baróna Crespo i pana Duffa - i podziękować im za ich konstruktywną współpracę z Komisją.
Była to w istocie wzorowa współpraca i myślę, że obydwie instytucje uczyniły wkład w bardzo ważny rozwój w zakresie nowego Traktatu, czyli w kwestie obywatelstwa.
Traktat lizboński jest pierwszym traktatem poszerzonej Unii.
Po raz pierwszy w historii integracji europejskiej państwa, które kiedyś były podzielone kurtyną totalitaryzmu, negocjowały i osiągnęły porozumienie w sprawie wspólnego europejskiego traktatu.
Bardzo ważne jest, abyśmy dzisiaj pamiętali znaczenie deklaracji berlińskiej, będącej upamiętnieniem nie tylko 50. rocznicy podpisania traktatu rzymskiego, ale także wyłonienia się wolnej i ponownie zjednoczonej Europy.
Pozwolę sobie przypomnieć dzisiaj pewne prognozy, jakie usłyszeliśmy podczas dwóch ostatnich lat.
W 2005 r. po dwóch referendach odrzucających słyszeliśmy, jak pewne osoby mówiły, że Unia Europejska 25 lub 27 państw nigdy nie osiągnie porozumienia w sprawie traktatu, niezależnie od jego treści.
Niektórzy sceptycy mówili, że jest zbyt wiele odmiennych interesów krajowych, aby umożliwić Unii osiągnięcie konsensusu.
W 2007 r. krytycy powiedzieli, że państwa członkowskie nigdy nie osiągną porozumienia co do mandatu.
Powiedzieli, że mandat czerwcowego szczytu Rady Europejskiej nigdy nie będzie respektowany.
Podczas mojej podróży do Lizbony w ubiegłym tygodniu wciąż słyszałem pewne uwagi krytyczne, że bardzo trudne będzie, jeśli nie niemożliwe, osiągnięcie porozumienia i że delegacje nawet zarezerwowały hotele do soboty rano - być może pragnąc skorzystać z bardzo ładnej pogody w Lizbonie i Portugalii.
Faktem jest, że 27 państw członkowskich osiągnęło porozumienie, respektowało mandat i porozumiało się co do postanowień traktatu - i wszystko to wydarzyło się w czwartek w nocy, po kolacji.
Sukces Lizbony oznacza, że Unia Europejska jest w rzeczywistości mocniejsza niż się wydaje, posiadając zdolność do podnoszenia się z niepowodzeń.
Z dumą mogę dzisiaj powiedzieć, że Unia Europejska jest dzisiaj żywa i twórcza.
Komisja jest zadowolona z wyników konferencji międzyrządowej.
Dwa niepodlegające negocjacjom warunki określone przez Komisję były w pełni przestrzegane.
Z jednej strony traktat lizboński dokonał znaczącego postępu w stosunku do obecnego status quo.
Zawsze powtarzałem, że Komisja nie może zaakceptować ambicji poniżej traktatu z Nicei.
W rzeczywistości chcieliśmy dokonać tak dużego postępu jak to możliwe.
Z drugiej strony, zaciekle walczyliśmy, aby utrzymać kompetencje Komisji w stanie nienaruszonym i zachować metodę wspólnotową w centrum Unii Europejskiej.
Bądźmy szczerzy, były pewne próby obniżenia i osłabienia kompetencji Komisji.
Będę mówił jasno, nie ma europejskiej integracji bez silnych instytucji europejskich i uważam, że ten traktat wzmocni instytucje europejskie, a nie osłabi ich, ponieważ jeśli chcemy, aby Unia Europejska miała większe możliwości działania, potrzebujemy silnych, efektywnych, demokratycznych i odpowiedzialnych instytucji europejskich.
Traktat lizboński wzmocni demokratyczny charakter Unii Europejskiej.
Po pierwsze, dzięki wysiłkom Parlamentu Europejskiego, obecnie posiadamy jasną definicję obywatelstwa europejskiego.
Po drugie, traktat reformujący nadaje także moc wiążącą Karcie Praw Podstawowych, która będzie centralną częścią systemu kontroli i równowagi w naszej Unii Prawa.
Wraz z przewodniczącym panem Pötteringiem i premierem panem Socratesem, proklamujemy Kartę w Parlamencie Europejskim przed podpisaniem traktatu reformującego.
Waga Karty zostanie w związku z tym właściwie doceniona tutaj w Strasburgu.
Po trzecie, Parlament Europejski będzie odgrywał większą rolę w procesie legislacyjnym Unii.
Czwarta demokratyczna zmiana wprowadzona przez zreformowany traktat dotyczy praw parlamentów krajowych, co wzmocni zasady odpowiedzialności i pomocniczości.
Jednakże zasadniczym aspektem demokratycznego charakteru Unii pozostaje Parlament Europejski.
Kiedy jestem w Strasburgu najbardziej cieszy mnie wysłuchiwanie wielu liderów politycznych i postaci polityki z całego świata, mówiących do posłów na posiedzeniu plenarnym o ich demokratycznych aspiracjach i silnej wierze w wolność i prawa człowieka.
W rzeczywistości jest to jeden z celów Parlamentu Europejskiego - być Izbą, w której słyszy się głosy wolności tego świata.
Jest to coś, z czego powinni być dumni wszyscy Europejczycy.
Kiedy słyszymy te głosy, zdajemy sobie sprawę, co osiągnęliśmy w Europie, ponieważ kiedyś ludzie w miastach europejskich domagali się tych samych demokratycznych praw.
Powinniśmy być bardzo dumni z tego, że żyjemy na kontynencie, gdzie dzięki Unii Europejskiej możemy korzystać z praw podstawowych, i powiemy to razem, kiedy zatwierdzimy traktat reformujący i Kartę praw podstawowych.
Unia Europejska stoi wobec wielu wyzwań, zarówno wewnętrznych, jak i wewnętrznych.
Nasi obywatele chcą rezultatów.
Traktat lizboński rozpoczyna zapewnia nowe możliwości i wzmocni naszą zdolność do działania.
W szczególności traktat wprowadzi znaczne pozytywne zmiany w zakresie sprawiedliwości i spraw wewnętrznych.
Traktat reformujący wzmocni także spójność Unii Europejskiej w zakresie spraw zewnętrznych.
Osobiście przywiązuję największą wagę do jednej z najważniejszych innowacji tego traktatu, którą jest utworzenie stanowiska wysokiego przedstawiciela Unii Europejskiej ds. polityki zagranicznej, który jednocześnie będzie wiceprzewodniczącym Komisji.
Jest to wspaniała sposobność do działania Unii Europejskiej w spójny i zjednoczony sposób na arenie światowej.
Nasz wewnętrzna koniunktura, nasza wolność i nasze bezpieczeństwo zależą od zdolności Unii Europejskiej do działania na szczeblu światowym.
Dzięki traktowi lizbońskiemu Unia Europejska będzie mieć warunki i instrumenty, aby nadać kształt globalizacji i nie ukrywać się przed globalizacją.
Nie możemy nie wykorzystać tej możliwości.
Wiem, że niektórzy zaangażowani Europejczycy nie są zadowoleni z liczby opcji opt-out.
Wraz z Komisją oczywiście wolelibyśmy uniknąć tych klauzul opt-out i szczególnych porozumień.
Jednakże różnorodność jest główną cechą Unii Europejskiej i czasami wymaga politycznych i instytucjonalnych kompromisów.
Moim zdaniem wprowadzenie szczególnych klauzul opt-out w odniesieniu do poszczególnych krajów jest korzystniejsze od konieczności obniżenia ogólnego poziomu ambicji naszego Traktatu i naszej Europy.
Zasadniczą kwestią jest, abyśmy pomimo naszej różnorodności pozostali zjednoczeni w zakresie podstawowych celów, podstawowych wartości i podstawowych zasad.
Mamy przed sobą wiele zadań: reforma gospodarcza, wzrost i zatrudnienie, wzmocnienie spójności społecznej, skupienie się na innowacjach, wnioski w sprawie energii i zmian klimatycznych, oraz program dotyczący sprawiedliwości, wolności o bezpieczeństwa.
Musimy nadal udowadniać, że nie jesteśmy skoncentrowani tylko na celu instytucjonalnym i wykazywać, że zajmujemy się rzeczywistymi kwestiami, wobec jakich stoi Europa.
Wspaniały sygnał pochodzi także od partnerów społecznych wysłany w dzień otwarcia naszego szczytu, kiedy partnerzy społeczni na szczeblu UE osiągnęli porozumienie co do analizy rynku pracy w Europie, a ogólnie z zadowoleniem przyjęli koncepcję modelu flexicurity.
Dowiedli tym samym, że także chcą z nami pracować nas tą aktywną postawą wobec globalizacji.
W odniesieniu do Lizbony, uczyniliśmy także postęp w drugim dniu naszego szczytu.
Przedyskutowaliśmy ważną kwestię Unii Europejskiej XXI wieku, którą jest wspieranie interesu europejskiego w erze globalizacji.
Nasza dyskusja była naturalnym uzupełnieniem do zawarcia traktatu reformującego.
Przekaz był jasny: po zakończeniu negocjacji w sprawie instytucji, rozpocznijmy te dyskusje i podnieśmy rzeczywiste kwestie, które mają wielkie znaczenie dla naszych obywateli, w zakresie których chcą oni, abyśmy dostarczyli konkretnych rezultatów.
Przeprowadziliśmy bardzo pozytywną debatę.
Dokument przedstawiony przez Komisję, oparty na koncepcji interesu europejskiego, został w pełni poparty i została podjęta decyzja, aby wypracować deklarację w sprawie globalizacji na grudniowy szczyt Rady Europejskiej, w celu wykazania, że podjęcie kwestii globalizacji jest wspólnym wątkiem dużej części obecnej pracy Unii Europejskiej.
Szefowie państw i rządów z zadowoleniem przyjęli koncepcję piątej swobody: swobody przepływu badaczy i idei, która jest kamieniem węgielnym naszej odpowiedzi na wyzwanie globalizacji.
Jest to szczególnie ważne, ponieważ jesteśmy zaangażowani w decydujące debaty na temat Galileo i przygotowujemy się na wdrożenie Europejskiego Instytutu Innowacji i Technologii.
Z wielkim zadowoleniem przyjmuję atmosferę, w jakiej była prowadzona ta debata.
Było jasne, że obecnie potrzebujemy wzmocnić zewnętrzny wymiar strategii lizbońskiej na rzecz wzrostu i zatrudnienia.
Było jasne, że bez dalszego zaangażowania państw członkowskich w kwestie dotyczące edukacji, innowacji, badań i technologii, nie osiągniemy sukcesu.
Myślę, że należy także powiedzieć, że wszystkie państwa członkowskie uznają konieczność podejścia na szczeblu europejskim i że musimy podjąć więcej działań na tym szczeblu, jeśli naprawdę chcemy osiągnąć sukces w erze globalizacji.
Komisja stale argumentowała, że reforma instytucjonalna jest ważna, ale że musimy także równolegle dostarczać wyników, Jak twierdziła Komisja w 2005 i 2006 r., to dwutorowe podejście jest sposobem wyjścia z patowej sytuacji instytucjonalnej.
W Lizbonie osiągnęliśmy strategiczny cel: osiągnęliśmy porozumienia co do traktatu reformującego.
Obecnie zasadnicze znaczenie posiada osiągnięcie kolejnego celu, którym jest ratyfikacji traktatu lizbońskiego przed wyborami do PE, które odbędą się w 2009 r.
Uważam, że w istocie istnieje nowa polityczna wiara w Europę.
Ostatnie badania wykazały najwyższe poparcie dla Unii Europejskiej od 1994 r.
Klimat polityczny zmienił się ma korzyść.
Konferencja międzyrządowa i nieformalne posiedzenie Rady w Lizbonie wykazały, że kiedy instytucje europejskie i państwa członkowskie współpracują, jesteśmy w stanie rozwiązać nawet te problemy, które wydają się najbardziej skomplikowane i stanowiące największe wyzwania.
Moim życzeniem jest, aby duch Lizbony, który doprowadził nas do osiągnięcia porozumienia w sprawie traktatu UE inspirował Unię Europejską w nadchodzących latach i umożliwił nam przeprowadzenie pomyślnego procesu ratyfikacyjnego.
Potrzebujemy silnej Unii Europejskiej, która dostarcza rezultatów jej obywatelom.
Dziękuję bardzo, panie przewodniczący.
w imieniu grupy PPE-DE. - (FR) Panie przewodniczący, panie urzędujący przewodniczący Rady, panie przewodniczący Komisji, panie i panowie! Przede wszystkim chciałbym wyrazić moje własne zadowolenie i zadowolenie mojej grupy.
Zadowolenie z wyników osiągniętych w czwartek w ubiegłym tygodniu w Lizbonie, i zadowolenie z trasy, jaką wyznaczyła pani Angela Merkel i którą nadal podążał pan Sócrates.
Poprzez zapewnienie sobie narzędzi instytucjonalnych, jakich potrzebuje do działania, Europa wreszcie uzyskała środki, aby stawić czoło największym wyzwaniom XXI wieku.
To było naszym życzeniem.
Dlatego też popieraliśmy ten dokument od początku prac nad jego przygotowaniem, chociaż jak państwo wiedzą, większość z nas preferowałaby, aby był to jeszcze ambitniejszy tekst.
Traktat ten wywołuje uwago krytyczne w wielu jego aspektach.
Osobiście z zadowoleniem przyjmuję porozumienie osiągnięte w Lizbonie, ponieważ wyznacza ono początek nowej europejskiej dynamiki.
Uproszczony traktat, zreformowany lub reformujący traktat, zmieniony lub zmieniający traktat, nazwa posiada niewielkie znaczenie.
Nie liczy się bowiem opakowanie, ale to, co się w nim znajduje.
Traktat ten zostanie oficjalnie podpisany w Lizbonie w dniu 13 grudnia.
Jest to wspaniała data.
Liczba 13 zawsze przynosiła mi szczęście.
Proszę spojrzeć na moją datę urodzenia; urodziłem się trzynastego, a zatem to wspaniale.
Następnie zostanie on ratyfikowany przez wszystkie państwa członkowskie przed wyborami do PE, które odbędą się w 2009 r.
Niektórzy juz powiadomili, że proces rozpocznie się nazajutrz po podpisaniu Traktatu w Lizbonie, i jestem z tego bardzo zadowolony.
Szefom państw i rządów Unii Europejskiej chciałbym jedynie powiedzieć, że ważne jest, aby ten Traktat stał się podstawą europejskiego projektu, opartego na prawdziwym członkostwie obywateli.
Instytucje UE i państwa członkowskie muszą podjąć próbę osiągnięcia tego celu, poprzez wyjaśnienie, po drogie wyjaśnienie i po trzecie wyjaśnienie.
Co to oznacza?
Oznacza to, że nadanie treści postanowieniom Traktatu, które mają wpływ na życie polityczne Unii.
Inicjatywa obywatelska i zaangażowanie parlamentów krajowych oznaczają, że konieczne będzie dostarczenie informacji na temat treści Karty praw podstawowych, która potwierdza zasadnicze prawa obywateli europejskich.
Jednakże oznacza to także dostarczenie naszym obywatelom dokładniejszych informacji na temat tego, kim są wybrani przedstawiciele w tym Parlamencie - w 2009 r. będzie ich 751 - i czym się zajmują.
Oznacza to wyjaśnienie, w jaki sposób głosowanie kwalifikowaną większością głosów, które stanie się zasadą, umożliwi Europie podjęcie działań w nowych obszarach, takich jak współpraca sądowa i policyjna, ochrona środowiska, polityka gospodarcza i imigracja.
Oznacza to także wyjaśnienie naszym partnerom na scenie międzynarodowej, że wysoki komisarz Unii do Spraw Zagranicznych i Polityki Bezpieczeństwa, który będzie także wiceprzewodniczącym Komisji Europejskiej od dnia 1 stycznia 2009 r., będzie pierwszym punktem kontaktowym, wraz z przewodniczącym Rady, który będzie wybierany na dwa i pół roku i ułatwi osiągnięcie spójności i konsensusu w ramach Unii Europejskiej, tak aby wreszcie przemawiać jednym głosem.
O ile traktat lizboński obiecuje, że Unia Europejska będzie bardziej demokratyczna, bardziej przejrzysta, bardziej skuteczna i bardziej zdolna do działania jako jedna jednostka polityczna na scenie międzynarodowej, to przede wszystkich należy od wyjaśnić jej obywatelom
Dzięki temu Traktatowi Europa wreszcie będzie zdolna do przejścia od dyskusji do działania.
Będzie ona w stanie rozpocząć szeroko zakrojone i konieczne reformy w celu efektywnego zwalczania zagrożeń związanych z przestępczością zorganizowaną i terroryzmem.
Będzie także w stanie potwierdzić swą rolę jako światowego lidera w walce ze zmianami klimatycznymi.
Panie i panowie! Podejmując wraz z naszymi partnerami międzynarodowymi tak ważne wyzwania, nie możemy już pozwolić sobie na schwytanie w pułapkę bezproduktywnych podziałów.
Podróż, która rozpoczęła się w Berlinie, która zatrzymała się w Lizbonie i będzie prowadzić przez Lublianę i Paryż, zmierza we właściwym kierunku, ponieważ ostatecznie ustanawia podstawy dla spójnej polityki europejskiej; polityki, której celem powinna być przede wszystkim ochrona, dobre samopoczucie i dobrobyt obywateli, którzy wymagają nawet więcej od Europy, czego dowiedli nam nasi polscy przyjaciele, którzy tak masowo pojawili się na głosowaniu.
Dla nich i dla wszystkich innych, dorównajmy oczekiwaniom.
w imieniu grupy PSE. - (DE) Panie przewodniczący, panie i panowie! Rozpocznę od podziękowania panu Sócratesowi i panu Amado.
Mieli do wykonania trudne zadanie, bardzo trudne zadanie.
W imieniu Grupy Socjalistycznej Parlamentu Europejskiego chciałbym im powiedzieć, że wykonali to zadanie wspaniale.
Gratulacje, panie premierze!
(Oklaski)
Europa stoi wobec poważnych wyzwań - nie tylko obecnie, ale już od wielu lat.
Od wielu lat stale debatowaliśmy nad tymi samymi problemami.
Różnica pomiędzy bogatymi i biednymi staje się coraz większa - w ramach Unii Europejskiej i na całym świecie, pomiędzy naszym kontynentem i innymi kontynentami.
Sprawiedliwość społeczna w kraju i sprawiedliwość społeczna na całym świecie jest jednym z największych wyzwań dla UE.
Państwa, które należą do Narodów Zjednoczonych i które są krajami wyspiarskimi przez lata błagały o pomoc w Narodach Zjednoczonych.
Niektóre z tych krajów wiedzą, że jeśli zmiany klimatyczne nadal będą następować tak jak obecnie, a poziom wód nadal będzie się podwyższać, w możliwej do przewidzenia przyszłości już ich nie będzie.
Nie ma nic teoretycznego w zakresie zmian klimatycznych, ale jest coś praktycznego, co wymaga natychmiastowego podjęcia działań przez Unię Europejską.
Stoimy wobec wyzwań.
Prawidłowo zajęliście się jednym z tych wyzwań podczas waszej prezydencji: wyzwaniem dotyczącym kontynentu afrykańskiego.
Jako bardzo zamożni Europejczycy nie możemy się przyglądać, jak ten kontynent umiera, czy to w wyniku wojny domowej, czy to w wyniku AIDS.
Prezydencja portugalska zatem dobrze poradziła sobie z kwestią Afryki.
Od nas - jako Europejczyków, jako państw członkowskich i jako Parlamentu - wymaga się, abyśmy stawili czoło tej kwestii i wymaga się tego od nas, panie i panowie, nie od kilku lat, ale od bardzo długiego czasu.
Jednakże od 2001 r. Unia Europejska nie zajmowała się zasadniczo tymi wyzwaniami, ale kwestiami instytucjonalnymi.
Zabrało nam to o wiele za dużo czasu!
Dobrze, że mamy to już za sobą, że te ramy konstytucyjne zostały wreszcie wprowadzone, tak abyśmy mogli obecnie na tej podstawie podjąć wyzwania polityczne.
Największym sukcesem ubiegłego tygodnia jest, że wreszcie jesteśmy w stanie skoncentrować się na tym, co musimy zrobić w kwestiach politycznych i tym, czego ludzie od nas potrzebują.
W związku z tym panie przewodniczący, panie i panowie, w ubiegłym tygodniu pojawiły się pewne zachęcające sygnały.
Szczyt z partnerami społecznymi jest krokiem we właściwym kierunku.
Kapitał i praca muszą ze sobą współpracować, na zasadzie równości.
Dla nas socjalistów, kluczowym elementem tego nowego projektu konstytucji - nie powinna ona być tak nazywana i muszę powiedzieć, że pozostaje ona daleko z tyłu za konstytucją - jest, że sprawiedliwość społeczna jest praktykowana tutaj w Europie poprzez większe zaangażowanie ze strony Parlamentu Europejskiego.
Nic nie można uczynić w ramach kwalifikowanej większości bez nas socjalistów, bez lewicy w Europie.
Chciałbym zatem powiedzieć, że ten Traktat pomaga prawodawstwu europejskiemu, aby stało się ono bardziej społeczne, oparte na celach, jakie zostały uzgodnione z partnerami społecznymi podczas tego szczytu.
Dzięki przyszłemu podejmowaniu decyzji większością głosów, mamy możliwość - także, nawiasem mówiąc, w zakresie polityki rolnej - zająć się reformami, o których od dawna wszyscy nam przypominają.
Reformy te są także konieczne, ponieważ każdy, kto chce się okazać wiarygodny podczas światowej rundy negocjacji - rundy Doha - i do pewnego stopnia na Bali musi powiedzieć: tak, potrzebujemy reformy polityki UE w sprawie dotacji.
To także umożliwia nam ten Traktat.
To są wyzwania, jakim musimy stawić czoło.
Prezydent Stanów Zjednoczonych mówi o trzeciej wojnie światowej, a my mówimy, że tym, czy przewodniczący Parlamentu Europejskiego ma, czy też nie ma, prawa głosu!
Tego rodzaju nieproporcjonalność musi się skończyć w Europie.
Projekt Traktatu także będzie w stanie to powstrzymać.
Uważam, że dzięki temu Traktatowi uczyniliśmy wielki krok naprzód.
Europa staje się bardziej demokratyczna, Europa staje się bardziej przejrzysta, a instytucje stają się bardziej efektywne.
My, w Grupie Socjalistycznej, w Parlamencie Europejskim musimy przyznać, że nie osiągnęliśmy wszystkiego, co zamierzaliśmy osiągnąć, i tym, którzy obecnie ponownie podnoszą głosy, że teraz to jest w rzeczywistości konstytucja - przeczytałem w kilku gazetach brytyjskich, że kilku z naszych kolegów posłów potwierdza, że zasadniczo jest to konstytucja - muszę niestety powiedzieć, że nigdy nie przeczytali konstytucji, ani też nigdy nie przeczytali tego Traktatu.
Traktat pozostaje daleko z tyłu za konstytucją.
Ale z pewnością jest to coś więcej niż Nicea!
W związku z tym postęp nie zawsze jest czyniony w kierunku, który jest zgody z naszymi zamiarami.
Czasami zabiera to więcej czasu.
Można jednak powiedzieć jedną rzecz: dokument, którym mamy przed sobą, jest lepiej dostosowany pod względem polityki demograficznej, polityki społecznej i pod względem instytucjonalnym, aby umożliwić nam i dać nam stosowne narzędzia, by skutecznie zająć się ogólnoświatowymi wyzwaniami społecznymi, wobec których stajemy.
Grupa Socjalistyczna w Parlamencie Europejskim jest w stanie zatwierdzić ten Traktat, podobnie jak wszystkie delegacje mojej grupy, i to jest wynikiem naszej wczorajszej debaty.
(Oklaski)
w imieniu grupy ALDE. - Panie przewodniczący! Słusznie traktat reformujący powinien zostać podpisany w mieście, które kiedyś Cezar nazwał "Felicitas Julia”, ponieważ przetrwało ono lata ataków, oblężenia, nawet fortele, aby wyłonić się zakrwawione i zniszczone, bardziej lub mniej nienaruszone, jako przykład do naśladowania dla bardziej demokratycznej i przejrzystej Unii Europejskiej.
A zatem Felicitas, Jose.
Może pańskie imię, jak imię Cezara, na zawsze zostanie skojarzone z historycznymi zmianami, jakie spisał pan w Lizbonie - zmiany takie jak unormowanie procedury współdecyzji, zakończenie tyranii weta Rady, poddanie energii, sprawiedliwości i spraw wewnętrznych demokratycznej kontroli: zmiany te dają naszej Unii możliwość stawienia czoła globalizacji.
(Śmiech)
Szkoda, że Traktat nie jest prostszy do streszczenia, ale - skoro został spisany długopisami urzędników państwowych z 27 państw członkowskich - to czego można się spodziewać?
Sławny portugalski poeta, Fernando Pessoa, kiedyś napisał: "Żadna inteligentna idea nie może zyskać ogólnej akceptacji, jeśli nie zostanie w niej zawarta jakaś głupota”.
Dobrze, w takim razie, winowajcą był interes krajowy, który przysłonił lub uczynił niemożliwym do rozszyfrowania, polityki i praktyki, które są w naszym wspólnym interesie.
Niektóre z tych ciężkich negocjacji krajowych, jakie państwo przeprowadzali, doprowadziły do tego, że Traktat wygląda jak komedia, ze skłonnością do farsy: zadecydowanie, że austriackie uniwersytety mogą jeszcze przez pięć lat łamać prawo, a policjanci będą na to przymykać oczy, lub stworzenie dwóch klas obywatelstwa europejskiego: obywateli posiadających prawa podstawowe i tych, którzy ich nie posiadają.
Lub zasugerowanie, że przewodniczący Parlamentu Europejskiego powinien zrzec się swojego prawa do głosu; lub w istocie, że Rada ma prawo do określania Regulaminu Parlamentu.
Jednak rzeczywista tragedią jest to: obecnie prezydencję Unii Europejskiej ma sprawować więcej niż jedno państwo.
Natomiast domagali się klauzul opt-out i derogacji oraz wyłączeń, które zniekształcają tekst, który dzisiaj mamy przed sobą.
Jak mogą państwo oczekiwać, że przekonają państwo ludzi, jeśli sami brzmią państwo tak nieprzekonująco?
Jeśli ubóstwo rzekomych aspiracji w minimalistycznym traktacie jest odzwierciedlona w ubóstwie państwa entuzjazmu?
Państwa prawem jest działanie w wybrany przez państwa sposób, ale jest to także państwa obowiązkiem.
Jedyną rzeczą, której musi żałować ten Parlament wśród wielu sukcesów, jest procedura.
Kodeksy przejrzystości i demokracji, które kierowały konwencją konstytucyjną były prawidłowym wyborem, lepszym od potajemnych szczytów i zagmatwanych układów zawartych w krótkim czasie w czwartek rano.
Kwestie o takim znaczeniu nie powinny być rozstrzygane w tak ryzykowny sposób.
(Oklaski)
Niemniej jednak, ponownie: gratulacje.
Proponuję toast szklanką do połowy pełną: za traktat lizboński.
Miejmy nadzieję, że pozwoli on nam dokonywać postępów szybciej i przekształcić cynizm w odnowione zaufanie.
(Oklaski)
w imieniu grupy UEN. - (GA) Panie przewodniczący! Przywódcom Unii należą się gratulacje za opracowanie nowego traktatu UE.
Łatwiej będzie podejmować decyzje w ramach instytucji UE na szczeblu UE.
To właśnie osiągniemy dzięki nowemu Traktatowi.
UE funkcjonuje prawidłowo, kiedy Parlament, Komisja i Rada współpracują w nowym duchu.
w imieniu grupy UEN. - Panie przewodniczący! Chociaż inni mogą powiedzieć, że to, co się stało na szczycie lizbońskim, jest szokujące, stanowczo uważam, że wybrani przedstawiciele, którzy stanowią rządy państw członkowskich Unii Europejskiej, są upoważnieni do obrony tego, co uważają za prawa ich obywateli w ramach Unii.
Myślę, że jeśli spojrzymy na ogólny przykład, jaki dał szczyt w Lizbonie, możemy dostrzec pozytywy: możemy zauważyć czyniony postęp, a najważniejsze, możliwość stworzenia nowej strefy i nowego obszaru rozwoju Unii Europejskiej, w szczególności tych obszarów, gdzie procedura współdecyzji obecnie rządzi w zakresie kwestii środowiskowych, globalizacji, badań, edukacji i konieczności udzielenia odpowiedzi przez instytucje europejskie na ciągle przyspieszające zmiany na świecie.
Jednak są tutaj pewne trudności - i niektórzy koledzy się do nich odnieśli - w obszarze sprawiedliwości i spraw wewnętrznych, na przykład tam, gdzie Irlandia szukała pewnych klauzul opt-in i opt-out w odniesieniu do określonych obszarów.
Nie oznacza to, że jesteśmy przeciwni ściślejszej współpracy lub koordynacji.
W rzeczywistości nasza rola w Europolu i Eurojustu w ramach zajmowania się handlem narkotykami i przestępczością transgraniczną, została znacznie wzmocniona.
Pracujemy wraz z ośmioma innymi krajami w Centrum Analiz Organizacji Morskiej (ang. Maritime Organisation Analysis Centre) w celu zwalczania handlu kokainą.
Jednak myślę, że jedną z najważniejszych kwestii, kiedy mówimy o demokracji i ratyfikacji tego traktatu, jest to, że proces ratyfikacyjny jest kolejnym krokiem w kierunku informowania ludzi i społeczeństwa Europy o tym, co możemy zrobić.
Niestety, tylko w jednym kraju - w moim kraju, Irlandii - odbędzie się referendum.
Chciałbym zaapelować do kolegów, kiedy mówimy o przyszłym rozwoju Europy, aby nie popełniali tego samego błędu, jaki popełnił przewodniczący Prodi, kiedy był przewodniczącym Komisji, mówiąc, że jest to tylko pierwszy krok w kierunku kolejnego traktatu i kolejnych traktatów, które doprowadzą do zmian, ponieważ ludzie, którzy glosują w referendum, zadają pytanie: jaki jest cel głosowania nas tym Traktatem, skoro musimy głosować ponownie i raz jeszcze, kiedyś w przyszłości?
Proszę nam pozwolić, w przypadku gdy musimy nawiązać demokratyczny kontakt z ludźmi, powiedzieć im, co dokładnie jest w tym traktacie, a najważniejsze jest, aby w małych i średnich państwach mogło być z zadowoleniem przyjęte to, co można osiągnąć w celu obrony ich interesów i praw.
w imieniu grupy Verts/ALE. - (IT) Panie przewodniczący, panie i panowie! Grupa Zielonych/Wolny Sojusz Europejski zawsze była wiernym zwolennikiem pilnej potrzeby opracowania konstytucji europejskiej, krótkiego, silnego tekstu, wyrazu demokracji europejskiej i spójności społeczeństwa europejskiego.
Poparliśmy traktat konstytucyjny - mimo jego ogromnych defektów - i dzisiaj mamy nadzieję, że ten skomplikowany dokument - nie możemy nazwać go uproszczonym traktatem, ponieważ byłby to żart - jaki dzisiaj został nam przedstawiony, zostanie ratyfikowany, tak abyśmy mogli, panie Crowley, przejść do następnego etapu.
Nie dołączymy do tych, którzy gloryfikują rezultat, który jest krokiem w tył w porównaniu do traktatu konstytucyjnego.
Na szczęście, panie premierze Sócratesie, konferencja międzyrządowa była krótka.
Nie wiem, gdyby była dłuższa, jakie inne arcydzieła przedstawiłaby nam Rada i jej wydział prawny i dyplomatyczny.
W związku z tym na szczęście była ona krótka.
To co ma dla nas dzisiaj znacznie to ujawnienie tych, którzy są odpowiedzialni za tę sytuację, którą uważamy za wysoce niesatysfakcjonującą: przede wszystkim, europejska konwencja i jej przewodniczący, który stale odmawiał włączenia na czas do agendy złamania zasady weta w sprawie poprawek do traktatu i dzisiaj płaci cenę stałym zakłócaniem prac i pomijaniem.
Nikt, nawet premier Sócrates, nie wspomniał tutaj o pracach konwencji; proeuropejscy sprzymierzeńcy nieprzeprowadzania referendum którzy znajdują się obecnie z pustymi rękami, słabszą demokracją, silniejszym nacjonalizmem i większym zamieszaniem.
Rządowi brytyjskiemu i brytyjskiemu systemowi medialnemu, które mimo całego swego pragmatyzmu i niezawodności w rzeczywistości haniebnie ustąpiły tabloidom Murdocha i - po wsparciu uczynienia z Karty praw podstawowych i traktatu konstytucyjnego dokumentów o wiele, wiele gorszych niż mogłyby one być - udało się dzisiaj przekonać opinię publiczną, że posiadanie mniejszych praw, słabszej ochrony, mniejszej przejrzystości i słabszej demokracji jest wielkim zwycięstwem.
Ten Parlament i Komisja, które postanowiły pozostać nieaktywne przed dwa lata w oczekiwaniu na cudowną inicjatywę ze strony pani Merkel, Rady Europejskiej i rządów, które postanowiły wytrącić proces reform traktatów z rąk opinii publicznej i parlamentów krajowych oraz za pomocą zagmatwania i zamieszania ocalić to, co można było ocalić.
Panie przewodniczący! Obecnie rozpoczęła się ratyfikacja, proces, podczas którego Grupa Zielonych nie będą okłamywać opinii publicznej.
Ten dokument obejmuje pozytywne elementy, ale pełno jest pułapek w tej pracy.
Będziemy pracować nad tym, aby ratyfikacja i stosowanie nowego traktatu nie pominęła faktu, że droga wiodąca do rzeczywiście wolnej, otwartej i demokratycznej Europy nie jest zakończona i że jest to tylko mały etap i nawet on nie jest taki chwalebny.
w imieniu grupy GUE/NGL. -(FR) Panie przewodniczący, panie urzędujący przewodniczący Rady, panie przewodniczący Komisji, generał de Gaulle powiedział o Valéry Giscard d'Estaing: "Jego problemem są ludzie”.
Oświadczenie to można słusznie zastosować dzisiaj do Rady Europejskiej.
Ponownie, podczas szczytu, 27 państw członkowskich wykazało, że są wielkimi adeptami trudnych negocjacji.
Należy wspomnieć o przeprowadzonym w stylu Préverta przeglądzie zezwoleń przyznawanych wszystkim krnąbrnym państwom członkowskim.
To jest koszt osiągnięcia ogólnego porozumienia, obejmującego wszystkich od potomków ojców finansowania UE po najbardziej uporczywych eurosceptyków.
Wreszcie, tylko dwie lub trzy kwestie wydają się nienaruszone i w Radzie Europejskiej nikt nie myślał, aby je naruszyć.
Na przykład, ograniczające ramy, do jakich muszą się dostosować unijne polityki gospodarcza i społeczna: otwarta gospodarka rynkowa charakteryzująca się wolną konkurencją, kwestia kredytowania przez Europejski Bank Centralny, ukierunkowanie paktu stabilności, ścisłe przestrzeganie swobody przepływu kapitału, stopniowe zniesienie wszystkiego, co inwestorzy uważają na przeszkodę dla handlu oraz koncentracja kluczowych uprawnień w instytucjach, które są niedostępne dla obywateli, parlamentów krajowych, a nawet rządów, w szczególności w przypadku mniejszych krajów, i w istocie wymiar, jaki przybrały aspekty wojskowe w zakresie polityki zagranicznej Unii Europejskiej.
To są "red lines”, jak to się mówi w języku angielskim, które nie mogą być przekroczone zgodnie z zakreślonymi dla UE obszarami.
Problemem jest, że to właśnie w kierunku tych kwestii podąża większość pytań i uwag krytycznych naszych obywateli, a stale brak odpowiedzi na pytania, stale odmawia się wysłuchania tych uwag krytycznych, co podsyca kryzys zaufania, jak pojawił się pośród naszych obywateli Unii Europejskiej.
Ponadto, gdyby członkowskie Rady Europejskiej otwarli okna ich sali posiedzeń w dniu 18 października, byliby w stanie osobiście zmierzyć siłę tego braku zaufania, wyrażanego na ulicach Lizbony przez największe demonstracje, jakie miały miejsce w Portugalii w ciągu ostatnich 20 lat i myślę, że ani pan Sócrates, ani pan Barroso nie podważą moich słów w tym zakresie.
Najważniejszym wyzwaniem dla Unii Europejskiej - przeczytaliśmy to w komunikacie Komisji podczas szczytu lizbońskiego - jest wytłumaczenie obywatelom, czym jest Unia Europejska dla Europejczyków.
Zawsze wyjaśniać, nigdy nie brać pod uwagę.
Zawsze przekazywać, nigdy nie prowadzić otwartych debat, a zatem, tym bardziej, referendów.
Tak, problemem Rady Europejskiej są ludzie, ale bez ludzi nie będzie przyszłości dla wielkich europejskich ambicji.
Z pewnością kwestia ta rzeczywiście zasługuje na to, aby ją kiedyś otwarcie przedyskutować?
Kieruję do państwa to pytanie.
w imieniu grupy IND/DEM. - Panie przewodniczący! Nie po raz pierwszy wysłuchałem przewodniczącego Komisji i szefów państw, którzy przybyli to tej Izby po szczycie zorganizowanym w starym mieście w Lizbonie, oświadczających, że wszystko, co zostało osiągnięte jest wspaniałym sukcesem i przykładem tego, jak skutecznie działa Unia Europejska.
Tak, pan pamięta, panie Barroso, prawda?
Agenda lizbońska.
W tym miejscu siedem lat temu powiedziano mi, że w wyniku posiedzenia w Lizbonie zorganizowanego w tamten weekend, mamy zamiar stać się najbardziej rozwiniętą pod względem technologicznym gospodarką na świecie, z pełnym zatrudnieniem i wysokimi stopami wzrostu.
Jak wiemy, przebyliśmy już 75% drogi, a proces się załamał.
Na pana miejscu nie byłbym także taki zadowolony z rezultatu szczytu, jaki odbył się w Lizbonie w ubiegłym tygodniu, ponieważ jak na razie będą się musiały wypowiedzieć parlamenty krajowe.
Oczywiście jest to niezwykłe, ponieważ zasadniczo parlamenty krajowe nie mają już za wiele do powiedzenia, ponieważ zastąpiły je instytucje UE.
Jednakże parlamenty krajowe będą musiały się wypowiedzieć i jest realna szansa, że zostanie przeprowadzonych więcej referendów, a nie tylko w Irlandii.
Oczywiście państwo tego nie chcecie, prawda?
Czujecie tak wielką odrazę do demokracji, że obecnie nazywacie ją populizmem.
Potraktowaliście z pogardą referenda w Francji i Holandii i odmówiliście potraktowania "nie” jako odpowiedzi.
Są państwo euronacjonalistami, niebezpiecznymi ludźmi, których nic nie zatrzyma.
Ten szczyt w Lizbonie był wielkim oszustwem i próbą narzucenia społeczeństwu Europy konstytucji, po prostu poprzez zrezygnowanie z tego słowa i ponowne opakowanie tego dokumentu, który zawiera wszystkie te same wnioski.
To co obecnie robicie jest absolutnie hańbiące, ale miałem nadzieję i wiarę, że w Westminster, matka parlamentów ponownie wykona swą prace i społeczeństwo brytyjskie będzie mogło wypowiedzieć się w referendum.
Wiele słyszeliśmy o klasach politycznych Europy.
Jest to czas, kiedy w Wielkiej Brytanii i w wielu innych krajach Europy słuchaliśmy tego, co ludzie mają do powiedzenia.
Nie możecie narzucać tego projektu bez poparcia ludzi.
Pozwólmy ludziom przemówić.
Panie przewodniczący, panie i panowie! Dwa i pół roku temu Francuzi i Holendrzy odrzucili konstytucję europejską, w Lizbonie w dniu 19 października Rada Europejska przyjęła uproszczony traktat reformujący, który został bardzo nieprawidłowo nazwany, ponieważ jest on jeszcze bardziej skomplikowany i tylko w marginalnym stopniu "reformuje” odrzuconą konstytucję.
Krótko mówiąc, starają się mydlić nam oczy i przekonać nas, że ten dokument nie ma nic wspólnego z poprzednim, w celu uniknięcia przeprowadzenia referendum wśród społeczeństwa Europy.
Wydaje się, że mówicie, że ta kwestia jest za poważna, aby miała być zatwierdzania przez społeczeństwo.
My myślimy dokładnie przeciwnie.
Ze względu na to, że dokument stanowi tylko przeklejenie tekstu konstytucji europejskiej, powinien być poddany referendum rektyfikacyjnemu w każdym kraju, zaczynając od Francji i Holandii.
Tylko referendum może unieważnić wyniki poprzedniego referendum.
Dzisiaj, nie próbując działać w celu poparcia partii, składam petycję w moim własnym kraju, aby spróbować przekonać prezydenta Francji, aby zrobił w tył zwrot i zaproponował referendum.
Dotyczy to przyszłości naszych narodów, ich suwerenności, niezależności, tożsamości i wolności.
Nie możemy na przykład przekazywać uprawnienia do reprezentowania nas zagranicą wysokiemu przedstawicielowi, tak samo jak nie możemy dopuścić to tego, aby nasze miejsca w Radzie Bezpieczeństwa Narodów Zjednoczonych były zajmowane w imieniu Unii Europejskiej jako osoby prawnej.
Albo zezwalać na to, aby nasze służby prawne i legislacyjne zostały zastąpione przez sędziów w Luksemburgu.
Uczestnicy takiego zaprzeczenia demokracji ponosiliby wielki ciężar historycznej odpowiedzialności.
(SK) Podczas posiedzenia szefów państw i rządów, jakie odbyło się w ubiegłym tygodniu, osiągnięto porozumienie co do Traktatu, który powinien dostosować Unię Europejską do nowej sytuacji i ulepszyć istniejące traktaty.
Ponieważ obecna struktura Unii Europejskiej znacznie różni się od jej struktury z 1957 r., musimy przyjąć nowy europejski dokument; potrzebujemy nowych jasnych zasad.
W pełni popieram ten proces.
Unia Europejska, aby była godna zaufania, musi zagwarantować prawa człowieka i podstawowe wolności jej obywatelom.
Wartości te są wymieniane wielokrotnie w preambule i w artykułach Traktatu, a Unia jest oparta w szczególności na wartościach poszanowania godności ludzkiej, wolności, demokracji i równości.
Bardzo żałuję, że mimo iż w art. 3 nowego Traktatu obiecujemy działać ściśle zgodnie z zasadami Karty Narodów Zjednoczonych chroniącej prawa człowieka, jednocześnie odmawiamy włączenia Karty praw podstawowych Unii Europejskiej do Traktatu.
Generalizuję, ponieważ nie chcę wytykać palcami poszczególnych państw członkowskich, które odmawiają przedstawienia swego stanowiska w tej ważnej kwestii.
Karty praw podstawowych nie ma w traktacie i żałuję tego.
Czy Karta nie potwierdza praw człowieka, wywodzących się z tradycji konstytucyjnych wspólnych dla wszystkich państw członkowskich?
Uważam, że posłowie do PE obecnie przywiązują wielką wagę do procesu reformowania Traktatu; bronią opinii obywateli UE i powinni działać jako katalizator porozumienia w takich obszarach jak prawa człowieka.
Gratuluje panom, panie Socrates i panie Barroso.
przedstawiciel Parlamentu Europejskiego na konferencję międzyrządową. - (DE) Panie przewodniczący, panie urzędujący przewodniczący, panie przewodniczący Komisji, panie i panowie! Prezydencji niemieckiej udało się opracować mandat, a prezydencji portugalskiej zyskać dla niego akceptację i wdrożyć go.
Za to bardzo dziękuję.
Ze względu na dyskusje prowadzone w ostatnich dniach na temat mniej ważnych kwestii zapomniano, że Traktat ten jest przełomem w demokracji i zdolności do działania, ponieważ obecnie 95% prawodawstwa jest wynikiem procedury współdecyzji Parlamentu Europejskiego, ponieważ zostało usunięte rozróżnienie pomiędzy wydatkami obowiązkowymi i nieobowiązkowymi, a w sektorze budżetowym i sektorze rolnictwa dostępne są pełne prawa, Parlament Europejski ma coś do powiedzenie w zakresie traktatów zawieranych z krajami trzecimi i ich ratyfikacji, Parlament Europejski wybiera przewodniczącego Komisji i bez Parlamentu Europejskiego Komisja ani wysocy przedstawiciele nie mogą objąć stanowisk.
A zatem stworzono demokrację i zdolność do działania poprzez usunięcie trzeciego filaru i dzięki nowym metodom podejmowania decyzji w Radzie w celu rozszerzenia zakresu procedury współdecyzji, zdolność do działania została poprawiona.
Procedura współdecyzji i podejmowanie decyzji kwalifikowaną większością głosów jest obecnie regułą z prawnego punktu widzenia.
Jest to zmiana kierunku, która posiada wielkie znaczenie.
Karta praw podstawowych i osobowość prawna także znajdują się w traktacie, a ograniczenia Zjednoczonego Królestwa zostały zachowane w całości, ponieważ w tych obszarach są klauzule opt-out w zakresie polityki prawnej i wewnętrznej.
Wciąż musimy wyjaśnić pewne kwestie: kwestie związane z art. 24.
Musimy walczyć w celu zapewnienia, aby przejście od jednego traktatu do następnego nie stanowiło nadużycia ze strony Rady w odniesieniu do przydziału stanowisk, takich jak na przykład stanowiska wysokich przedstawicieli.
Możemy jedynie stwierdzić, że jest 751 posłów do Parlamentu Europejskiego i nie dostrzegam w tym tekście żadnego stanowiska w przypadku którego byłaby różnica w zakresie praw do głosowania.
Ponadto muszę stwierdzić, że naprawdę musimy obecnie zapewnić, aby ten tekst został wdrożony, aby wprowadzić w życie tę konstytucję w sposób, w jaki rozumiemy ten Traktat.
Panie przewodniczący, proszę mi pozwolić na przedstawienie uwagi.
W 1994 r. zostałem wyznaczony po raz pierwszy w imieniu tej Izby - za co chciałbym podziękować - do grupy Westendorp.
To była moja czwarta konferencja międzyrządowa.
Kiedy zaczynaliśmy nie miałem nic powiedzenia jako przedstawiciel Parlamentu.
Chciałbym z tego miejsca podziękować pani Guigou, panu Tsatsos, panu Hänschowi i panu Méndezowi De Vigo, a także moim dwóch kolegom posłom z konferencji międzyrządowej, za ich wspaniałą współpracę przez te 13 lat.
Uznanie także dla ciągłości prac mających na celu poszerzenie kompetencji Parlamentu.
Gratulacje; przewodniczący postępuje zgodnie z jego nazwiskiem, pracując z pasją i rozsądkiem nad sukcesem tego szczytu.
, przedstawiciel Parlamentu Europejskiego na konferencję międzyrządową.
Panie urzędujący przewodniczący, panie przewodniczący Komisji, panie i panowie! Mogę zaświadczyć jako osoba, która była obecna pod koniec konferencji międzyrządowej - myślę, że po raz pierwszy przewodniczący i trzej przedstawiciele zostali dopuszczenia do udziału w konferencji międzyrządowej - i mogę powiedzieć, że prezydencja portugalska wysłuchała Parlamentu Europejskiego: po pierwsze przywracając obywatelstwo, co wydawało się niemożliwe przed połową września, a po drugie, nadając właściwsze znacznie Karcie Praw Podstawowych, co także wydawało się niemożliwe, a także poprzez uznanie znacznego rozszerzenie podejmowania decyzji większością głosów.
Nie tylko Parlament Europejski zyskał, także Europa, a my w tym dopomogliśmy.
Urzędujący przewodniczący rozpoczął swe przemówienie, mówiąc o Joaninie.
Zgadzam się z nim, że powinniśmy wytłumaczyć ludziom Europy, czym jest protokół w sprawie deklaracji Joanina i to co mnie najbardziej zadziwiło to fakt, że rządy nie walczyły usilnie w Radzie, aby powstrzymać wprowadzenie do Traktatu kompromisu luksemburskiego, co byłoby równoznaczne z jej zniszczeniem.
Mniej więcej to samo dotyczy - zwracam się do przewodniczącego Komisji - tematu wysokiego przewodniczącego do spraw zagranicznych i polityki bezpieczeństwa.
Będziecie musieli bardzo ciężko pracować nad tym, ponieważ Parlament będzie bronił swych praw w celu zapewnienia rozsądnego rozwiązania, kiedy Traktat wejdzie w życie, co mam nadzieje nastąpi, biorąc pod uwagę, że będzie szereg interesujących stanowisk do obsadzenia i oczywiście chcemy demokratycznie kontrolować ten proces.
Kończąc, panie przewodniczący, pan premier Sócrates powiedział, że traktat lizboński się narodził.
Wciąż jest jeszcze bardzo małym dzieckiem i mam nadzieję, że w grudniu każdy potwierdzi, że chcemy, aby rosło, a przede wszystkim, że każdy będzie działać ze wzajemna lojalnością i solidarnością, tak aby traktat lizboński stał się rzeczywistością.
Bardzo dziękuję, panie pośle Crespo, za uznanie z góry tego zadania, jak również wielu innych zadań.
przedstawiciel Parlamentu Europejskiego na konferencję międzyrządową. - Panie przewodniczący! Dla 26 krajów Traktat jest z pewnością wielkim krokiem w kierunku europejskiej jedności i z pewnością konkuruje z traktatem z Maastricht w odniesieniu do ich znaczenia.
Bez wątpienia Traktatowi brakuje prostoty jego godnego ubolewania poprzednika, ale zachowuje on wszystkie podstawowe reformy.
Poza i wewnątrz Unii ludzie dostrzegą wkrótce bardziej skuteczną, efektywną i demokratyczną Unię.
Ale nie dotyczy to jednego kraju.
Brytyjczycy wciąż czują się onieśmieleni sukcesem UE i usiłowali podczas konferencji międzyrządowej zmniejszyć zakres i siłę wspólnych polityk w obszarze praw podstawowych, wolności, bezpieczeństwa i sprawiedliwości, a także w zakresie wspólnej polityki zagranicznego bezpieczeństwa i obrony.
Nie jest jasne dlaczego obmyślono taką strategię braku współpracy w celu zaspokojenia interesów Brytyjczyków.
Ani to, czy pan Farage i partia konserwatywna dostarczą preferowanego lub alternatywnego rozwiązania.
Chciałbym i wierzę, że ta dziwna, idiosynkratyczna polityka okaże się tak krótkotrwała, jak to możliwie.
Dziękuję bardzo, panie Duff, za pana wielkie zaangażowanie w wykonywane przez pana obowiązki.
(PT) Panie urzędujący przewodniczący Rady, panie przewodniczący Komisji, panie i panowie! Najlepszym sposobem uczczenia ważnego rezultatu, jako osiągnęliśmy w ubiegłym tygodniu, dzięki mandatowi wynegocjowanemu podczas prezydencji niemieckiej i skutecznemu zaangażowaniu prezydencji portugalskiej, którą chciałbym szczególnie pochwalić, jest rzeczywiste wykorzystanie nowych instrumentów instytucjonalnych i osiągniecie lepszych rezultatów.
Ostatnio, obywatelom europejskim stale mówiono, całkowicie słusznie, że potrzebujemy nowych ram instytucjonalnych w celu dostosowania Europy z Nicei do poszerzonej Europy.
Teraz nadszedł czas, aby dowieść że ta przeorganizowana Europa jest w stanie wykonywać swą nową misję.
Pięćdziesiąt lat po podpisaniu traktatu rzymskiego groźbą, jaka zawisła nad Europą, już nie jest wojna lub ciągłe fale nieszczęść.
Nowym wyzwaniem jest stawienie czoła światu, w którym jest jeszcze więcej ludzi, którzy konsumują i produkują, gdzie znikają granice, a żaden europejski kraj nie jest w rzeczywistości graczem liczącym się na arenie światowej.
Musimy stawić czoło obawom przed globalizacją i rewolucji technologicznej oraz dowieść, że Europa wzmocniona przez nowy Traktat jest zdolna do odkrycia nowych dróg i stworzenia nowego bogactwa.
Jednakże jest to także sposobność, aby obmyślić nowe rozwiązania na nowe problemy.
Z sześcioma, dwunastoma, czy nawet piętnastoma członkami łatwiej było wspierać ścisłe więzi pomiędzy obywatelami i strukturami wspólnotowymi, ale obecnie jest to największe z wyzwań.
Ponieważ UE się poszerza, centrum władzy także staje się coraz odleglejsze od obywatela.
Ten niekorzystny skutek można zauważyć inter alia w zakończeniu rotacyjnych prezydencji Rady czy porzuceniu zasady jednego komisarza na jedno państwo członkowskie.
Musimy odeprzeć ten szkodliwy skutek, a Parlament posiada w tym zakresie decydująca rolę, w celu uzyskania większej przejrzystości i mniejszej biurokracji, szybszego rozwoju i mniejszej ilości zbędnych przepisów prawnych, ściślejszej współpracy z parlamentami krajowymi i mniejszego dystansu oddzielającego instytucje od obywateli, większej spójności i mniejszej nierówności.
Wyzwolenie się od wątpliwości dotyczących naszej wewnętrznej organizacji pomoże nam być symbolem odwagi i pomoże nam w podjęciu wyzwań nowej ery.
Dzisiaj powinniśmy uczcić naszą zdolność do jednoczenia.
(PT) Panie przewodniczący, panie urzędujący przewodniczący Rady, panie przewodniczący Komisji, panie i panowie! Satysfakcja, szczęście, sukces, zwycięstwo, wszystkie te słowa zostały użyte dzisiaj tutaj, i słusznie, w odniesieniu do nieformalnego szczytu w Lizbonie.
W istocie, porozumienie w sprawie nowego Traktatu zostało ogłoszone przed północą w dniu 18 października.
Była to historyczna chwila.
Po pierwsze z uwagi na osiągnięte rezultaty, ale także dlatego, że uczyniono to tak szybko.
Po nieco ponad 12 miesiącach intensywnych prac i negocjacji, możliwie było osiągnięcie wymaganego konsensusu w pierwszym dniu szczytu.
Co więcej, w tym samym dniu zostało podpisane porozumienie z partnerami społecznymi, pracodawcami i związkami zawodowymi, w celu zmodernizowania rynku pracy, co jest ważnym krokiem w ramach nowego cyklu strategii lizbońskiej.
Należy pogratulować prezydencji portugalskiej.
Osiągnęła ona swój najwyższy priorytet z godną uznania wprawą: aby zapewnić Europie nowy Traktat, który był wielkim zwycięstwem.
Europa wyszła z trwającego sześć lat impasu i może teraz skoncentrować się na tym, co jest naprawdę ważne dla obywateli, ponieważ jak powiedział Jean Monnet, nie możemy się zatrzymywać, kiedy cały świat wokół nas się idzie naprzód, a tempo w jakim zmienia się świat nie daje nam przyzwolenia na spowolnienie reakcji ze strony Europy.
Traktat zostanie podpisany w dniu 13 grudnia, po czym nastąpi proces ratyfikacyjny, który powinien być szybki i bezproblemowy.
Jako obywatelka Portugalii chciałabym powiedzieć, jak zadowolona jestem, ponownie, z tego powodu, że nazwa Lizbony została nierozerwalnie połączona z decydującym momentem w integracji europejskiej.
Dziękuję panu, panie premierze Sócrates!
Zasługuje pan na podziękowania ze strony Portugalii, a także Europy za pana determinację i zaangażowanie.
Europa wyszła z impasu.
Dziękują bardzo, panie premierze.
(DE) Panie przewodniczący! Szczęśliwie szczyt lizboński zakończył się dobrze.
Wspaniała praca przygotowawcza została wykonana przez prezydencję niemiecką, a prezydencja portugalska zakończyła ją w profesjonalny sposób.
Niestety, muszę podkreślić, że ponownie rolę odegrały interesy krajowe.
Zdecydowanie nie służy to integracji europejskiej.
Musimy posiadać teraz specjalne uprawnienia, aby przedyskutować treść zamiast procedury.
Jednakże, niestety, dostrzegliśmy tendencje nacisku sugerujące, abyśmy raczej przedyskutowali treść, a nie procedurę.
Jednakże, gdybyśmy ostatecznie mieli przedyskutować procedurę, chciałabym wyraźnie powiedzieć, że potrzebujemy referendów w celu ratyfikowania Traktatu.
Referenda po prostu nie są rozwiązaniem.
Pozwólmy demokracji przedstawicielskiej wykonać swą pracę.
Nie dlatego, że obawiam się, że w referendach obywatele zagłosują na "nie” - daleka jestem od tego!
Raczej dlatego, że jest całkowicie niewłaściwe oddzielanie kwestii UE od wyborów do parlamentów krajowych.
UE jest i pozostanie w pełni integralną częścią polityki krajowej.
Referenda są wykorzystywane do odwoływania urzędującego rządu.
Umożliwiają innym partiom politycznym uniknięcie oceny ich polityki w zakresie UE.
Jednakże wszystkie partie polityczne będą oczywiście ocenione odniesieniu do prowadzonej przez nie polityki w zakresie UE i stanie się to wtedy, gdy pójdziemy do urn podczas wyborów krajowych.
Jednakże nakłada to dwa wymogi: wymóg, abyśmy my, elektorat, pozwolili, aby polityka UE posiadała decydujące znacznie w przypadku naszego wyboru dotyczącego polityków krajowych, oraz wymóg, by partie polityczne nie wykorzystywały referendów do uniknięcia odpowiedzialności za Wspólnotę Europejską.
W zawiązku z tym wysiłki, aby zapewnić, że to treści nie procedurze zostanie nadany najwyższy priorytet, na szczęście osiągną zamierzony cel.
Panie Przewodniczący Rady! Panie Przewodniczący Komisji!
Bardzo się cieszę, ze proces reformy traktatowej dobiega końca. Nie dlatego, aby proponowane zmiany realizowały w pełni moje przekonania co do integracji - czasem są one całkiem oddalone.
Moje zadowolenia płynie raczej z faktu, że ostatnio za dużo czasu i politycznej energii poświęcaliśmy instytucjom.
Jestem przekonany, że sukces Unii nie zależy od układu instytucjonalnego czy mechaniki władzy.
Ten sukces zależy od politycznej woli, wspólnej wizji przyszłości.
Mam nadzieję, że po zamknięciu ratyfikacji już nic nam nie przeszkodzi, by zająć się Europą rezultatów, by wziąć więcej odpowiedzialności za bezpieczeństwo globalne, by aktywniej oddziaływać na kraje sąsiednie, by w końcu rozmawiać o rozszerzeniu Unii Europejskiej, w końcu wygrywać także konkurencję, inwestycje i wzrost.
Wbrew temu, co mówiono przez ostatnie 7 lat, zmiany instytucjonalne nie są ani pełną, ani wystarczającą odpowiedzią na te problemy.
(DE) Panie przewodniczący! Ze względu na wiele europejskich przewrotów, wojny człopskie i rewolucje, wszyscy znamy romantyczną historię o zbiegu ukrytym w wózku z łajnem, który został zabrany za granicę i uciekł wywiadowcom Richelieu i strażnikom królewskim.
O ile ostatecznie udało mu się, to nie wyglądał za przyjemnie, nie pachniał ładnie, ale kiedy się umył, wtedy mógł powiedzieć: przeżyłem!
Konstytucja przebyła podobną drogę.
Rządy pogrzebały ją w zagmatwanej masie nieczytelnych, niemożliwych do rozszyfrowania tekstów klauzul opt-out, klauzul, przypisów, rezolucji, protokołów i zabrały konstytucję poza granice pod przykryciem gnoju.
Tragedia polega na tym, że próbowały one schować ten konstytucyjny skarb nie przed strażnikami króla, ale przed czujnymi oczami obywateli.
Przekopywałem się przez tę zagmatwaną masę tekstów.
Tak, w istocie znalazłem wszystkie głównie osiągnięcia konstytucji nad którymi sam pracowałem ponad 10 lat i mogę być szczęśliwy.
Sytuacja jednak sprawia, że jestem bardzo czujny.
Ponadto, oczywiście, jak to zazwyczaj jest w przypadku takich przygód, niezależnie od tego czy ktoś pomaga uciekinierowi, kradną one część skarbu.
A zatem znalazłem także w tym gnojowisku ręce kilku rządów.
Jeden zabezpieczył kolejne klauzule opt-out dla siebie i w ten sposób zwędził część Karty praw podstawowych, część praw Parlamentu, część ochrony danych itd.
Skarb dotarł uszkodzony, ale ogólnie mówiąc dotarł.
Odzyskaliśmy część Europy, ocaliliśmy część przyszłości Europy, nie z naszymi obywatelami, ale bez naszych obywateli, nie z parlamentami, ale bez parlamentów, i jest to wielkie zagrożenie.
Odzyskaliśmy część Europy, ale nie rozwiązaliśmy kryzysu zaufania wśród obywateli Europy.
Przed ta Izbą stoi zatem ogromne wyzwanie: odzyskanie zaufania obywateli Europy.
(PT)Panie przewodniczący! Żałujemy, że szczyt lizboński odebrał istotę treści tzw. europejskiej konstytucji, odrzuconej wcześniej w referendach francuskim i holenderskim, jednocześnie próbując pominąć konieczną debatę demokratyczną i konsultacje publiczne w formie referendów.
Oprócz tego, że jest to wielka zniewaga dla demokracji i suwerennie wyrażonej woli, wykazuje to państwa obawę co do głosowania obywateli w sprawie Traktatu, która stanowi jakościowy skok w kierunku neoliberalizmu, federalizmu i militaryzmu, w coraz większym stopniu podważając osiągnięcia gospodarcze i społeczne pracowników i ubogich.
Jednakże walka nadal będzie się toczyć, jak wykazała imponująca demonstracja ponad 200 000 ludzi, jaka odbyła się w dniu 18 października w Lizbonie, popierana także przez CGPT.
Była to największa demonstracja w ciągu ostatnich 20 lat, a przewodniczący Rady i Komisji, obydwaj Portugalczycy, symbolicznie to tutaj ignorują.
To także zostanie zapisane w historii tego Traktatu.
(CS) Panie przewodniczący! Po klęsce konstytucji wydawało się, że zasada demokratycznego podejmowania decyzji ponownie zwyciężyła, przynajmniej na jakiś czas.
Myliliśmy się w tej kwestii.
Bardzo szybko ta sama konstytucja powróciła pod innym tytułem.
Jej autorzy nawet nie starają się ukryć faktu, że jest to pierwotna konstytucja w nieco zmienionej formie, w celu pominięcia demokratycznej woli wyrażonej w referendum.
Traktat, który wzmacnia rolę niewybieralnych urzędników UE, wzmacniając w ten sposób deficyt demokracji, tworzy między innymi 105 legislacyjnych i nielegislacyjnych uprawnień UE.
W 68 przypadkach zastępują one krajowe prawo veta podejmowaniem decyzji większością głosów.
Odwraca on uprawnienia krajowe w obszarze polityki zagranicznej.
Przekazuje proces podejmowania decyzji w UE dużym państwom członkowskim, zwłaszcza Niemcom, kosztem mniejszych krajów.
Proste porównanie wykazuje, że jest on niemalże identyczny z konstytucją dla europejskiego państwa federalnego, która została odrzucona przez społeczeństwo francuskie i pogrzebana przez Holendrów.
Impertynencja, z jaką powróciła ona pod obrady w miną pokerzysty pod nowym Orwellowskim tytułem, jest zdumiewająca.
W Lizbonie wygrał nowy typ utopijnego nacjonalizmu: nacjonalizm paneuropejski i nacjonalizm UE; nacjonalizm bez żadnych narodowych, kulturowych czy historycznych podstaw, zakorzeniony jedynie w długich korytarzach urzędów brukselskich.
Patriotyzm w wydaniu Berlaymont osiągnął zwycięstwo.
Tych z nas, którzy reprezentują kraje, które przez ponad pół wieku były pogrążone w komunistycznym totalitarnym systemie nie jest łatwo czymś zadziwić.
Byliśmy przyzwyczajeni do bezczelności władzy i pogardy dla woli społeczeństwa.
Jednak nawet w byłych krajach komunistycznych nie doświadczyliśmy takiego jawnego oszustwa jak dzisiejsze oszustwo jakiego dokonała UE wobec społeczeństw państw członkowskich.
W byłych krajach komunistycznych przynajmniej podobne próby były ukrywane przez sekretarzy partyjnych; ale to jest przeszłość.
Obywatele chcą sami podjąć decyzję, czy przekazać suwerenne prawa europejskiemu superpaństwu pozbawionemu demokratycznych lub historycznych ram.
Dlatego też chcę, aby odbyło się referendum.
(IT) Panie przewodniczący, panie i panowie! W ramach traktatu reformującego, który odrzucam, są wygrani i przegrani.
Zastrzeżenia Polski i Włoch dotyczące nowego podziału miejsc w Parlamencie zostały rozwiązane, ale Polska wygrała inne ważniejsze bitwy: uzyskała klauzule opt-out w przypadku Karty praw podstawowych, będzie mieć rzecznika generalnego w Trybunale Sprawiedliwości i korzyści w ramach mechanizmu Joanina.
Nawet Austria odniosła zwycięstwo, ponieważ pozwolono jej ograniczyć dostęp studentów zagranicznych do uniwersytetów krajowych.
Romano Prodi, przed przybyciem na posiedzenie, ogłosił, że będzie walczyć, aby nie stracić parytetu Włoch.
Zakończył utratą parytetu na rzecz Francji, ale przywróceniem parytetu Wielkiej Brytanii, chwaląc się obietnicą, że podział miejsc zostanie ponownie rozpatrzony w oparciu o obywatelstwo po 2014 r.
Jednakże już uzyskaliśmy to podczas ostatniej sesji plenarnej w Brukseli.
To, co zostało zaakceptowane przez bierną administrację pana Prodiego, było tylko kilkoma okruchami ze stołu, ponieważ w rezultacie około trzy miliony Europejczyków w obywatelstwem włoskim jest uważanych w mniejszym stopniu za Europejczyków niż Pakistańczycy, hindusi czy Kenijczycy, którzy mają szczęście pracować i mieszkać w Wielkiej Brytanii, lub Kameruńczycy we Francji, którzy mimo że nie są obywatelami Wspólnoty, są liczeni w ramach rozdziału miejsc.
Nie mogliśmy się spodziewać niczego lepszego ze strony rządu włoskiego, popieranego przez komunistyczną lewicę i przez podstępną i hipokratyczną centrolewicę.
Jak można zaobserwować, mamy inne powody, aby nie postrzegać Europy ukształtowanej przez te traktaty jako naszej i aby mieć nadzieję, że niebawem będziemy świętować De profundis bezsensownego rządu Prodiego.
(CS) Panie i panowie! Po uważnym przeczytaniu traktatu lizbońskiego staje się jasne, że szefowie państw i rządów proponują fundamentalne zmiany do dokumentów UE.
Traktat reformujący dosłownie powtarza treść traktatów UE i traktatów ustanawiających Wspólnoty Europejskie.
Chciałabym podkreślić fakt, ze zmiany nie tylko dotyczą wpływu poszczególnych państw na procesy UE, ale także podstawowych zasad, w oparciu o które UE została ustanowiona 50 lat temu.
Traktat reformujący przenosi zasadę konkurencji z zasadniczej części Traktatu do protokołów, które zostały załączone do Traktatu.
Uważam, że stanowi to sygnał ostrzegawczy dla demokratycznie myślących obywateli.
Panie i panowie! Jeśli projekt UE ma być wiarygodny, traktat reformujący musi być poddany referendum w państwach członkowskich.
Politycy powinni odstawić na bok ich arogancję i poczucie komfortu.
Muszą wyjaśnić obywatelom decyzję podjętą w Lizbonie i przekonać ich do niej.
W przeciwnym razie różnica pomiędzy obywatelami a elitą polityczną nadal będzie się poszerzać.
Nie tylko zagrozi ona dobrobytowi; pogłębi ona także deficyt demokracji w UE jako całości.
Panie przewodniczący! Jestem wdzięczny premierowi za jego oświadczenie wygłoszone dzisiaj rano, o ile zauważam decyzje szefów rządów, społeczeństwo brytyjskie i brytyjska partia konserwatywna były zbieżne co do ich obaw o konstytucję i bardzo podobny traktat reformujący.
Brytyjski premier powiedział, że traktat reformujący nie jest konstytucją.
Jego koledzy liderzy partii nie zgodzili się z nim.
Powiedział, że tak zwane brytyjskie "red-lines” zostały zabezpieczone.
Podobnie jak wielu Brytyjczyków w rzeczywistości nie rozumiem lub nie wierzę naszemu premierowi w tej kwestii.
To jest kwestia zaufania.
Nasz premier zobowiązał się do przeprowadzenia referendum - zawarł to zobowiązanie w manifeście wyborczym sprzed dwóch lat.
Referendum w sprawie tego Traktatu jest w związku z tym nie tylko konieczne ze względów politycznych, ale także jest imperatywem moralnym.
Premier powiedział w ten weekend o możliwości referendum: "Dlaczego mamy nie pozwolić wam, społeczeństwu, przemówić?
Uważam, że jest to nieco niepokojące, że tak wiele krajów ucieka od zapewnienia społeczeństwu takiej możliwości”.
Kilka dni temu Gordon Brown powiedział, że ten Traktat wyznacza zakończenie instytucjonalnej reformy UE na następne dziesięciolecie.
Jednakże przez ostatnie 15 lat mieliśmy cztery traktaty dotyczące reformy, i wątpię, czy można oprzeć się wezwaniu do kolejnej zmiany instytucjonalnej.
Tak zwana "klauzula zapadkowa” (ang. ratchet clause) umożliwi na przykład zniesienie kolejnych możliwości w zakresie weta krajowego.
Z jednej strony konserwatywna wizja Europy koncentruje się na trzech kluczowych obszarach światowej konkurencyjności, globalnych zmianach klimatycznych i ubóstwie światowym.
W każdym razie gratuluję przewodniczącemu Barroso, w szczególności jego determinacji w dążeniu do realizacji tych celów.
Jednakże można je osiągnąć dzięki woli politycznej i nie wymagają one tego Traktatu.
Powinniśmy sobie przypomnieć, o czym mówiła deklaracja z Laeken.
Stwierdzono w niej, że Unia musi stać się bardziej demokratyczna, bardziej przejrzysta i bardziej skuteczna, ale wezwano w niej także do większego zaangażowanie obywateli, a nie tylko do przekazywania im naszych decyzji.
Pytanie, jakie dzisiaj się pojawia brzmi: czy Traktat spełnia wymogi z Laeken?
Laeken zadało właściwe pytania.
Czy udzieliliśmy prawidłowych odpowiedzi?
Panie przewodniczący! Chciałbym powiedzieć panu urzędującemu przewodniczącemu: jaki wspaniały szczyt.
Nigdy nie wątpiłem w to, że pan tego dokona, ale czym innym jest nie wątpić, a czym innych jest to uczynić, a pan to uczynił.
Gratulacje.
Nie wiem, czy koledzy wiedzą: to jest prawie jak zwrot w historii.
W pierwszym dniu narodził się nowy Traktat.
Wiem, że wszyscy "maksymaliści” tutaj nie uważają, aby był to najlepszy traktat, jaki mógłby powstać, ale rzeczywisty świat nie jest najpiękniejszym, jaki moglibyśmy mieć.
A zatem to, czego potrzebujemy to rzeczywisty traktat, traktat wyraźnych wartości - i mamy taki traktat.
W drugim dniu, przyjaciele, ustaliśmy kierunek - w pierwszym dniu Traktat, w drugim dniu kierunek - w którym zdaniem społeczeństwa powinniśmy podążać: rzeczywisty świat.
To co zostało powiedziane podczas drugiego dnia to to, że chcemy, aby globalizacja w Europie była bardziej ludzka, bardziej angażująca i aby była oparta na naszych wspólnych spójnych społecznych wartościach.
Zostało powiedziane, że proces lizboński jest nie tylko procesem dla niewielu, ale wytyczną dla zewnętrznego wymiaru Unii Europejskiej, co oznacza, że podąża ona nie tylko w kierunku najsilniejszej na świecie potęgi gospodarczej, ale także uwzględnia, że świat będzie bardziej spójny tylko wtedy, gdy będzie oparty na społecznej gospodarce rynkowej.
To chcę państwu dzisiaj powiedzieć.
Chciałbym podziękować prezydencji nie tylko za pierwszy dzień, ale także za drugi, ponieważ wniosek drugiego dnia brzmiał, że ta Unia Europejska nie jest społeczeństwem rynkowym.
Jest ona społeczną gospodarką rynkową, co oznacza, że łączymy kwestie społeczne z konkurencyjnością gospodarczą.
Dobrze wykonał pan swą pracę, panie urzędujący przewodniczący - przyjacielu, jeśli mogę powiedzieć - ponieważ, prowadzi mnie to do trzeciego i ostatniego wniosku.
Przekażmy prezydencji portugalskiej jej ostatni szczyt w grudniu: podczas którego prezydencja portugalska nie tylko będzie podpisywać Traktat, ale także będziemy zatwierdzać proces lizboński jako prawidłowo przeprowadzony.
A zatem zacznijmy działać.
Tego oczekuje od nas społeczeństwo.
(FR) Panie przewodniczący! Unia Europejska będzie mieć nowy Traktat.
Oczywiście można wyrazić pewien żal: żal dotyczący pominięcia w tekście symboli Unii Europejskiej; żal dotyczący klauzul opt-out, jakie wywalczyły sobie niektóre kraje, w szczególności w odniesieniu do Karty; a wreszcie żal dotyczący złożonego charakteru Traktatu, w przypadku którego zwracam się o skonsolidowany tekst, aby obywatele UE mogli się w nim odnaleźć.
Byłoby dobrze.
Podobnie, Traktat ten daje nam środki do ożywienia Europy, pod warunkiem, że będziemy chcieli to uczynić.
Dzięki temu dokumentowi Unia Europejska zyska narzędzia, których potrzebuje, aby kontynuować integrację, aby poszerzać i pogłębiać jej wspólne polityki.
W zakresie energii, zmian klimatu, polityki imigracyjnej, walki z terroryzmem, koordynacji gospodarczej, polityki zagranicznej i obrony oraz polityki rozwoju, Europa może obecnie posunąć się naprzód.
Będzie to zależało od woli politycznej.
Nikt obecnie nie będzie w stanie powoływać się na okoliczność, że brakuje instytucjonalnych środków do działania.
Obecnie, każdy będzie musiał stawić czoło swym obowiązkom i mówiąc to myślę, poza naszymi instytucjami, w szczególności o państwach członkowskich.
Jest to dobra wiadomość dla Europy i mam nadzieję, że dobra wiadomość dla jej obywateli.
Panie Przewodniczący! Wbrew kasandrycznym zapowiedziom i bezpodstawnej krytyce Polski podczas ostatnich debat w Parlamencie Europejskim, zwłaszcza przez szefa socjalistów, szczyt w Lizbonie okazał się dyplomatycznym kompromisem.
Zarówno władze unijne, jak i polskie dostrzegły możliwość porozumienia.
Strona unijna doceniła znaczenie i potencjał Polski zwiększając liczbę rzeczników w Trybunale Sprawiedliwości, zachowując także mechanizm z Joaniny.
Należy mieć nadzieję, że osiągnięty na szczycie kompromis jest dopiero wstępem do konsultacji z narodami Europy.
Projekt Traktatu Reformującego Unię jest, bowiem dokumentem zbyt ważnym, by go przemycać w zaciszu politycznych gabinetów.
Przypomnieć należy, że poprzednia wersja tego traktatu przepadła w referendach dwóch państw członkowskich.
Niedopuszczenie obywateli do wypowiedzenia się ponownie o przyszłości Unii byłoby nie tylko naruszeniem jednej z jej podstawowych wartości, ale wskazywałoby ewidentnie na strach rządzących przed głosem ich własnych wyborców.
Niech dyktatorzy demokracji pozwolą samym obywatelom wyrazić swoją wolę, co do dalszej wizji Unii.
Panie przewodniczący!
Reprezentuję Szkocję. Moja partia, SNP, tworzy nowy rząd w Szkocji i uważam, że okaże się on bardziej konstruktywny w zakresie uczestnictwa w Unii Europejskiej niż rządy brytyjskie.
Popieram konieczność przeprowadzenia reformy traktów i stworzenia otwartego, demokratycznego, skutecznego i odpowiedzialnego zarządzania.
Co do zasady popieram poszerzenie zakresu spraw objętych kwalifikowaną większością głosów i procedurą współdecyzji z udziałem Parlamentu Europejskiego, ale wielka różnorodność, do której odwołał się bardzo słusznie pan Barroso, zawsze będzie oznaczać, że popierane będą interesy krajowe.
Nie powinniśmy tracić kontaktu z naszymi społecznościami lokalnymi poprzez deptanie ich interesów lub sprawianie wrażenia, że to czynimy.
W przypadku Szkocji istnieje wielka rzeczywista obawa, że okopanie utwierdzenie polityki rybołówstwa jako wyłącznej kompetencji w ramach traktatów, może tylko zahamować dogłębną reformę zarządzania rybołówstwem, która moim zdaniem jest konieczna.
Niestety, ale nie jest to zaskakujące, rząd brytyjski nie podniósł tej kwestii podczas szczytu.
Ponownie, kluczowe interesy Szkocji zostały zignorowane przez rząd brytyjski.
(NL) Panie przewodniczący! Konstytucja umarła.
Niech żyje konstytucja!
Jak inaczej można opisać wydarzenia z Lizbony?
Wszyscy zgadzamy się, że traktat reformujący jest klonem konstytucji odrzuconej przez Francuzów i Holendrów; ta, jak powiedział Valéry Giscard d'Estaing, jest nawet bardziej czytelna od oryginału.
Przede wszystkim, powiedzieliśmy, że za wszelką cenę należy uniknąć referendów.
Jest to w rzeczywistości wielka różnica w porównaniu z 2005 r.
Tym razem Francuzi, Holendrzy i inni obywatele UE nie będą mieć możliwości wyrażenia swego stanowiska.
Przejaw tej pogardy dla demokracji można znaleźć w oświadczeniach pani komisarz Wallström, która zawsze ma tak wiele do powiedzenia na temat skracania dystansu pomiędzy Europą a obywatelem.
Wzywa parlamenty krajowe do ratyfikowanie tego tekstu tak szybko jak to możliwe.
Jednak prawdziwy szacunek dla demokracji wymaga, aby obywatele wszystkich państw członkowskich UE mogli wyrazić swą opinię na temat Traktatu, tekstu, który pod wieloma względami podważa suwerenność państw narodowych w jeszcze większym stopniu niż to ma obecnie miejsce.
Ci którzy są za to odpowiedzialni nie powinni skarżyć się, jeśli ta obawa obywateli ponownie obróci się przeciwko Europie podczas kolejnych wyborów do PE.
(DE) Panie przewodniczący, panie i panowie! Z pewnością nie jest wam łatwo w tym momencie!
W krajach w których obiecano przeprowadzenie referendów, tak jak w Wielkiej Brytanii, czy w moim rodzinnym kraju, Austrii, Traktat jest opisywany jako mały szczegół, poszerzenie czegoś.
W innych krajach, jak Niemcy, mówi się o całkowitej reorganizacji Wspólnoty i historycznym przełomie.
Co jest prawdą?
Myślę, że powinniśmy przypomnieć sobie ponownie słowa i bardzo jasne powiedzenie byłego prezydenta Niemiec Zachodnich, Romana Herzoga, który był przede wszystkim przewodniczącym konwencji odpowiedzialnej za przygotowanie Karty praw podstawowych i który powiedział, że demokracja zostaje podkopana przez konstytucję UE.
Teraz mamy ją w zmienionej formie w postaci traktatu reformującego.
Jeśli nie chcemy, aby demokracja była podkopana, jeśli nie chcemy, aby była ona zduszona, proszę miejmy przynajmniej polityczną przyzwoitość i pozwólmy na referenda, jak to było w przeszłości - w przypadku poprzedniego traktatu konstytucyjnego - nawet w przypadku Hiszpanii i Luksemburga.
(NL) Panie przewodniczący, panie przewodniczący Komisji, panie urzędujący przewodniczący Rady, panie i panowie! Patrząc na zmiany, jakie traktat reformujący wprowadza do takich obszarów jak migracja, rolnictwo, policja i wymiar sprawiedliwości oraz decyzje dotyczące wysokiego przedstawiciela do spraw polityki zagranicznej i bezpieczeństwa, Karty praw podstawowych, strefy euro i społecznej gospodarki rynkowej - która po raz pierwszy staje się celem - a także dotyczących międzyrządowej solidarności w sprawie energii, oczywistym dla mnie jest, że Traktat ten jest oparty na wynikach konwencji i szczytu czerwcowego i daje nam dużo większa siłę przebicia i wzmacnia naszą demokrację jako instytucji politycznych.
Od teraz Unia będzie lepiej wyposażona, aby dostarczać odpowiedzi, których społeczeństwo potrzebuje, zarówno wewnątrz, jak i na zewnątrz.
W przypadku tej drugiej kwestii, chciałabym pogratulować prezydencji Rady sposobu, w jaki określiła agendę.
Panie urzędujący przewodniczący, poprzez umożliwienie, aby na szczycie nie tylko podjęto decyzję w sprawie Traktatu, ale także w spawie wymiany idei na dotyczących problemu naszego pokolenia - globalizacji - wysłał pan ważny sygnał.
Kiedy wszystko już zostało powiedziane i zrobione, ważne są nie instytucje - koncentrowanie się na instytucjach - ale polityka przez nie prowadzona.
Skłania mnie to do postawienia pytania przewodniczącemu Komisji.
Czy uważa pan, że śmiałe podejmowanie decyzji politycznych jest możliwe od teraz do ostatecznego ratyfikowania traktatu, lub czy ratyfikacja wywołuje u pana obawy, że nie może pan obrazić ludzi i musi pan ograniczyć się do ostrożnych kwestii?
Innymi słowy, czy Europa projektów specjalnych nadal będzie obecna w 2008 r.?
Wreszcie, dwa krótkie pytania do Rady.
Panie urzędujący przewodniczący! Czy zwrócił się pan do szefów państw i rządów o osobiste polityczne zobowiązane do doprowadzenia do pomyślnego zakończenia ratyfikacji w ich krajach?
Żywię ogromną nadzieję, że tak.
Po drugie, kiedy pojawi się ujednolicony tekst tych traktatów?
Przede wszystkim traktat, który obejmuje cele przejrzystości i uproszczenia, musi być czytelny, jeśli uwzględnia interesy obywateli.
Dziękuję panie przewodniczący i dziękuję z góry panu urzędującemu przewodniczącemu i przewodniczącemu Komisji za odpowiedzi na moje pytania.
(DE) Panie przewodniczący! Mamy strategię lizbońską i szczęśliwie będziemy teraz mieć także traktat lizboński, obydwa sprawiają, że Europa się rozwija.
Ten Parlament, a w szczególności Komisja Spraw Konstytucyjnych, walczyła i pracowała nad nowym traktem europejskim przez siedem lat.
Bez wątpienia nie mamy konstytucji, ale mówimy, że ten traktat stanowi postęp pod każdym względem.
Nie ma ani jednej kwestii, w przypadku której musielibyśmy ustąpić przed Niceą.
Pod każdym względem dokonaliśmy postępu i wszystko prowadzi nas do Unii 27 państw członkowskich.
Musimy to także powiedzieć obywatelom za zewnątrz.
Zwycięzcami nowego traktatu są obywatele Europy.
Są w nich różne formy bezpośredniego i pośredniego udziału w polityce europejskiej i jesteśmy w stanie rozwiązać najważniejsze problemy, o których tutaj mowa, szybciej i bardziej skutecznie.
Zwycięzcami są także izby przedstawicielskie w Europie, parlamenty krajowe i ta Izba obywateli Europy, ten Parlament.
Demokracja zatem nie została podkopana - jak właśnie zostało powiedziane i co jest absolutnym nonsensem - ale dzięki temu Traktatowi uzupełniliśmy demokrację europejską.
Było to czwarte porozumienie.
Mam nadzieję, że po raz ostatni państwa członkowskie muszą się zbierać w tym celu.
Każda władza musi teraz zaangażować się w ratyfikację.
Mam nadzieję, że żadne państwo nie powie "nie”.
Być może to jest ostatnia szansa dla Traktatu.
Każde "nie” prowadziłoby do izolacji, o ile nie do samowykluczenia kraju.
Mam nadzieję, że tak nie będzie.
Każda władza musi doprowadzić do ratyfikacji, abyśmy wdrożyli Traktat do 2009 r.
(IT) Panie przewodniczący, panie i panowie! Kiedyś na ścianie w mediolańskim metrze widniało bardzo zabawne i cyniczne hasło, które brzmiało: "Przyszłość nie jest już taka jak dawniej”, tak jak to mówi się w odniesieniu do pogody czy jedzenia.
W dzisiejszych czasach młodsze pokolenia nie mają już pewności, że przyszłość będzie lepsza, tak jak kiedyś wierzyli ich rodzice.
Rzeczywiście często słyszymy opinie, że "Europa nie jest już taka jak dawniej”.
Na naszym kontynencie wyłania i rozwija się niepodległościowy, narodowy i antyeuropejski sposób myślenia.
Dzisiaj rano w tej Izbie mogliśmy wysłuchać kilku tego przykładów.
Wierzę, że wyniki szczytu lizbońskiego są ważne, chociaż bardziej ze względu na szybkość, z jaką podjęto decyzje, co jest pozytywnym sygnałem dla opinii publicznej, niż ze względu na ich treść, ponieważ wciąż jest zbyt wiele odstępstw i klauzul, a przy tym jest to wciąż nadmiernie skomplikowane.
Niemniej Parlament, Komisja oraz Rada mają teraz kolejne 18 miesięcy, by po tym okresie kryzysu na nowo pozyskać opinię publiczną.
Wszyscy, a przynajmniej większość zgromadzonych w tej Izbie posłów uważa, że Europa stanowi rozwiązanie problemów związanych z globalizacją, a nie ich przyczynę, jak również, że będziemy silniejsi, jeśli będziemy wspólnie podejmować działania w związku z imigracją, zmianami klimatycznymi, innowacjami oraz badaniami naukowymi.
Tak uważa większość zebranych tu posłów.
A teraz mamy 18 miesięcy, by jeszcze przed wyborami europejskimi przekonać o tym 500 milionów obywateli żyjących w Europie.
- (IT) Panie przewodniczący, panie i panowie! Jedyny wynik szczytu lizbońskiego to oddalenie europejskich obywateli od Unii Europejskiej, zostawiając przy tym więcej miejsca dla lobbystów oraz technokratycznych władz.
Wizja, o którą walczymy - wizja Europy narodów, Europy regionów - staje się coraz bardziej odległa.
Nawet w naszym Parlamencie - gdzie są Korsykanie, mieszkańcy Valle d'Aosta, Baskowie, gdzie są bretońscy separatyści, Alzatczycy?
Co do podziału miejsc to hańba, by nasz kraj, reprezentowany przez swego oburzonego premiera Romano Prodiego, miał przegrać z Francją.
Lecz to nie wystarczyło efemerycznemu premierowi Prodiemu, który był w Lizbonie całkowicie zagubiony i niedoinformowany niczym Alicja w krainie czarów.
Dzięki premierowi Prodiemu Włochy zostały wykluczone z deklaracji, ze wspólnej deklaracji, poprzez którą Francja, Niemcy i Wielka Brytania słusznie zwróciły się do Europy o podjęcie kroków mających na celu niedopuszczenie do ponownych zawirowań finansowych spowodowanych kryzysem na amerykańskim rynku ryzykownych kredytów hipotecznych.
Jak wynika z oświadczeń prasowych dotyczących globalnego kryzysu finansowego, premier Prodi przyznał, że nie widzi sensu w stanowisku Europy w sprawie udzielania kredytów.
Były doradca Goldman Sachs i były przewodniczący Komisji może czasami zachowywać się jak były doradca międzynarodowego banku, lecz nie zamierza zaprzątać sobie głowy znaczącymi konsekwencjami dla włoskich rodzin - łącznie z tymi z północy - które są obciążane kosztami i które nie mogą związać końca z końcem...
(Przewodniczący wyłączył mikrofon)
(ES) Panie przewodniczący, panie urzędujący przewodniczący Rady, panie przewodniczący Komisji! Joseph Daul, rzecznik mojej grupy, wyraził zadowolenie Grupy Europejskiej Partii Ludowej (Chrześcijańscy Demokraci) i Europejskich Demokratów, ponieważ udało się nam wyjść z impasu, lecz my wcale nie jesteśmy uszczęśliwieni.
Wynika to z niezbyt proeuropejskiej atmosfery panującej pomiędzy rządami, która kontrastuje z sondażami, do których odwoływał się przewodniczący Barroso w odniesieniu do woli Europejczyków, jak również dlatego, że traktat lizboński ostatecznie zawiera wiele elementów dopasowanych do rządów, które chcą coraz więcej dla siebie i coraz mniej dla Europy.
Panie urzędujący przewodniczący! Odniósł się pan - i pragnę tutaj panu pogratulować osiągnięcia porozumienia, gdyż pragnę podkreślić, że moim zdaniem porozumienie jest istotne dla wyprowadzenia nas z impasu - odniósł się pan do trzech kwestii, na które chciałbym zwrócić uwagę.
Po pierwsze uważam, że niezwykle ważne jest, by niniejsza Izba oficjalnie proklamowała Kartę Praw Podstawowych.
Nie zrobiono tego w Nicei, zrobiono to potajemnie.
Zatem zróbmy to teraz w sposób oficjalny, ponieważ Karta Praw Podstawowych, z odstępstwami lub bez, stanowi DNA narodu europejskiego.
Po drugie, panie przewodniczący, chciałbym wyrazić niepokój w związku z podziałem miejsc w Parlamencie Europejskim, gdyż przyjęte postanowienia naruszają zasadę zawartą w traktacie, mianowicie zasadę degresywnej proporcjonalności.
Czy pojawi się to w Parlamencie?
Przekonamy się o naszych działaniach, lecz mają państwo pełną świadomość, że przyjęte przez państwa postanowienia nie zapewniają degresywnej proporcjonalności.
Wreszcie - Wysoki Przedstawiciel.
Uważam, że osiągnięto korzystne porozumienie, lecz sądzę, że przewodniczący Rady, wysoki przedstawiciel i przewodniczący Komisji tworzą pakiet, który będziemy musieli jeszcze omówić w Parlamencie.
Podsumowując, panie przewodniczący, wydaje mi się, że to Paul Valéry, który był wielkim poetą i być może dlatego też wielkim Europejczykiem, napisał, że wiersz nigdy nie jest ukończony, lecz jest porzucany.
Nigdy nie skończy się też budowanie Europy.
W tym przypadku zrezygnowaliśmy z pewnych korzyści traktatu konstytucyjnego na rzecz osiągnięcia konsensusu, lecz będziemy tutaj, by dalej o nie walczyć.
Wesprzemy je także w zawartym w preambule zdaniu, które jak na ironię zostało ocalone, mówiącym o coraz ściślejszych związkach pomiędzy narodami Europy.
To jest właśnie naszym celem, panie przewodniczący.
(NL) Panie przewodniczący! Holandia także z ulgą przyjęła w sobotę rano wiadomość o osiągniętym porozumieniu, i także za to podziękowanie należy się urzędującemu przewodniczącemu Rady.
Dzięki nowemu traktatowi Unia Europejska będzie mogła się rozwijać.
Unia stanie się bardziej skuteczna i demokratyczna.
Unia Europejska znów stanęła na nogi.
Teraz może w pełni skupić się na swym istotnym zadaniu; powrócić do prac wraz z programem począwszy od dalszego rozwoju Europy społecznej po lepiej skoordynowaną politykę zagraniczną.
Jest to także najlepszy sposób na zbliżenie Europy do jej obywateli.
W moim kraju, Holandii, odbyły się liczne dyskusje dotyczące charakteru obecnie przyjętego traktatu, jak również różnic dzielących go od traktatu konstytucyjnego odrzuconego w ogólnokrajowym referendum.
W rezultacie postanowiono, że ze względu na różnice nie jest konieczne drugie referendum.
Nowy traktat jest pozbawiony konstytucyjnego charakteru początkowej konstytucji; tak więc i nam nie jest potrzebne przeprowadzanie dalszych referendów.
W tym przypadku wystarczy zatem zwykła ratyfikacja przez Parlament.
W pełni popieramy reformy, które zostały przyjęte, gdyż stanowią one znaczący postęp - zwłaszcza w zakresie uprawnień Parlamentu Europejskiego - bez zasadniczego wpływu na równowagę pomiędzy państwami członkowskimi a instytucjami europejskimi.
Większa Unia potrzebuje innych zasad, których zakres jest będzie szerszy.
Miejmy nadzieję, że wszystkie państwa członkowskie będą dążyć do ratyfikacji, abyśmy wszyscy mogli ruszyć z nowymi zasadami w 2009 r., aby umocnić znaczącą rolę Unii we wszelkich dziedzinach, w jakich oczekują tego od nas nasi obywatele.
Panie Przewodniczący! Chciałbym przede wszystkim przyłączyć się do słów głębokiej wdzięczności dla prezydencji portugalskiej.
Dokonany został znakomity sukces.
Unia Europejska potrzebowała wyjścia z poczucia klęski i porażki, potrzebowała wymiaru politycznego i dzięki prezydencji portugalskiej uzyskała to.
Sądzę również, że niezwykle ważną rzeczą jest, iż Karta Praw Podstawowych stanowi element tych decyzji i dodać tu chcę, że Karta Praw Podstawowych jest busolą, instrumentarium Europy.
Nie jestem w stanie wyobrazić sobie żeby mógł kraj, który chce uczestniczyć w Unii Europejskiej jednocześnie wyłączać się z tego, co stanowi jej moralną, filozoficzną i polityczną podstawę.
Mówił krytyczne słowa mój kolega Andrew Duff wobec postawy rządu brytyjskiego, który zażądał opt-out.
Jestem w sytuacji lepszej.
Rząd polski, który wystąpił o opt-out w rezultacie decyzji narodu polskiego odchodzi od władzy.
Chciałbym wyrazić głęboką nadzieję, że po zamianie politycznej, jaka w moim kraju nastąpiła i z wierności do tradycji, która jest polską tradycją i tradycją polskiej solidarności, Polska będzie w pełni przestrzegać Karty Praw Podstawowych.
Polska przyłączy się w pełni do Karty Praw Podstawowych bez opt-out.
(FR) Panie przewodniczący! Jako rzecznik większościowej francuskiej partii UMP pragnę pogratulować prezydencji portugalskiej oraz wyrazić niezwykłą radość w związku z osiągniętym porozumieniem w kwestii tekstu traktatu.
Powiększona Europa zyskuje dzięki temu zasady, które są niezbędne dla jej skutecznego i demokratycznego funkcjonowania.
Jako współsprawozdawca w sprawie nowego składu Parlamentu Europejskiego również przyjmuję z zadowoleniem porozumienie z Radą w kwestii projektu rezolucji popartego przez Parlament w głosowaniu w dniu 11 października.
Rada tym samym zatwierdziła określoną przez nas definicję degresywnej proporcjonalności, przełożenie tej zasady na liczby, wykorzystanie liczb podawanych przez Eurostat w celu oszacowania ludności, którą należy uwzględnić, a także wolę znalezienia stabilniejszego systemu po 2009 r.
Rada zgodziła się nie w 100%, lecz nawet w 101%, ponieważ, nie podając przyczyny, przyznała jedno dodatkowe miejsce Włochom.
Mam w związku z tym dwie uwagi.
Pierwsza uwaga dotyczy faktu, jak pan przewodniczący sam zaznaczył, że wszyscy posłowie do Parlamentu zachowają prawo do głosowania - nawet przewodniczący, a także 73. poseł z Włoch - w przeciwieństwie do spekulacji, jakie są stale rozpowszechniane przez część prasy.
Natomiast moją drugą uwagą jest to, że 73. miejsce przyznane Włochom stanowi odejście od wpisanej do traktatu zasady degresywnej proporcjonalności, zaproponowanej przez Parlament i zatwierdzonej przez Radę.
Musimy zatem zagwarantować, by decyzja o zastosowaniu art. 9 nie mogła zostać podważona przed Europejskim Trybunałem Sprawiedliwości i z tego właśnie względu sprawozdawcy przedstawią Parlamentowi zmieniony projekt, uwzględniający życzenia Rady Europejskiej.
Bardzo panu dziękuję za sprawozdanie w sprawie podziału miejsc, jak również posłowi Severinowi.
Wykonali panowie wspaniałą pracę, a my was wspieraliśmy przez 99% czasu.
. - (FR) Panie przewodniczący! "Nic nie jest możliwe bez ludzi, ale nic nie jest trwałe bez instytucji.”
To słowa Jeana Monneta, które doskonale odnoszą się do naszej sytuacji.
Czy to oznacza, że traktat jest idealny?
Oczywiście, że nie!
Również w tej kwestii odpowiedź można znaleźć u Jeana Monneta.
W odniesieniu do traktatu rzymskiego Monnet stwierdził, że nie zastanawiał się wówczas nad tym, czy traktat mógłby być lepszy, gdyż odpowiadał on wszelkim ówczesnym możliwościom oraz wiedzy.
1957-2007.
Czy ryzykujemy zaczynanie wszystkiego od nowa?
Nie, oczywiście, że nie.
Nie będzie trzeciego traktatu.
Jeden kryzys wystarczy.
Dwa to już zbyt wiele.
I znów odpowiedzią służy Jean Monnet: "Zawsze myślałem, że Europa powstanie wśród kryzysów i będzie sumą odpowiedzi na te kryzysy.”
Tym właśnie jest ten traktat.
Jednakże nie każdy rzecz jasna jest tego zdania, skoro nasi brytyjscy przyjaciele są tak bardzo zainteresowani odstępstwami.
Sam mieszkam na półwyspie, więc rozumiem mentalność wyspiarzy.
Lecz w 1951 r. przez to samo przechodził Jean Monnet w związku z węglem i stalą.
Nie byli zainteresowani, proponowano im to, a potem dołączyli.
Pamiętajmy o Tonym Blairze.
To on podpisał protokół socjalny dołączony do traktatu z Maastricht.
Z pewnością w końcu uda nam się znaleźć brytyjskiego polityka, który podpisze Kartę Praw Podstawowych.
Musimy być cierpliwi i nie zapominać o słowach pewnego chińskiego dyplomaty, który kiedyś stwierdził, że podziwia mądrą powolność w budowaniu Europy.
Nie ustawajmy w działaniach.
Oczywiście na zakończenie pragnę pogratulować prezydencji portugalskiej, a jako francuski poseł do PE jestem dumny z portugalskiego przewodniczącego oraz okoliczności, które wskazują, że możemy mieć dwie rzeczy za cenę jednej!
(DE) Panie przewodniczący, panie i panowie! Unia Europejska za jednym zamachem wyswobodziła się z konstytucyjnego impasu.
Nowa Unia Europejska będzie miała większe możliwości działania, będzie bardziej demokratyczna i bardziej przejrzysta, a jej położenie pozwoli jej na lepsze wykonywanie swoich obowiązków zarówno w jej granicach, jak i na całym świecie.
To dobra rzecz i należy za to pogratulować prezydencji portugalskiej.
Mam nadzieję, że nie będą państwo mieli mi za złe, jeśli jako obywatel Niemiec pozwolę sobie z dumą zaznaczyć, że niemiecka prezydencja Rady była obecna od samego początku drogi do Lizbony.
Lecz jeszcze nie wszystkie problemy zostały rozwiązane.
Świadczy o tym niedorzeczny incydent związany z 751. miejscem w PE i prawem przewodniczącego do głosowania.
W ogóle nie powinna pojawić się kwestia Rady, która nie jest uprawniona do odebrania prawa do głosowania wybranemu posłowi do PE - niezależnie od pełnionej przez niego funkcji.
Jestem wdzięczny, że zarówno przewodniczący, jak i przedstawiciele Parlamentu na konferencji międzyrządowej szybko i jasno to wyjaśnili.
Niemniej jednak problem wciąż pozostaje.
Dotyczy on składu Parlamentu, który po roku 2014 pozostaje niejasny.
Jestem przekonany, że będzie to wiązało się z koniecznością znalezienia systemu, który będzie określał i zarządzał składem Parlamentu zgodnie z obiektywnymi kryteriami, niezależnymi od względów politycznych.
Nie może być tak, by w istocie Rada rozdzielała miejsca w Parlamencie niczym pan na swoich włościach.
Musimy w tym kierunku podjąć działania przed 2014 r.
Jak dotąd w być może zbyt niewielkim stopniu dostrzeżono pewną istotną korzyść: wzmocnienie zasady pomocniczości.
Jest to niezwykle istotny krok w uczynieniu krajowych parlamentów odpowiedzialnymi za europejskie prawodawstwo w zakresie pomocniczości.
Pomocniczość i zapotrzebowanie na nią umacniają Wspólnotę, a nie ją osłabiają, panie przewodniczący Komisji.
Powinniśmy w przyszłości podjąć starania również w tym kierunku.
Ja mogę jedynie zwrócić się do krajowych parlamentów, by w pełni wykorzystały te nowe możliwości!
(Oklaski)
Panie przewodniczący! Ja także z zadowoleniem przyjmuję to porozumienie, które, poza kilkoma osobliwościami, jak dodatkowe miejsce dla Włoch, stanowi właściwy pakiet, który zasługuje na ratyfikację i przyczyni się do lepszego funkcjonowania Unii Europejskiej, udoskonalając przy tym jej demokratyczną odpowiedzialność.
Podczas pozostałej mi minuty pozwolę sobie poruszyć ten drugi aspekt.
Poseł Kirkhope przed chwilą zapytał, czy odpowiedzieliśmy na pytania postawione w Laeken dotyczące zwiększenia odpowiedzialności demokratycznej UE i przybliżenia jej do swych obywateli.
Powiedziałbym, że z pewnością zmierzamy w tym kierunku.
Pamiętajmy o jeszcze jednej kwestii: po wejściu tego traktatu w życie żadne europejskie prawodawstwo nie będzie mogło zostać przyjęte bez, po pierwsze - wcześniejszego zbadania przez wszystkie parlamenty krajowe, po drugie - zatwierdzenia przez Radę Ministrów, w której skład wchodzą ministrowie krajowi odpowiedzialni przed tymi samymi parlamentami krajowymi oraz po trzecie - zatwierdzenia przez Parlament Europejski, składającego się z posłów specjalnie wybranych bezpośrednio przez obywateli w celu podjęcia kwestii związanych z Europą na szczeblu europejskim.
Żadna inna międzynarodowa struktura nie posiada takiego poziomu odpowiedzialności.
Spójrzmy na Światową Organizację Handlu.
Spójrzmy na Międzynarodowy Fundusz Walutowy.
Spójrzmy na Bank Światowy.
Spójrzmy na OECD.
Czego by nie wymienić, żadna struktura na szczeblu ponadnarodowym nie ma takiego poziomu odpowiedzialności demokratycznej.
Osoby, które naprawdę niepokoją się o odpowiedzialność demokratyczną w międzynarodowych strukturach, powinny skupić się na tych instytucjach i organizacjach.
A my powinniśmy być dumni z naszych osiągnięć w naszej demokratycznej Unii Europejskiej.
Panie Przewodniczący! Mamy zatem nowy traktat i już sam ten fakt jest powodem do zadowolenia.
Najważniejsze jest jednak coś innego - to, że traktat jest dobry.
Jest on dobry, bo odpowiadający na wyzwania, przed którymi stoi dzisiaj Europa.
Co więcej, spełnia on także te cele, które przed sześcioma laty zostały zapisane jako zobowiązanie w Deklaracji z Laeken.
I tak zgodnie z tymi celami traktat porządkuje i upraszcza zarówno ramy instytucjonalne, jak i system prawny Unii.
Demokratyzuje Unię Europejską poprzez m.in. wzmocnienie legislacyjnej roli naszego Parlamentu.
Przybliża Unię do obywateli m.in. poprzez obywatelską inicjatywę ustawodawczą.
Czy zatem dzięki niemu Unia będzie więcej znaczyć w świecie i działać sprawniej?
Ale to zależy nie tylko od instytucji, które traktat wprowadza, bądź modyfikuje, to zależy przede wszystkim od woli politycznej przywódców państw członkowskich.
Jeżeli tej woli zabraknie, na nic się zdała cała reforma instytucjonalna.
Aby zatem traktat nie pozostał martwym prawem, martwym dokumentem chciałem zaapelować o wspólnotę woli politycznej w chwili jego podpisywania i po jego ratyfikacji.
Panie przewodniczący! Przyjęty w czasie szczytu w Lizbonie tekst traktatu reformującego niewątpliwie stanowi postęp, kolejny krok naprzód w historii europejskiej integracji - którą pragnę nazwać europejskim zjednoczeniem.
Powinniśmy to zatem przyjąć z satysfakcją.
Niemniej, niezależnie od znaczenia tego kroku, nie jest on ostatnim krokiem.
W perspektywie krótkoterminowej niezwykle istotne jest, by traktat ten został ratyfikowany przez wszystkie 27 państw członkowskich.
Teraz już dla wszystkich powinno stać się jasne, że nie istnieje żaden plan B ani plan C. Po ratyfikacji traktatu musimy kontynuować działania, w perspektywie średnio- i długoterminowej, opracowując niezbędne reformy oraz polityki aż historia i geografia Europy zostaną w pełni pojednane w ramach ponadnarodowej demokracji europejskiej.
W tej chwili ulgi bardzo ważne jest także pozbycie się demokratycznej hipokryzji i demagogii, a także przyznanie, że polityczne zarządzanie w tym skomplikowanym świecie bardziej niż kiedykolwiek wymaga profesjonalnych kompetencji, które nie mogą być przedmiotem referendów.
Musimy zwrócić się do obywateli o zadecydowanie, za pomocą "tak” lub "nie”, o zasadach i podstawach, lecz nie o zaawansowanych kwestiach technicznych i skomplikowanych kompromisach.
W pozostałych dziedzinach musimy przestrzegać zasady wolnego mandatu.
Z drugiej strony należy także przyznać, że postępy, jakimi się dzisiaj cieszymy, zostały osiągnięte kosztem przejrzystości i szczerości.
Przepaść pomiędzy obywatelami a nami, przywódcami politycznymi, pozostaje po Lizbonie co najmniej tak samo wielka, jak wcześniej.
Nie otwierajmy szampana, dopóki jej nie zniwelujemy.
(CS) Panie przewodniczący! Jako były członek Konwentu w sprawie przyszłości Europy, jedyny krajowy parlamentarzysta zaangażowany w negocjacje oraz zdeklarowany przeciwnik konstytucji od samego początku cieszę się, że mogę stwierdzić, że w Lizbonie zwyciężył zdrowy rozsądek, przynajmniej do pewnego stopnia.
Koncepcja europejskiej konstytucji była błędna już od samego początku.
Cieszę się, że została ona porzucona i cieszę się, że mój kraj znalazł się w gronie tych, którzy się do tego przyczynili.
UE nie jest państwem, nigdy nim nie będzie i dlatego też nie może mieć swojej konstytucji.
Musi być zbudowana w oparciu o międzyrządowy traktat, na mocy którego państwa członkowskie, państwa narodowe, stanowią podstawę całego procesu europejskiej integracji.
Co się zaś tyczy treści, każdemu z nas pewne aspekty odpowiadają, a inne nie.
Z jednej strony osobiście z wielkim uznaniem przyjmuję umocnienie roli krajowych parlamentów oraz krajowych władz wykonawczych za pomocą tzw. klauzuli elastyczności.
Z drugiej strony to, co mi nie odpowiada, to ograniczenie krajowego prawa weta.
Jednakże jestem realistą i mam świadomość tego, że doszliśmy do granic możliwości.
Lecz mimo wszystko wydaje mi się istotny fakt, że po raz pierwszy w historii UE sztuczna koncepcja opracowana przy zielonym stole wymagała w pewnym stopniu dopracowań po jej zetknięciu z rzeczywistością.
Pozwala mi to mieć nadzieję, że w przyszłości UE będzie dalej wykazywać, że jest w stanie odejść od koncepcji, które okazują się niedopasowane, tak jak w przypadku moim zdaniem przestarzałego pięćdziesięcioletniego modelu federalistycznego.
Pozwala mi to mieć nadzieję, że UE będzie potrafiła dążyć do autentycznej, elastycznej i zdecentralizowanej organizacji międzyrządowej, zdolnej do stawienia czoła wyzwaniom XXI wieku.
Panie przewodniczący! Niemniej jednak ufam, że Parlament nie podda się pokusie wskrzeszenia i tak już obumarłej idei konstytucyjnej, gdyż byłoby to dowodem, że jest to jedynie wieża z kości słoniowej.
Szanowny Panie Przewodniczący! Nie sądziłem, że miniony tydzień zakończy się tak pomyślnie.
Po pierwsze, na szczycie w Lizbonie przyjęliśmy nowy Traktat Reformujący, co jest ogromnym sukcesem, czego Panu premierowi Sócratesowi, Panu Przewodniczącemu Barroso i nam wszystkim serdecznie gratuluję.
Odbyło się to bez prób wetowania i dodatkowych wojen o jego ostateczny kształt.
Moim zdaniem oznacza to, że Unia Europejska wyszła z kryzysu instytucjonalnego.
Po drugie, dobre wiadomości napływają z mojego kraju, gdzie niewątpliwym sukcesem ostatnich dni jest odsunięcie od władzy w Polsce antyeuropejskiego i skrajnie prawicowego rządu.
Takie stanowisko polskiego społeczeństwa jest potwierdzeniem tego, co wielokrotnie podkreślałem - większość Polaków popiera integrację europejską, Polacy chcą Polski jako partnera, a nie oponenta w Unii Europejskiej.
Niewątpliwie takie wydarzenia napawają optymizmem, co do przyszłości naszego wspólnego projektu europejskiego.
Wierzę, że Unia Europejska jest gotowa sprostać wyzwaniom przyszłości i jak słusznie zauważył pan premier Sócrates teraz Unia Europejska to struktura wzmocniona i spójniejsza wewnętrznie, a także zdecydowanie mocniejszy partner negocjacji w międzynarodowych stosunkach globalnych.
Stanowiska przewodniczącego Rady oraz Wysokiego Przedstawiciela ds. Wspólnej Polityki Zagranicznej i Bezpieczeństwa stanowią potężne narzędzie, które umiejętnie wykorzystane może pozytywnie wzmocnić wizerunek Unii Europejskiej.
Ponadto jednym z najważniejszych osiągnięć tego porozumienia jest nadanie Karcie Praw Podstawowych prawnie wiążącego charakteru.
Mam nadzieję, że nowy polski rząd wycofa się z decyzji o wyłączeniu obowiązywania wobec obywateli polskich postanowień rozdziału IV Karty zatytułowanego Solidarność.
Rozdział ten zawiera postanowienia szczególnie bliskie polskiej i europejskiej lewicy dotyczącej praw pracowniczych i związkowych.
Panie przewodniczący! Pragnę pogratulować prezydencji portugalskiej wspaniałego wyniku w zaistniałych okolicznościach.
Lecz jest jedna rzecz, o której nie należy zapominać: podstawowy cel Konwentu w sprawie przyszłości Europy wciąż nie został jeszcze osiągnięty, tzn. wciąż należy pokonać przepaść pomiędzy instytucjami a obywatelami Europy.
Dysponujemy już środkami koniecznymi do zastosowania naszej wspólnej polityki europejskiej.
Potrzebujemy jedynie woli politycznej oraz determinacji.
Wszystko sprowadza się teraz do wdrażania, a przy tym istnieją dwie zasady, na których powinno opierać się wdrażanie traktatu z Lizbony: po pierwsze - pomocniczość.
Określenie uprawnień UE jest z pewnością bardzo budującym osiągnięciem, wiążącym się ze zwiększeniem roli i odpowiedzialności krajowych parlamentów, gdyż nasi obywatele powinni dostrzec, że Wspólnota Europejska podejmie skuteczne działania wobec wspólnotowych problemów, powstrzymując się jednocześnie od ingerencji w życie obywateli, o ile nie jest to konieczne.
Druga zasada odnosi się do solidarności, która stanowi podstawową wartość Wspólnoty Europejskiej.
Przyjęcie degresywnej proporcjonalności w tworzeniu przyszłego Parlamentu Europejskiego jest wyraźnym przejawem tej solidarności, za co jestem wdzięczny.
Drugim niezwykle ważnym sprawdzianem dla tej solidarności będzie stworzenie wspólnej polityki zagranicznej w zakresie bezpieczeństwa energetycznego, tak jak w zeszłym miesiącu zaproponował to Parlament Europejski, łącznie ze specjalnym Wysokim Przedstawicielem ds. Energii podlegającym nowemu Wysokiemu Przedstawicielowi do Spraw Zagranicznych.
Wreszcie chciałbym przywołać doskonały wyraz tej solidarności, jaki dał przewodniczący Barroso, mówiąc rosyjskiemu przywódcy podczas spotkania w Samarze w maju br., że w unijnym rozumieniu solidarności Polska i Estonia są jednakowo ważne jak Niemcy i Portugalia.
Panie Przewodniczący! Dyskusję nad traktatem europejskim po szczycie w Lizbonie można uznać za zamkniętą, bo teraz mamy tylko jeden, najważniejszy cel - ratyfikację traktatu jak najszybciej, jak najsprawniej.
Jest tutaj rola Parlamentu, bo proszę pamiętać, że jesteśmy ważniejsi w ramach traktatu niż byliśmy dotąd.
Są to trzy punkty: opisanie roli i zadań Wysokiego Przedstawiciela ds. Wspólnej Polityki Zagranicznej i Bezpieczeństwa i także jego wybór, bo to jest współdecydowanie z Radą Unii Europejskiej od 1 stycznia 2009 r.
Musimy przygotować się do współdecydowania w kilku obszarach, a przede wszystkim w bezpieczeństwie i wymiarze sprawiedliwości.
Po trzecie, musimy prowadzić debatę polityczną, aby dopracować zasady działania przewodniczącego Rady Europejskiej, szczególnie zaś jego relacji z Parlamentem Europejskim.
Jednak najważniejsza jest ratyfikacja i ona w dużym stopniu zależy od nas - posłów do Parlamentu Europejskiego.
W każdym kraju będzie się to odbywało inaczej.
Musimy wypracować metody, jak przekonać obywateli, że jest to sukces nie tylko Unii, nie tylko polityków, ale przede wszystkim ich samych.
To jest nasze główne zadanie - ratyfikacja.
Dziękuję i gratuluję.
Panie przewodniczący, panie i panowie! Pragnę podziękować państwu za wspaniałą debatę, jaką odbyliśmy podczas szczytu oraz za traktat lizboński.
Po pierwsze o tym nowym traktacie można powiedzieć wiele, ale nie sposób zaprzeczyć temu, że dzięki niemu Europa stała się silniejsza.
Traktat ten jest potwierdzeniem europejskich wartości, słusznych wartości, które zawsze stanowiły fundament projektu integracji europejskiej.
Traktat ten napędza europejską gospodarkę i stwarza dla Europy warunki, które umożliwiają jej lepsze pełnienie swej roli na świecie.
Jak wiele osób zauważyło, traktat ten sprawia, że europejskie instytucje oraz działania polityczne Europy staną się jeszcze bardziej demokratyczne.
Traktat ten przygotowuje Unię Europejską obejmującą 27 państw członkowskich do skuteczniejszego podejmowania decyzji.
Osoby, które cenią demokrację, cenią także, gdy jest ona uznawana jako metoda umożliwiająca skuteczne podejmowanie decyzji, a każdy, kto obserwuje życie polityczne Europy, rozumie, że skuteczne podejmowanie decyzji było Europie potrzebne.
Wreszcie pragnę zwrócić się do wszystkich, którzy mają wątpliwości co do traktatu i możliwości Europy - proszę, otrząśnijcie się ze snu; świat już wyciągnął wnioski w związku z traktatem.
Europa stała się silniejsza, ma większą zdolność do stawiania czoła globalnym wyzwaniom, ma większą zdolność do stawiania czoła strategicznym wyzwaniom, a od czasu Lizbony oczy świata były zwrócone ku Europie w nadziei, że po raz kolejny wywiąże się ona ze swej roli na świecie.
Nie, ten traktat jest dla nas krokiem naprzód.
Inni już tak ocenili Europę: nie, nie miejcie wątpliwości; otrząśnijcie się ze snu, jesteśmy silniejsi.
Od porozumienia w Lizbonie Europa zyskała na pewności siebie i znajduje się obecnie w położeniu, które pozwala jej na zajęcie stanowiska w sprawie przyszłości; z obrony może przejść do ataku.
Graham Watson był na tyle uprzejmy, że zacytował w swoim wystąpieniu Fernando Pessoę.
Chciałbym mu serdecznie podziękować za tę osobistą uprzejmość, gdyż Pessoa należy do grona naszych wybitnych poetów i pozwolę sobie znów przywołać jego słowa: mówił on kiedyś o "tęsknocie za przyszłością”.
Ja także, jako Europejczyk, odczuwam tęsknotę za przyszłością oraz za czasami, kiedy w Europie rozmawiano o przyszłości, wykazywano się przywództwem, a także odczuwam tęsknotę za tamtymi czasami i wierzę, że traktat ten zapewni warunki, które pozwolą Europie to właśnie uczynić.
Za pozwoleniem, panie przewodniczący, chciałbym wyjaśnić dwie kwestie: pierwsza dotyczy przewodniczącego Parlamentu, mianowicie pragnę powiedzieć posłom, że nikomu nigdy przez myśl nie przeszło, by Rada mogła zaproponować odebranie przewodniczącemu Parlamentu prawo do głosowania.
Przewodniczący oczywiście zachowa to prawo; nie wiem, skąd wzięło się to błędne przekonanie, lecz Rada jedynie zadecydowała, że w skład Parlamentu wejdzie 751 posłów (750 oraz przewodniczący).
Następnie chciałbym zaznaczyć, że klauzula dotycząca Ioanniny została rozwiązana, zgodnie z tym, co zawsze twierdziłem.
Ioannina musi być prawnie wiążąca, lecz nie powinna być zawarta w traktacie, a znalezione przez nas rozwiązanie w postaci deklaracji wraz z protokołem jest całkowicie zgodne z udzielonym nam mandatem.
Ja także pragnę pochwalić poprzednią prezydencję, tak jak zawsze to czyniłem i zawsze to czynię w ten sam sposób.
Podczas prac nad traktatem mieliśmy do czynienia z dwoma przełomowymi momentami.
Pierwszy taki moment nastąpił w październiku, kiedy Angela Merkel zadecydowała, że traktat będzie główną kwestią, jaką zajmie się zarówno jej prezydencja, jak i przyszłe prezydencje.
Takie posunięcie wymagało odwagi politycznej i było politycznym ryzykiem.
Nikt wówczas nie wróżył temu zbytniego sukcesu.
Traktuję to jako przełom, ponieważ Europa musiała powrócić do polityki, jak również odwagi i politycznego ryzyka.
Drugi przełomowy moment, jak mówiłem wcześniej, miał miejsce, kiedy zadecydowaliśmy przy okazji ostatniej Rady o zawarciu porozumienia w październiku, by nie odkładać tego do grudnia.
Na koniec, panie przewodniczący, pragnę powiedzieć, że z pewnością wiele osób, i wiele osób w Europie, które nigdy nie wierzyły w Europę, przyjmują ten traktat z takim niezadowoleniem, z jakim przyjmowałyby jakikolwiek inny traktat.
Niemniej jednak być może istnieją osoby, które mają inną wizję traktatu i to z nimi warto podejmować dialog, by powiedzieć im, że na tym etapie jedynym rozwiązaniem było albo przyjęcie tego traktatu, albo pozostanie w stanie instytucjonalnego kryzysu.
Sądzę, że każdy, kto jest zdaje sobie sprawę, że polityk powinien zajmować się rzeczywistością, a nie fantastyką, poprze to, co ustalono w Lizbonie.
Jeśli zaś chodzi o ratyfikację, chciałbym jasno stwierdzić, że to sprawa każdego kraju.
Jednakże jako demokrata nie mogę pogodzić się z sytuacją, w której osoby domagające się krajowych referendów próbują ograniczyć demokrację przedstawicielską, kwestionując legitymizację ratyfikacji parlamentarnej.
(Oklaski)
Jestem demokratą, Europa jest demokratyczna i w duchu demokracji pozostawiamy każdemu krajowi swobodę w podejmowaniu decyzji co do najlepszego sposobu ratyfikacji.
Wreszcie, panie przewodniczący, panie i panowie, tak, jestem niezwykle dumny, tak, jestem niezwykle zadowolony, tak, czuję się niezwykle zaszczycony, mogąc uczestniczyć, pośród wielu innych osób, w tej historycznej i przełomowej chwili, w chwili narodzin traktatu z Lizbony, ponieważ oznacza to, że Europa dokona kroku naprzód.
(Głośne oklaski)
Panie urzędujący przewodniczący! Ja także pragnę wyrazić szczere podziękowania szczególnie dla ministra spraw zagranicznych Luísa Amado, Manuela Lobo Antunesa, jak również ambasadora Mendonçy e Moury oraz Wydziału Prawnego, którego koordynatorem jest Jean-Claude Pires.
przewodniczący Komisji. - Panie przewodniczący! Pani poseł Thyssen postawiła konkretne pytanie: czy możemy dokonać postępów w okresie od dzisiaj do momentu ostatecznej ratyfikacji?
Tak jak powiedziałem, to właśnie osiągając wyniki dla europejskich obywateli, możemy przyczynić się do stworzenia właściwych warunków politycznych, które będą sprzyjały ratyfikacji.
Spowolnienie tempa naszych prac byłoby błędem, byłoby to także niezgodne z istotną dla Komisji dwutorową strategią, wedle której powinniśmy rozwiązywać polityczne kwestie instytucjonalne, jednocześnie osiągając konkretne wyniki dla naszych obywateli.
Z drugiej strony Komisja, i bez wątpienia także Parlament, powinny podejmować aktywne działania - a razem możemy działać jeszcze aktywniej - w celu wspierania europejskiego programu działań na rzecz obywateli.
Druga kwestia dotyczyła komunikacji oraz demokracji.
Za komunikację w sprawie traktatu i jego objaśnianie opinii publicznej odpowiedzialne są przede wszystkim władze krajowe.
Niemniej jednak jest to także zadanie dla europejskich instytucji.
Podzielam pogląd posła Queiró odnośnie do znaczenia roli Parlamentu Europejskiego w tej dziedzinie.
Jesteśmy w Komisji gotowi do przyjęcia naszej odpowiedzialności w ścisłej współpracy z państwami członkowskimi oraz Parlamentem Europejskim.
Zgadzam się też z uwagami posłów Kelama i Nassauera na temat pomocniczości.
Szczególnie istotne jest podkreślenie wartości dodanej, z punktu widzenia demokracji, tego traktatu.
Czyni on Europę bardziej demokratyczną i odpowiedzialną, a także kładzie większy nacisk na pomocniczość.
Pomocniczość jest sposobem na umocnienie Europy oraz europejskich instytucji, a nie osłabienia tych instytucji, gdyż dzięki pracy w bliskim kontakcie z obywatelami staną się one bardziej praworządne i będą mogły podejmować lepsze decyzje.
Również uważam za słuszne, aby w naszym komunikacie, tak jak zaznaczył poseł Corbett, wyjaśniony został nowy wymiar demokratyczny.
My w Unii Europejskiej jesteśmy dumni, że mamy taki system demokratyczny.
Zawsze możemy go udoskonalać, lecz w żadnym innym miejscu na świecie nie istnieje takie demokratyczne uczestnictwo na szczeblu ponadnarodowym jak w przypadku Unii Europejskiej.
Powinniśmy także, w ramach komunikacji, dać jasny wyraz naszej wzmocnionej zdolności do działania w imieniu obywateli w dziedzinach odpowiadającym ich obawom, jak ochrona klimatu, energia czy migracja.
Są to konkretne obawy naszych obywateli i musimy podjąć w związku z nimi działania.
W ramach komunikacji powinniśmy także podkreślić naszą wzmocnioną zdolność do działania na scenie międzynarodowej.
Wreszcie pragnę zwrócić uwagę na kwestię, którą omówił poseł Poignant, oraz podziękować mu za zwrócenie uwagi na znaczenie Jeana Monneta.
To prawda, że traktat ten ma swoje wady, lecz czasami pojawiają się głosy, że porzucamy wartości i zobowiązania ojców założycieli.
Nie jest to prawdą.
Robimy to, o czym mówił Jean Monnet oraz wiele innych osób, to jest budujemy ten wspólny projekt pas à pas - krok po kroku - a możemy to zrobić wyłącznie w drodze ustępstw, gdyż musimy zobowiązać się w stosunku do naszych obywateli oraz wywiązać się z konkretnych zadań i dostarczyć konkretne wyniki.
Podczas szczytu w Lizbonie - skupiając się na traktacie i instytucjach, a także wyznaczając w drugim dniu kierunek działań w związku z globalizacją oraz pokazując, jak poprzez wspólne działania możemy umocnić naszą zdolność do działania, by sprostać wyzwaniom globalizacji - w istocie określono program działań na rzecz przyszłości Europy.
Był to zatem wielki sukces, a prezydencja portugalska, państwa członkowskie, Parlament Europejski oraz Komisja powinny naprawdę uczcić ten fakt i spojrzeć na przyszłość z odbudowanym zaufaniem.
(Oklaski)
Dziękuję bardzo, panie przewodniczący.
Ta debata pokazała, że możemy wierzyć w przyszłość naszego europejskiego kontynentu.
Powinniśmy jeszcze bardziej zaangażować się w prowadzenie prac w tym kierunku.
Serdecznie dziękuję.
Debata została zamknięta.
Oświadczenia pisemne (art. 142 Regulaminu)
na piśmie. - (FR) W pierwszej kolejności pragnę podziękować przywódcom państw członkowskich za zawarte przez nich w Lizbonie historyczne porozumienie, które kładzie kres wieloletniej niepewności instytucjonalnej.
Z zadowoleniem przyjmuję niestrudzone działania naznaczone śmiałością, mądrością i pragmatyzmem ze strony prezydenta Francji Nicolasa Sarkozy'ego oraz znakomitą niemiecką prezydencję Angeli Merkel w pierwszym półroczu 2007 r., kiedy to zapoczątkowany został instytucjonalny program działań.
W swych gratulacjach pragnę zawrzeć także uznanie dla wybitnej i ogromnej pracy, jaką wykonał przewodniczący Valéry Giscard d'Estaing.
W porozumieniu zachowano główne korzyści polityczne z poprzedniego tekstu: stabilne przewodnictwo Unii Europejskiej, osoba odpowiedzialna za europejską dyplomację oraz nowy mechanizm głosowania z rozszerzeniem głosowania większością kwalifikowaną, przy jednoczesnym wzmocnieniu uprawnień Parlamentu Europejskiego.
Z żalem przyjmuję odejście od symboli Unii Europejskiej (flagi, hymnu oraz dewizy).
W traktacie uwzględniono także przekaz pochodzący od francuskich i holenderskich obywateli, którzy odrzucili poprzedni traktat, w tym sensie, że porzucono konstytucyjny charakter tekstu wyjściowego, a w traktatach o Unii Europejskiej nie został ustanowiony zbiór europejskich polityk publicznych, które mają zastosowanie w obecnym funkcjonowaniu europejskiej demokracji.
na piśmie. - (HU) Moim zdaniem to wielki krok, że obecnym w Lizbonie politykom, którzy mieli świadomość swej odpowiedzialności oraz którzy odsunęli swe historyczne żale na bok, udało się dojść do porozumienia w sprawie traktatu, którego opracowanie zajęło sześć długich lat oraz który przesądzi o przyszłym obliczu Europy, a także ustanowi ramy prawne umożliwiające jej skuteczne funkcjonowanie.
Istotne jest, by proces ratyfikacji tego dokumentu, który ma zostać podpisany w dniu 13 grudnia br., przebiegł bez zakłóceń także w państwach członkowskich.
Niezwykle ważne jest dalsze deklarowanie przez Parlament Europejski swego poparcia dla traktatu reformującego i ponownie zwracamy tu uwagę państw członkowskich na znaczenie procesu ratyfikacji.
Węgry zawsze jasno wspierały proces konstytucyjny i wierzyły, że prędzej czy później państwom członkowskim uda się znaleźć wspólny głos oraz sprawić, by proces europejskiej integracji mógł pójść naprzód.
Jako członkini Komisji Spraw Zagranicznych Parlamentu Europejskiego sądzę, że należy podkreślić, że dokument, który został przyjęty, może pozytywnie przyczynić się do wypracowania skuteczniejszej polityki zagranicznej Unii Europejskiej oraz zwiększenia jej skuteczności na międzynarodowej scenie dyplomatycznej.
Jednakże zmiany, których można spodziewać się w wyniku traktatu reformującego, nie sprowadzają się wyłącznie do obszaru polityki zagranicznej, lecz obejmują także liczne inne kwestie niezbędne do skutecznego funkcjonowania UE.
Dla przykładu stwarza on możliwość, by nowy Parlament Europejski i Komisja Europejska, które zostaną wybrane w 2009 r., mogły rozpocząć prace przy zachowaniu większej skuteczności, przejrzystości oraz demokratyczności.
Ten wspólny sukces wymagał przede wszystkim politycznej woli do podjęcia wspólnych działań, zatem cieszmy się dziś tym traktatem, lecz, jeśli mamy zagwarantować powodzenie całego procesu, nie możemy na tym poprzestać; musimy kontynuować podejmowanie wspólnych wysiłków w celu zagwarantowania pomyślnego zakończenia procesu ratyfikacyjnego.
W celu osiągnięcia porozumienia w sprawie traktatu reformującego w Lizbonie zbyt wiele korzyści zostało przyznanych za zamkniętymi drzwiami: Włochy otrzymują jedno dodatkowe miejsce w Parlamencie Europejskim, Bułgaria pisane cyrylicą "ewro”, Polska może dalej blokować proces decyzyjny przez szereg nadchodzących lat, a Austria może wykluczać niemieckich studentów ze swych uniwersytetów.
Takie targowanie się to przeżytek, który stoi w sprzeczności z naszym dążeniem ku większej przejrzystości na obszarze Unii.
Niemniej jednak możemy być zadowoleni, że w końcu, po wieloletniej debacie, w ogóle udało się nam osiągnąć porozumienie, gdyż traktat ten stanowi poprawę obecnej sytuacji.
Nie jest on może najbardziej eleganckim porozumieniem, lecz z pewnością gwarantuje większą demokrację w Europie.
Nadaje Parlamentowi Europejskiemu oraz krajowym parlamentom większy wpływ, umożliwiając europejskim obywatelom wywieranie bardziej bezpośredniego wpływu na kwestie polityki.
Zaspokaja potrzebę wspólnej polityki w zakresie energii i spraw zagranicznych.
Konieczne jest rygorystyczne wdrożenie kryteriów kopenhaskich, a także zapewniono wreszcie większą odpowiedzialność demokratyczną poprzez wprowadzenie "pomarańczowej karty”, która daje krajowym parlamentom możliwość zakwestionowania europejskiego prawodawstwa na podstawie zasady pomocniczości.
na piśmie. - Prawda o Traktacie Reformującym jest taka sama jak o Euro-konstytucji.
Akty te przekształcają organizację międzynarodową, którą jest Wspólnota Europejska, a także unię pomiędzy jej członkami, którą jest Unia Europejska, w kontynentalne super-państwo.
Przeprowadzają też uznanie tego super-państwa (poprzez przystąpienie do Europejskiej konwencji praw człowieka z 1950 roku, której stronami mogą być wyłącznie państwa).
Otwierają nową drogę tworzenia jednolitego prawa europejskiego bez udziału państw członkowskich (w drodze interpretacji Karty Praw Podstawowych przez ETS).
Wymieniać można długo przykłady o podobnym znaczeniu.
W tej sytuacji stajemy wobec pytania o gwarancje praw narodów Europy w nowym super-państwie, skoro dotychczas gwarancje te stanowiły dla swoich narodów same państwa członkowskie.
Ten problem w ogóle nie został postawiony w Traktacie Reformującym.
Ponieważ prawa narodów nie są niczym innym, jak prawami człowieka, podniesionymi na poziom życia wspólnotowego, z powodu projektu ustanowienia super-państwa stajemy w obliczu kryzysu praw człowieka w Europie.
Dlatego należy odrzucić Traktat reformujący i podjąć fundamentalne prace nad systemem gwarancji praw narodów w warunkach integracji europejskiej.
W przeciwnym razie Europie grozi kolejna eksplozja totalitaryzmu.
Porządek dzienny
Panie i panowie! Za zgodą grup politycznych oraz zgodnie z postanowieniami naszego Regulaminu proponuję wprowadzenie następujących zmian w porządku obrad trwającej sesji.
Po pierwsze proponuję, by głosowanie w sprawie wniosków dotyczących rezolucji złożonych na zakończenie debaty w sprawie szczytu UE-Rosja zostało przeniesione na kolejną sesję w Brukseli.
w imieniu grupy ALDE. - Panie przewodniczący! Pragnę zabrać głos w celu złożenia wniosku w sprawie przestrzegania Regulaminu w oparciu o art.
166, a także powołując się na art.
45, 77, 89, 113 oraz 155 Regulaminu. Wczoraj podjęliśmy decyzję o przyjęciu rezolucji w sprawie szczytu UE-Rosja w tym tygodniu i w opinii mojej grupy powinniśmy się tego trzymać.
Zdaję sobie sprawę, że podjęto próby dążące do ponownego poddania tej decyzji pod głosowanie, lecz mam nadzieję, że niniejsza Izba z rozwagą porzuci tak zawężone podejście do polityki.
(Oklaski)
Czy są jeszcze jakieś uwagi?
w imieniu grupy PSE. - (DE) Panie przewodniczący! Sprawa ta dotyczy teraz także posłów.
Nie zostaliśmy powiadomieni o tym zastosowaniu.
Wczoraj doszło do pewnych problemów z komunikacją.
Ani Grupa Europejskiej Partii Ludowej (Chrześcijańscy Demokraci) i Europejskich Demokratów, ani moja grupa nie zostały powiadomione o tym wniosku.
Z tego też względu poczuliśmy się niejako pominięci i wstrzymaliśmy się od głosowania.
Obaj - to jest poseł Daul i ja - dziś rano zaproponowaliśmy, że starannie opracujemy tę rezolucję.
Przyjmujemy do wiadomości pragnienie rezolucji i akceptujemy je pod warunkiem, że zostanie ona przez nas starannie opracowana.
Po zakończeniu szczytu będziemy w posiadaniu wszelkich dostępnych informacji, stąd też odroczenie projektu do zakończenia szczytu.
w imieniu grupy Verts/ALE. - (DE) Panie przewodniczący! Nie wiem, jak sprawna jest komunikacja w dużych grupach.
Zawsze twierdziliśmy, że pragniemy rezolucji - a sekretarze generalni byli o tym informowani.
Stwierdziliśmy, że w razie państwa sprzeciwu zrobimy to podczas głosowania w poniedziałek rano, zgodnie z przysługującym nam prawem.
Zawsze tak twierdziliśmy, a jeśli panu tego nie przekazano, to nie nasz, lecz pański problem.
Co się zaś tyczy treści: w ostatnich tygodniach w Rosji przyjęto na przykład nową ustawę przeciw ekstremistom, która wyraźnie ogranicza wolność prasy oraz wolność słowa.
Dlatego też pragniemy, by rezolucja została przyjęta przed szczytem, aby za pomocą tej rezolucji UE mogła przedstawić nasze stanowisko dotyczące sytuacji w Rosji.
Nadal będziemy mogli sporządzić rezolucję dotyczącą wyników po zakończeniu szczytu, lecz ten Parlament, jeśli pragnie być polityczny, powinien również przed szczytem przyjąć większością głosów polityczną wolność wypowiedzi, aby pokazać Rosji, co my tutaj, w Parlamencie Europejskim, sądzimy na temat wolności i demokracji.
(Oklaski)
(DE) Panie przewodniczący! Wszyscy z pewnością byśmy się do tego przychylili.
Poseł Cohn-Bendit wyraził dokładnie to, co wszyscy sądzimy.
Jednakże obowiązuje nas w tej Izbie regulamin, i to nie po to, by utrudniać ludziom życie, lecz po prostu dlatego, że duże grupy, liczące znacznie ponad 200 posłów, borykają się także z trudnościami, które są być może w mniejszym stopniu obecne w pańskiej mniej licznej grupie, panie pośle Cohn-Bendit, a mianowicie, że musimy mieć możliwość wzajemnej konsultacji.
Jeśli zsumujemy liczbę posłów z Grupy Europejskiej Partii Ludowej (Chrześcijańscy Demokraci) i Europejskich Demokratów z liczbą posłów z mojej grupy, otrzymamy grupę liczącą dużo ponad 450 posłów w tej Izbie, która potrzebuje nieco czasu na konsultacje.
Zatem chciałbym przedstawić następującą propozycję: tym, o czym mówił tu poseł Cohn-Bendit, tj. o przekazaniu stronie rosyjskiej, że uważamy tę ustawę za niesprawiedliwą oraz że powinna ona być wycofana, mogłaby zająć się od tego momentu Komisja i Rada.
Jest to z pewnością oświadczenie woli całego Parlamentu Europejskiego, czego jasnym wyrazem była ta dyskusja.
Niemniej rezolucja, która zawiera 60-70 punktów, także musi być w pewnym stopniu omówiona i tylko tak postępując, osiągniemy właściwy rezultat.
Domagamy się zatem debaty, projektu rezolucji, a następnie głosowania na kolejnym posiedzeniu.
To naprawdę uczciwy kompromis.
Proszę o jego zatwierdzenie!
Panie i panowie! Zgodnie z Regulaminem, wniosek, w sprawie którego zabrał głos poseł Watson, jest słuszny i jasno określony w Regulaminie.
Nie ulega jednak wątpliwości, że mamy do czynienia w tej kwestii z różnicą poglądów.
Zgodnie z Regulaminem rozwiążemy ten problem w jedyny możliwy sposób, czyli na podstawie zasady suwerenności Parlamentu.
Przeprowadzimy zatem dwa głosowania: w pierwszym głosowaniu zadecydujemy, czy pragną państwo poddawać tę kwestię pod głosowanie.
Jeśli wynik głosowania będzie negatywny, pozostawimy porządek dzienny w obecnej postaci i nie zostaną wprowadzone żadne zmiany.
Jeśli opowiedzą się państwo na rzecz głosowania, wówczas poddamy ten punkt pod głosowanie, odnosząc się do tego, czy głosowanie nad projektami rezolucji będzie opóźnione czy też nie.
Tym samym poddaję pod głosowanie kwestię, czy Parlament życzy sobie, by w tej sprawie odbyło się głosowanie.
(Parlament zadecydował o poddaniu tej sprawy pod głosowanie)
W takim razie poddaję pod głosowanie przedstawioną przeze mnie propozycję przeniesienia głosowania nad projektami rezolucji w sprawie szczytu UE-Rosja na następną sesję w Brukseli.
Osoby, które zagłosują za, opowiedzą się za przeniesieniem tego głosowania na następną sesję, a osoby, które zagłosują przeciw, opowiedzą się za pozostawieniem porządku dziennego w obecnej postaci.
(Parlament przyjął wniosek)
Po drugie zwracam się z wnioskiem, by następujące dwa sprawozdania, obecnie wpisane do debaty w czwartek, w godz. 15.00-16.00, zostały wpisane bezpośrednio do głosowań w czwartek o godz.
12.00:
sprawozdanie Margie Sudre, w imieniu Komisji Rybołówstwa, w sprawie zmienionego wniosku dotyczącego rozporządzenia Rady w sprawie zawarcia Umowy o partnerstwie w sprawie połowów pomiędzy Wspólnotą Europejską a Republiką Madagaskaru - C6-0064/2007 - oraz
sprawozdanie Emanuela Jardima Fernandesa, w imieniu Komisji Rybołówstwa, w sprawie wniosku dotyczącego rozporządzenia Rady w sprawie zawarcia Umowy o partnerstwie w sprawie połowów między Wspólnotą Europejską a Republiką Mozambiku - C6-0284/2007 -.
Jeśli nie ma żadnych uwag, głosowania zostaną włączone bezpośrednio do głosowania w czwartek o godz. 12.00.
Panie przewodniczący! Pragnę zabrać głos w celu złożenia wniosku w sprawie przestrzegania Regulaminu w oparciu o tę samą podstawę prawną co w przypadku posła Watsona.
Chciałbym jedynie zaznaczyć, że odbyliśmy niezwykle ważną debatę na temat zwiększenia demokracji w UE.
Taka taktyka, która najwyraźniej okazała się skuteczna, dowodzi, że demokracja, nawet w tym Parlamencie, wymaga dalszego rozwoju.
Mogę przyznać - jako członek licznej grupy, PPE-DE, będąc niezwykle dumny z bycia jej członkiem - że winą za niezawarcie rezolucji zostały obarczone inne grupy.
Później dowiedziałem się, że było to wynikiem porozumienia dwóch licznych grup.
Taki sposób postępowania jest rzecz jasna niezadowalający.
Przyjmuję tę decyzję.
Natomiast moim praktycznym zaleceniem, które do pana kieruję, panie przewodniczący, jest aby zapewniono, by urzędujący przewodniczący Rady oraz przewodniczący Komisji przedstawili prezydentowi Putinowi pełen zapis debaty na temat szczytu UE-Rosja w czasie trwania szczytu, a nie po jego zakończeniu.
(Oklaski)
- (FR)Panie przewodniczący! Jeśli chodzi o wpisanie sprawozdań w sprawie połowów, to nie wiem, czy to błąd w tłumaczeniu, lecz powiedział pan, że będą one poddane pod głosowanie z debatą oraz że są przewidziane w porządku obrad na czwartek rano.
Zostaną one poddane pod głosowanie bez debaty.
Dlatego też wydaje mi się, że był to błąd w tłumaczeniu.
Panie i panowie! Proponujemy, by zostały one wpisane bezpośrednio do głosowania w czwartek o godz.
12.00.
Obecnie są one wpisane z debatą na czwartek w godz. 15.00-16.00.
Proponujemy zatem, by zostały one wpisane do głosowania bez debaty w czwartek o godz. 12.00.
(Parlament przyjął wniosek)
1.
Układ ustanawiający stowarzyszenie między WE a Chile (przystąpienie Bułgarii i Rumunii do UE) (głosowanie)
- Zalecenie: Helmuth Markov (A6-0361-2007)
2.
Umowy w sprawie współpracy naukowej i technologicznej WE/Szwajcaria (głosowanie)
- Sprawozdanie: Angelika Niebler
3.
Wspólnotowe prawo do ochrony odmian roślin (głosowanie)
- Sprawozdanie: Neil Parish (A6-0373-2007)
4.
Energia jądrowa (ratyfikacja przez Słowenię Protokołu zmieniającego Konwencję paryską) (głosowanie)
- Zalecenie: Giuseppe Gargani (A6-0369-2007)
5.
Zatwierdzenie pierwszej i drugiej poprawki do Konwencji EKG ONZ z Espoo (głosowanie)
- Sprawozdanie: Miroslav Ouzký (A6-0395-2007)
6.
Konwencja o ochronie interesów finansowych Wspólnot Europejskich (głosowanie)
- Sprawozdanie: Jean-Marie Cavada (A6-0360-2007)
7.
Infrastruktura komunikacyjna dla środowiska systemu informacyjnego Schengen (SIS) (decyzja) (głosowanie)
- Sprawozdanie: Carlos Coelho (A6-0357-2007)
Przed głosowaniem
sprawozdawca. - (PT) Panie przewodniczący! Czas nagli, więc poczynię tylko trzy krótkie uwagi: po pierwsze Parlament wyraża ubolewanie w związku z opóźnieniem dotyczącym SIS II; po drugie Parlament stoi w obliczu sytuacji kryzysowej, gdyż jeśli teraz nie podejmiemy decyzji, państwa członkowskie mogą być zmuszone do przywrócenia granic wewnętrznych, co jest nie do przyjęcia; po trzecie Parlament preferuje techniczne rozwiązanie w postaci przedłużenia umowy z siecią SISNET i uważa alternatywne rozwiązanie w postaci umowy z siecią s-Testa za rozwiązanie szkodliwe pod względem finansowym, lecz niestety jesteśmy zmuszeni zatrzymać oba rozwiązania, aby zapobiec wznoszeniu granic, którego wszyscy pragnęliby uniknąć.
8.
Uruchomienie Europejskiego funduszu dostosowania do globalizacji (głosowanie)
- Sprawozdanie: Reimer Böge
9.
Dyrektywa ramowa dotycząca zrównoważonego stosowania pestycydów (głosowanie)
- Sprawozdanie: Christa Klaß (A6-0347-2007)
Przed głosowaniem
Panie przewodniczący!
Pragnę zabrać głos w celu złożenia wniosku w sprawie przestrzegania Regulaminu na mocy art. 166 Regulaminu, aby odnieść się do art.
37 ust.
1 Regulaminu PE.
Art. 37 ust. 1 dotyczy dostępu do dokumentów oraz informowania Parlamentu.
Przed głosowaniem w sprawie pestycydów wielu posłów tej Izby, o ile nie wszyscy, zostało zalanych e-mailami, w których zwracano się do nas o poparcie w głosowaniu poprawek idących znacznie dalej niż by sobie tego od nas życzyła Komisja.
Wspomniane e-maile pochodziły od organizacji "Pesticide Watch”, której organizacje przynależące otrzymały znaczne kwoty środków od Komisji Europejskiej - w istocie części 11,7 mln euro przeznaczonych w ciągu ostatnich dwóch lat w ramach pozycji budżetowej dotyczącej programu działań Wspólnoty popierającego organizacje pozarządowe działające głównie w zakresie ochrony środowiska oraz programu Life+.
Czy mogę zwrócić się, na mocy art.
37 ust. 1, o przedstawienie wszelkiej korespondencji wymienianej pomiędzy Komisją a tymi organizacjami pozarządowymi, które lobbowały u nas w tych wszystkich sprawach?
To lobbowanie u urzędników z pewnością przyczyniło się do zwiększenia liczby otrzymywanych przez posłów do PE e-maili, lecz bez wątpienia jest to niewłaściwe, by jedna DG Komisji wykorzystywała znaczne sumy pieniędzy podatników i nadużywała roli organizacji pozarządowych, próbując wpłynąć na poglądy parlamentarzystów oraz głównej DG Komisji odpowiedzialnej w tej kwestii.
(Głośne oklaski z prawej strony)
Panie pośle Heaton-Harris, pańska uwaga zostanie przekazana.
10.
Wprowadzanie do obrotu środków ochrony roślin (głosowanie)
- Sprawozdanie: Hiltrud Breyer
- Po głosowaniu nad poprawką 243:
Panie przewodniczący! W ramach wniosku w sprawie przestrzegania Regulaminu to kompletna porażka i musimy przejść do w pełni elektronicznego głosowania.
To po prostu niedorzeczne!
(Oklaski)
Panie pośle Booth, to nie jest żadna porażka.
Wystąpiły pewne nieprawidłowości, co z punktu widzenia statystyki jest naturalne w tak długich głosowaniach.
Niedorzeczne są wystąpienia takie jak pańskie.
(Oklaski)
- Przed głosowaniem nad rezolucją legislacyjną
Panie przewodniczący! W ramach wniosku w sprawie przestrzegania Regulaminu nie chciałbym przedłużać, choć pana uprzejmość nie pozwala, by to powiedzieć, lecz istnieje artykuł, który zezwala przewodniczącemu na przeprowadzenie głosowania w przypadku tak długiego głosowania - osiem stron trzydziestu odrębnych głosowań - w celu zwrócenia się do Izby o odesłanie sprawozdania z powrotem do komisji celem jego rozpatrzenia oraz ponownego przedstawienia.
Uważam, że artykuł ten powinien być przez nas częściej stosowany.
(Oklaski)
w imieniu grupy PSE. - (DE) Panie przewodniczący! Wykonał pan porządną pracę i zasłużył pan na porządny obiad, tak jak i my.
Powinniśmy przełożyć głosowanie na jutro.
w imieniu grupy PPE-DE. - (FR) Panie przewodniczący! Jest godz.
14.00, powinniśmy wstrzymać głosowanie. Żałuję, niezmiernie żałuję, że takie sprawozdanie może znaleźć się na posiedzeniu plenarnym.
Proponuję, by następnym razem komisja włożyła w to więcej pracy oraz by w przyszłości, w ramach planowanej reformy Parlamentu, zasady te zostały poddane przeglądowi.
Nie możemy tak dalej pracować.
(Oklaski)
(FR) Panie przewodniczący! Zgadzam się z wypowiedzią pana posła, lecz powinien on przyznać, że to jego grupa nie uszanowała prac komisji i dzisiaj złożyła tu wszystkie poprawki.
(Oklaski)
(IT) Panie przewodniczący, panie i panowie! W ramach tego wniosku, według posła Cohn-Bendita, komisja podjęła decyzję bardzo wyraźną większością, a Izba tak usilnie pracowała, by sprzeciwić się tej decyzji, że graniczy to z obstrukcjonizmem.
Taka jest prawda o tej sytuacji.
Zatem nie jest to kwestia proceduralna, lecz kwestia postawy politycznej.
Panie i panowie! Mieliśmy do czynienia za splotem dwóch niefortunnych okoliczności.
Po pierwsze odbyliśmy bardzo długą poprzedzającą debatę, przez którą doszło do opóźnienia głosowania, a po drugie dzisiaj miało miejsce jedno z najobszerniejszych głosowań w tej sesji.
Dlatego też przystąpimy do zawieszenia głosowania na tym etapie oraz pragnę państwu podziękować za współpracę.
Głosowanie
Kolejny punkt porządku dnia to głosowania.
(Wyniki i pozostałe szczegóły dotyczące głosowań znajdują się w protokołach)
Wyjaśnienia dotyczące sposobu głosowania
na piśmie. - (PT) Konwencja ta - która ma na celu wyznaczenie obowiązków stron w odniesieniu do oceny oddziaływania na środowisko niektórych działań na wczesnym etapie planowania oraz nakłada na państwa obowiązek powiadamiania i konsultacji w odniesieniu do wszelkich ważnych projektów, które mogą wywrzeć znaczące niekorzystne transgraniczne skutki dla środowiska - została podpisana przez Wspólnotę i jej państwa członkowskie w dniu 26 lutego 1991 r. i zatwierdzona przez Wspólnotę w dniu 27 czerwca 1997 r.
Parlament zatwierdził część poprawek, a zwłaszcza poprawkę dotyczącą rozszerzenia definicji "opinii publicznej” zawartej w art. 1 pkt (x) konwencji w celu wyjaśnienia, że opinia publiczna, która może uczestniczyć w procedurach w ramach konwencji obejmuje społeczeństwo obywatelskie, w szczególności organizacje pozarządowe oraz poprawkę, która umożliwia przystąpienie do konwencji państw niebędących członkami EKG pod warunkiem zatwierdzenia podczas spotkania stron, co zasługuje na nasze poparcie.
Pozostałe poprawki wydają się nam mniej istotne.
Co do zasady nie uważam, by stwarzały one jakiekolwiek problemy.
Dlatego też zgodziliśmy się ze sprawozdawcą i poparliśmy w głosowaniu to sprawozdanie.
na piśmie - (EL) To krótkie sprawozdanie zawiera poważne luki, które umniejszają znaczenie tego problemu.
Przepisy prawne regulujące ochronę środowiska naturalnego to kompromis pomiędzy potrzebą jego ochrony a dążeniem wielkich firm do bezwzględnej maksymalizacji ich nadmiernych zysków.
Obawa o zyski sprawia, że konkurencyjność koncernów międzynarodowych zyskuje pierwszeństwo przed wszystkim innym.
Przejawami tego są:
i. Protokół z Kioto, w którym wyróżnia się handel zanieczyszczeniami.
ii. ogół ram legislacyjnych, który sprzyja wykorzystaniu oraz rozwojowi organizmów modyfikowanych genetycznie.
iii. prawodawstwo dotyczące monitorowania stosowania substancji chemicznych w produktach konsumpcyjnych w dozwolonym stopniu.
Opracowanie tego prawodawstwa trwało aż 40 lat, chociaż naturalnie ma ono wiele wyjątków, od 1967 r. (dyrektywa 67/458/EWG) do 2007 r., kiedy to zaczęło obowiązywać rozporządzenie REACH.
iv. wciąż bardzo niekompletne ramy legislacyjne dla zintegrowanego zarządzania odpadami promieniotwórczymi.
v. powodujący zakłócenia rozwój biopaliw kosztem upraw jadalnych.
Niemniej międzynarodowe koncerny mogą działać ze szkodą dla środowiska.
Muszą jedynie ponieść pewne grzywny, które stanowią bardzo niewielką część ich dodatkowych zysków pochodzących z niszczycielskich działań wobec środowiska naturalnego.
To dowodzi słuszności powiedzenia, że kto płaci, ten wymaga.
Uważamy, że są to poważne braki.
Niezbędne jest krótkie, lecz znaczące odniesienie do tych kwestii.
na piśmie. - (PT) Konwencja o ochronie interesów finansowych Wspólnot Europejskich wraz z dołączonymi do niej protokołami znajduje się w wykazie konwencji i protokołów w dziedzinie wymiaru sprawiedliwości oraz spraw wewnętrznych zawartym w Załączniku I do Aktu Przystąpienia.
Konwencja wraz z protokołami zostały przyjęte w 1996 r. w celu utworzenia wspólnej podstawy dla ochrony interesów finansowych Wspólnoty w ramach prawa karnego i weszła w życie w 2002 r. po ratyfikacji przez wówczas 15 państw członkowskich.
Dla uniknięcia straty czasu i wysiłku na żmudne negocjacje, zawarcie i ratyfikację (przez 27 państw członkowskich) specjalnych protokołów o przystąpieniu do wszystkich konwencji, Akt przystąpienia Bułgarii i Rumunii wprowadził uproszczony system przystępowania do konwencji (i protokołów) zawartych przez państwa członkowskie na podstawie art. 34 TUE lub art.
293 TWE.
Z tego względu popieram wniosek dotyczący decyzji Rady, który upraszcza określenie daty wejścia w życie tej konwencji w odniesieniu do Bułgarii i Rumunii.
na piśmie. - (LT) Pragnę poruszyć kwestię pakietu dwóch dokumentów - wniosku Komisji oraz decyzji Rady w sprawie rozwoju infrastruktury systemu informacyjnego Schengen oraz jego wdrożenia i zarządzania.
Poparłam w głosowaniu obie rezolucje i uważam je za niezwykle istotne dokumenty prawodawcze UE.
Z żalem przyjmuję, że uruchomienie SIS II ulega ciągłym opóźnieniom.
Mamy tak duży poślizg, że niezwykle istotne jest znalezienie wyjścia z tej sytuacji, które umożliwi nam na korzystanie z sieci SIS 1+ po dniu 13 listopada 2008 r., tzn. przedłużenie świadczenia usług przez sieć SISNET oraz opracowanie rozwiązania awaryjnego wykorzystującego sieć s-TESTA.
Dzisiaj już wiadomo, że konieczny będzie podział ludzkich i finansowych zasobów przeznaczonych na wdrożenie SIS II pomiędzy trzy jednocześnie opracowywane projekty: SIS II, SISone4all oraz instalację i obsługę infrastruktury komunikacyjnej oraz zarządzanie nią.
Będzie to miało negatywny wpływ na wdrożenie SIS II.
Właśnie dlatego decyzja dotycząca finansowania SIS 1+ i następnie SISone4all będzie niezwykle ważna: czy będzie to finansowane przez wszystkie uczestniczące strony, czy też SISNET, na przykład, otrzyma środki z budżetu UE?
Właściwy podział zasobów UE i państw członkowskich będzie miał ogromne znaczenie.
Jednakże ze względu na znaczenie projektu w kontekście bezpieczeństwa UE, nie ulega wątpliwości, że SIS II jest najwyższym priorytetem.
Musimy przydzielić środki na bezpieczeństwo UE oraz rozwój infrastruktury komunikacyjnej.
na piśmie. - (RO) Zaledwie rok po ustanowieniu Europejskiego Funduszu Dostosowania do Globalizacji w 2006 r. już się o niego wnioskuje.
Z zadowoleniem przyjmuję poddanie pod głosowanie decyzji w sprawie uruchomienia funduszu, co stanowi pierwszą próbę wsparcia naszych europejskich obywateli stojących w obliczu wyzwań związanych z globalizacją.
Globalizacja jest zjawiskiem, które oferuje nam liczne szanse i możliwości, lecz przyczynia się także do powstawania trudności w dostosowaniu się do jej skutków.
Dlatego też jest niezwykle ważne, by Unia Europejska była w stanie nie tylko odpowiedzieć na te wyzwania, lecz także podejść do nich w sposób skuteczny poprzez szybkie uruchomienie koniecznych instrumentów finansowych.
Bezpieczeństwo i pewna przyszłość obywateli Europy leżą u podstawy naszych działań oraz inicjatyw.
Niezmiernie się cieszę, mogąc z zadowoleniem przyjąć ukierunkowanie tego funduszu na dziedzinę pracy i bezpieczeństwa pracy, lecz muszę podkreślić również znaczenie edukacji w tej dziedzinie oraz konieczność uwzględnienia także tego obszaru przy okazji uruchamiania funduszu w przyszłości.
Wreszcie mam nadzieję, że w przyszłości, w razie takiej potrzeby, każde państwo członkowskie będzie odnosiło korzyści z uruchomienia Europejskiego Funduszu Dostosowania do Globalizacji, której to mniej pozytywne skutki dotykają nas wszystkich, w tym nowe państwa członkowskie.
Jest to jedyny sposób, który pozwoli nam na zbudowanie naprawdę trwałego rozwoju na całym obszarze UE.
na piśmie. -Poparłem w głosowaniu to pierwsze w historii uruchomienie Europejskiego Funduszu Dostosowania do Globalizacji.
Fundusz został utworzony w wyniku zakończonej sukcesem kampanii grupy PSE w celu złagodzenia skutków globalizacji w odniesieniu do europejskich pracowników.
W tym przypadku fundusz wykorzystuje się w celu udzielenia pomocy dla około 900 zwolnionych pracowników w sektorze motoryzacyjnym we Francji.
na piśmie. - (PT) W marcu 2007 r. Francja zwróciła się z wnioskiem o uruchomienie EFDG w związku ze zwolnieniem 1 345 pracowników firmy Renault SA oraz 1 057 pracowników firmy Peugeot SA i ich dostawców.
Uwzględniając ograniczenia budżetowe tego funduszu (500 mln euro rocznie), restrykcyjne kryteria kwalifikowalności i liczbę poszkodowanych pracowników, wkład Wspólnoty został przydzielony w kwocie wynoszącej 3 816 280 euro.
I tak możemy zobaczyć, że wynosi to 1 902 euro dla każdego zwolnionego pracownika związanego z firmą Renault oraz 1 190 euro dla każdego zwolnionego pracownika związanego z firmą Peugeot.
Komisja Europejska szacowała, że z tego funduszu będzie mogło skorzystać od 35 000 do 50 000 pracowników, lecz z danych UE wynika, że liczba zwolnionych pracowników w wyniku "restrukturyzacji” znacznie przekracza pół miliona.
Sytuacja staje bardziej poważna, uwzględniwszy fakt, że większość tych pracowników została zwolniona w wyniku "restrukturyzacji” na obszarze UE, a zatem nie spełniają oni kryteriów kwalifikowalności określonych dla tego funduszu.
W istocie konieczne jest położenie kresu polityce liberalizacji i maksymalizacji zysków, która jest przyczyną tych przeniesień i "restrukturyzacji”, oraz zastosowanie środków służących ochronie miejsc pracy.
na piśmie. - Fundusz Antyglobalizacyjny powstał w roku 2006 pod wyraźnym wpływem porażki referendum konstytucyjnego we Francji.
Od początku odnosiło się wrażenie, iż jest to formuła kompensacyjna, związana bardziej z wyolbrzymionym problemem tzw. delokalizacji miejsc pracy do nowych państw członkowskich, aniżeli z problemem globalizacji.
Jako taki, Fundusz jest odpowiedzią na lęki związane z rozszerzeniem Unii Europejskiej, w gruncie rzeczy umacniając je i przesłaniając korzyści, jakie czerpią nowe i stare państwa członkowskie z zjednoczenia Europy w roku 2004.
Nic dziwnego, że zaczynamy od aplikacji Francji związanej z kłopotami dostawców Peugeot i Renault na kwotę 3.8 mln euro.
Aplikacja jest należycie uzasadniona i uzyskała pełne wsparcie Komisji Budżetowej Parlamentu Europejskiego.
Mam nadzieję, że Fundusz Antyglobalizacyjny nie stanie się w przyszłości sposobem typowego rent-seeking, czyli łatwym sposobem pozyskiwania unijnych dotacji dla przedsiębiorstw przeżywających trudności - przyznawanych wedle niezbyt precyzyjnych kryteriów.
Zbyt wiele europejskich firm staje wobec problemu restrukturyzacji, w imię konkurencyjności w globalnej gospodarce, by Fundusz z rocznym pułapem 500 mln euro mógł zaspokoić wszystkie potrzeby.
na piśmie. - Poparłem w głosowaniu to sprawozdanie, udzielające wsparcia ze strony Parlamentu w odniesieniu do tego pierwszego w historii podziału środków z Europejskiego Funduszu Dostosowania do Globalizacji, ustanowionego przy silnym poparciu grupy PSE w celu złagodzenia skutków globalizacji wobec pracowników.
na piśmie. - (PT) Decyzja dotycząca wykorzystania nowego Europejskiego Funduszu Dostosowania do Globalizacji oraz odpowiedź na wniosek francuskiego rządu to szansa, którą powinniśmy dokładnie monitorować w celu zbadania, czy fundusz ten w istocie przynosi pożądane skutki.
Zgodnie z wnioskami, jakie wypłynęły z debaty mającej miejsce w dniu jego utworzenia, fundusz ten ma być instytucjonalną reformą na rzecz solidarności w odniesieniu do nieprzewidzianych i negatywnych skutków procesu globalizacji.
Oczywiście swobodne dostosowanie rynku byłoby dużo lepszym wyjściem niż interwencja państwowa lub z nią równoważna.
W każdym razie fundusz ten istnieje w kontekście Unii Europejskiej oraz rozwiązań, które większość państw członkowskich przyjmuje w celu rozwiązania kryzysów społecznych, zatem wyzwanie polega na zagwarantowaniu, po pierwsze, aby rezultaty uruchomienia funduszu pokrywały się z oczekiwaniami oraz, po drugie, aby tego rodzaju interwencje nie niosły ze sobą negatywnego przesłania dla rynku, tym samym niezamierzenie wspierając rozwiązania, które w ostatecznym rozrachunku przyczyniają się do powstania większych szkód.
A ponieważ ufam i mam nadzieję, że do tego nie dojdzie, poparłem w głosowaniu to sprawozdanie.
(DE) Panie przewodniczący! Pragnę podziękować posłom za wynik tego głosowania.
Podstawą tego jest wynik sprawozdania w sprawie zrównoważonego stosowania pestycydów.
Odrzuciliśmy w głosowaniu kwestie najwyższych szczebli.
Skupiliśmy się natomiast na szkoleniu i informacji zarówno dla użytkowników, jak i sprzedawców.
Tylko poprzez fachowe i umiejętne obchodzenie się z pestycydami można zagwarantować zrównoważenie.
Oczywiście stosuje się tu najnowsze technologie i znaczną część aktualnej wiedzy.
Popieramy zintegrowane zarządzanie szkodnikami.
Komisja wzywa, by zintegrowane zarządzanie szkodnikami do 2014 r. stało się obowiązkowe w całym rolnictwie.
Potrzebujemy do tego ogólnych norm.
Nie możemy zamknąć zintegrowanego zarządzania szkodnikami w sztywnych kryteriach, a z pewnością nie w całej Europie.
Zintegrowane zarządzanie szkodnikami musi być opracowywane w sposób elastyczny.
Wymaga ono zachęty w postaci dobrej praktyki zawodowej oraz potrzebuje napędu - a napęd ten wymaga podtrzymania.
Zatem musimy raz jeszcze to tutaj omówić przed drugim czytaniem.
Wciąż mamy szansę, wraz z Radą i Komisją, na doprowadzenie do pomyślnego zakończenia, tak abyśmy mogli kontynuować działania mające na celu rzeczywiste umożliwienie zarządzania szkodnikami.
Panie przewodniczący! Jestem niezwykle rozczarowana, że Parlament nie uczynił dziś więcej w związku z pakietem dotyczącym pestycydów.
Mogliśmy posunąć się znacznie dalej w tak wielu bardziej radykalnych i postępowych kwestiach.
Jednakże jedyna kwestia, na której teraz pragnę się skupić, to kwestia mieszkańców.
Powinni być traktowani jako szczególnie wrażliwa grupa, grupa narażona sama w sobie, a dzisiaj podjęto niewielkie kroki w tym kierunku podczas głosowania, które właśnie odbyło się w Parlamencie.
Osoby mieszkające w pobliżu szkół w sąsiedztwie opryskiwanych pól oraz osoby pracujące lub mieszkające w pobliżu opryskiwanych pól są w niezwykle wysokim stopniu narażone na pestycydy.
Są długoterminowo narażone na mieszanki pestycydów, które w ich pobliżu są stosowane do oprysków przez cały rok, a w wielu przypadkach przez lata.
Dotychczas nie było żadnej formy ochrony dla mieszkańców jako szczególnie narażonej grupy.
Jest to istotny i poważny problem zdrowia publicznego, gdyż rolnicy oczywiście nie mają kontroli nad pestycydami w chwili ich rozpylenia, a jak pokazują badania, pestycydy mogą być przenoszone w powietrzu na bardzo dalekie odległości.
Żałuję, że nie posunęliśmy się dalej w kwestii zakazu prowadzenia oprysków z powietrza.
Na przestrzeni ostatnich kilkudziesięciu lat pojawiło się wiele doniesień na temat ostrych i chronicznych problemów ze zdrowiem na obszarach wiejskich.
Nasz Parlament mógł w tym głosowaniu dokonać o wiele więcej w celu ochrony ludzi przed rakiem, białaczką, chłoniakiem nieziarniczym oraz szeregiem innych chorób i jestem naprawdę wielce rozczarowana, że nie przyjęliśmy tego wariantu, który przedstawiono w Komisji Ochrony Środowiska Naturalnego.
Niestety wiele z tych bardziej pozytywnych środków zostało obalonych przez inne grupy.
Jednakże mam nadzieję, że ludzie przyjrzą się dzisiaj działaniom Parlamentu i wywrą nacisk na swych przedstawicieli, tak aby po powrocie do drugiego czytania udało nam się lepiej wywiązać z naszego zadania w kwestii ludzkiego zdrowia.
Oni od nas oczekują, że lepiej wywiążemy się z naszego zadania.
Powinniśmy byli lepiej wywiązać się z naszego zadania i jest mi niezmiernie przykro, że inne grupy nie udzieliły nam dzisiaj swego poparcia.
(HU) Jako poseł reprezentujący Węgierskie Forum Demokratyczne Magyar Demokrata Fórum - MDF wykorzystam mój głos, by wyrazić poparcie dla obu tych projektów tekstów prawodawczych przewidujących ściślejsze uregulowania oraz większą kontrolę odnośnie do stosowania środków ochrony roślin.
Uważam, że postanowienia te są kamieniem milowym na drodze ku bezpieczniejszej i zdrowszej produkcji żywności.
Należy wycofać substancje stanowiące zagrożenie dla ludzkiego zdrowia oraz zmniejszyć całkowitą ilość stosowanych przez nas pestycydów.
Na Węgrzech, przykładowo, ilość stosowanych chemikaliów jest 15 razy mniejsza niż powiedzmy w Holandii, a jednak zapasy interwencyjne Unii Europejskiej, gdy jeszcze istniały, pękały w szwach od węgierskiej kukurydzy.
Zatem możemy, a nawet musimy podążać w kierunku produkcji owoców, warzyw i innej żywności, korzystając z ochrony roślin w sposób zrównoważony.
Jeśli natomiast w pewnych przypadkach państwa członkowskie pragną zastosować surowsze przepisy, powinny dalej mieć taką możliwość.
Dziękuję.
(CS) Panie komisarzu! Ja również nie godzę się, by ludzkie zdrowie było narażane na zagrożenia, na przykład podczas oprysków z powietrza, oraz by stosowanie pestycydów było stale zwiększane ze względu na wzrastające uodpornienie na środki ochrony roślin.
Nie ulega wątpliwości, że musimy zmodernizować zasady bezpiecznego stosowania pestycydów w Europie.
Niemniej żałuję, że tutaj w Parlamencie, za sprawą Grupy Zielonych oraz posłów lewicy, przeważyły populistyczne propozycje, takie jak całkowity lub lokalny zakaz stosowania pestycydów.
Uważam to za nieodpowiedzialne postępowanie.
Mówimy tutaj o roślinach leczniczych, których zakazanie byłoby równoznaczne z zakazem stosowania leków w medycynie człowieka.
W obu przypadkach mogą one być toksyczne, jeśli zostaną niewłaściwe zastosowane: stąd też musimy dokonać wysiłków na rzecz wspierania norm oraz rozpowszechniania informacji zamiast przyjmować nieuzasadnione naukowo, uogólniające i nadmiernie zbiurokratyzowane środki.
Panie i panowie! Przez zdrowy rozsądek nie poparłam w głosowaniu większości państwa propozycji zawartych w pakiecie.
I nie uważam, by samo sprawozdanie w postaci, w jakiej zostało przyjęte, było sukcesem.
Panie Przewodniczący! Chciałem stwierdzić, że poparłem w głosowaniu sprawozdanie pani posłanki Christy Klaß także z tego względu, że w tym sprawozdaniu jest mowa o zaostrzeniu propozycji, które wyszły od Komisji Europejskiej.
Chodzi konkretnie o krajowe plany działania w kontekście zmniejszenia częstotliwości stosowania pestycydów o 25% w ciągu 5 lat i o połowę - o 50% w ciągu 10 lat.
Bardzo ważne jest, że Parlament Europejski jest w tej kwestii bardziej surowy, bardziej proekologiczny niż Komisja Europejska.
Również chciałem mocno podkreślić, że na moje głosowanie wpłynął fakt, iż jest w sprawozdaniu, które przegłosowaliśmy stwierdzenie o tym, że wszystkie państwa członkowskie będą tworzyły strefy buforowe tak, aby pestycydy nie dostawały się do zbiorników wodnych, także wody pitnej.
na piśmie. - (FR) Jako sprawozdawczyni komisji opiniodawczej w sprawie jakości wody zaobserwowałam, że pestycydy przyczyniają się do degradacji środowiska naturalnego, a zwłaszcza wód powierzchniowych i przybrzeżnych, ponieważ utrzymują się przez długi czas, mogą roznosić się na dalekie odległości oraz stanowią rozprzestrzenioną postać zanieczyszczeń, którą trudno jest określić w wyniku spływów, bezpośredniego przedostawania się do gleb i powietrza, omywania roślin przez deszcz itd.
Mówiąc bardziej ogólnie, obecne stosowanie pestycydów w rolnictwie może mieć szkodliwy wpływ na nasze zdrowie.
Z uwagą zatem oczekujemy wniosków legislacyjnych Komisji dotyczących stosowania pestycydów, procedur udzielania zezwoleń oraz wprowadzania na rynek.
Jednakże sądzę, że cele są nieodpowiednie i dlatego też podczas obrad Parlamentu bez skutku popierałam stanowisko przyjęte przez Komisję Ochrony Środowiska Naturalnego, która domagała się celu UE w postaci ograniczenia częstotliwości stosowania pestycydów o 25% w ciągu 5 lat oraz ograniczenia o 50% w ciągu 10 lat, a także 10-metrowych stref buforowych oddzielających pola od cieków wodnych.
Pragnę wyrazić szczególny żal, gdyż to dopiero pierwsze czytanie i w związku z tym tekst prawdopodobnie ulegnie dalszemu rozmyciu.
na piśmie. - (PT) Poparłam w głosowaniu sprawozdanie pani poseł Klaß w sprawie wniosku dotyczącego dyrektywy Parlamentu Europejskiego i Rady ustanawiającej ramy wspólnotowego działania na rzecz osiągnięcia zrównoważonego stosowania pestycydów, gdyż dąży się w nim do ograniczenia stosowania środków ochrony roślin oraz wspiera się wysokie normy bezpieczeństwa dla ludzi, zwierząt oraz środowiska naturalnego.
Jednakże uważam, że niezbędne jest dopuszczenie możliwości prowadzenia oprysków z powietrza w przypadku braku realnej alternatywy lub jeśli naziemne zastosowanie wiąże się z większym ryzykiem, chociaż na obszarach Natura 2000, oprócz możliwości wprowadzenia zakazu stosowania pestycydów, powinna także istnieć możliwość ograniczenia ich stosowania lub minimalizacji związanego z tym ryzyka, co zakłada przeprowadzenie specjalnej oceny ryzyka.
na piśmie. - (PT) Kiedy przyjęto szósty plan działania w zakresie środowiska naturalnego, uznano, że należy kontynuować zmniejszanie wpływu środków ochrony roślin na zdrowie człowieka i środowisko, podkreślając konieczność stosowania pestycydów w sposób przyjazny dla środowiska i opowiedziano się za dwutorowym podejściem zakładającym całkowite wdrożenie i stosowny przegląd obowiązujących ram prawnych, jak również rozwój strategii tematycznej w zakresie zrównoważonego stosowania pestycydów.
Teraz sprawozdawczyni uważa, że tytuł przedstawionego wniosku jest niezrozumiały.
Celem wniosku jest wprowadzenie uregulowań w odniesieniu do szczególnej grupy pestycydów, tj. pestycydów w postaci środków ochrony roślin.
W związku z tym w całym tekście dyrektywy należy zastąpić słowo "pestycydy” określeniem "środki ochrony roślin”.
Celem dyrektywy musi być ograniczenie zagrożeń i skutków związanych ze stosowaniem środków ochrony roślin dla środowiska i zdrowia człowieka.
Odpowiednie działania muszą być jednak proporcjonalne i nie należy zapominać, że działanie na rzecz ograniczania zagrożeń związanych ze stosowaniem środków ochrony roślin w ramach krajowych planów działania powinno być w pierwszej kolejności zadaniem państw członkowskich.
Tylko w ten sposób można we właściwy sposób uwzględnić różne lokalne uwarunkowania i sytuacje.
na piśmie. - (FR) Systematycznie sprzeciwiałem się w głosowaniu całemu pakietowi dotyczącemu ochrony roślin w celu zaprotestowania przeciw aktom, które nie były jeszcze przygotowane na sesję plenarną.
Postawienie 700 posłów w obliczu 300-400 poprawek do poddania pod głosowanie w trzech lub czterech częściach po prostu nie przystoi prawodawcy.
Równie dobrze moglibyśmy zorganizować loterię.
To chwalebne, że prawodawca pragnie zwalczyć nadmierne stosowanie pestycydów.
Niemniej jednak tworzenie systemu, który przez swą biurokratyzację staje się nieskuteczny, wynika właśnie z niedopracowanego prawodawstwa.
W każdym razie jeżeli chcemy wyżywić ludność, której nieustannie przybywa, nasza planeta temu nie podoła bez środków ochrony roślin.
Parlament Europejski odmówił dzisiaj przychylenia się do wezwań ze strony walczących o ochronę środowiska fundamentalistów mających na celu przyjęcie niewykonalnych zasad dotyczących zrównoważonego stosowania pestycydów.
Podstawową kością niezgody stał się wniosek Komisji Ochrony Środowiska Naturalnego, Zdrowia Publicznego i Bezpieczeństwa Żywności, aby stosowanie pestycydów było zakazane w promieniu 10 metrów od akwenów wodnych.
Miałoby to rujnujące skutki dla administratorów przestrzeni publicznych i obszarów rekreacyjnych, takich jak pola golfowe w krajach jak np. Holandia, gdzie większość powierzchni jest pokryta przez wodę.
Wynik głosowania jest kompromisem pomiędzy ochroną środowiska naturalnego a wykonalnymi zasadami obowiązującymi władze i przedsiębiorców.
Jesteśmy zbiorowo odpowiedzialni za wykluczanie zagrożeń i rzeczywiście prawdą jest, że w przypadku stosowania pestycydów "im mniej, tym lepiej”, lecz zasady powinny być też realistyczne i wykonalne.
Jeśli istnieją alternatywne rozwiązania, należy je wykorzystać, lecz całkowite zakazanie stosowania pestycydów przez prawo w przekonaniu, że nie będzie to miało skutków gospodarczych i społecznych, to pobożne życzenia.
na piśmie. - Poparłem w głosowaniu sprawozdanie z wprowadzonymi zmianami, które doprowadziło do rozsądnego kompromisu pomiędzy zachowaniem bezpieczeństwa publicznego poprzez ograniczenie stosowania pestycydów a ochroną możliwości zwiększania produkcji roślinnej przez przemysł umiejscowiony na lądzie.
Głęboko popieram zasadę ostrożności, o którą opiera się to podejście.
na piśmie. - (FR) Dziś w południe Parlament Europejski wysłał przekaz odpowiadający obawom obywateli, popierając rolnictwo mniej uzależnione od pestycydów, zrównoważone oraz uwzględniające zdrowie rolników i innych użytkowników.
Krok naprzód stanowi część dotycząca ochrony zdrowia, którą zupełnie pominięto w rozporządzeniu z 1991 r., a teraz została jasno zatwierdzona poprzez uznanie zasady zastępowania (w przypadku REACH celem było zachęcenie do stosowania mniej chemicznych lub niechemicznych alternatyw), nadając priorytet najbardziej wrażliwym grupom oraz zasadniczemu zakazowi prowadzenia oprysków z powietrza.
Niezbędne było wypełnienie luki prawnej odnoszącej się do fazy stosowania przez profesjonalnych użytkowników i osoby prywatne.
Zostanie to osiągnięte za sprawą dyrektywy ramowej, która uwzględnia nowe zwyczaje i trendy w ogrodnictwie: pestycydy przedostały się nawet do naszych domów i ogrodów!
Jednak dużym rozczarowaniem jest odrzucenie przez Komisję w sprawozdaniu poseł Klaß nowego podejścia - określanego mianem zintegrowanego zarządzania szkodnikami - które polega na dopuszczeniu stosowania wszelkich dostępnych technik rolniczych, pierwszeństwo nadając tym przyjaznym dla środowiska.
Podtrzymuję swoje stanowisko: zintegrowana produkcja jest wyrazem zdrowego rozsądku w rolnictwie XXI wieku.
na piśmie. - (DE) Proponowana dyrektywa ustanawiająca ramy działania wspólnotowego na rzecz osiągnięcia zrównoważonego stosowania pestycydów jest istotna, gdyż pomimo istniejących uregulowań w zakresie gleb, powietrza i wody wciąż wykrywa się alarmujące ilości pewnych pestycydów.
Świadectwo tego, które znajdowane jest w uprawach i które wykracza poza istniejące uregulowania, także stanowi powód do obaw i wymaga politycznej inicjatywy.
Niezwykle istotne są krajowe plany działania z konkretnymi celami na rzecz ograniczenia zagrożeń i uzależnienia związanego z pestycydami.
Niezmiernie żałuję, że nie postąpiliśmy zgodnie z poprawką dotyczącą celu ograniczenia niepokojąco toksycznych i silnie toksycznych substancji o 50% do 2013 roku oraz ograniczenia stosowania pestycydów o 20% w ciągu najbliższych 10 lat.
Nawet w obecnej sytuacji byłby to ważny polityczny sygnał.
na piśmie. - Kluczem do zrównoważonego stosowania środków ochrony roślin jest racjonalne ograniczanie ryzyka.
Cel ten powinniśmy osiągnąć poprzez realizację założeń dyrektywy o zrównoważonym stosowaniu pestycydów.
Każdy kraj będzie zobowiązany do przygotowania własnego planu zgodnie ze zdefiniowanymi w dyrektywie wytycznymi.
Każdy kraj powinien to zrobić z uwzględnieniem lokalnych uwarunkowań i poszanowaniem różnic.
Różnimy się przede wszystkim poziomem rozwoju rolnictwa.
Kraje zaliczane do nowych członków Unii Europejskiej mają często ogromne zaległości do nadrobienia, szczególnie w zakresie jakości i zdrowotności produkowanej żywności.
Redukcja stosowania pestycydów w tych krajach w stosunku do aktualnego ich poziomu stosowania obróci się przeciwko nam konsumentom.
Różnimy się też krajobrazem.
W Polsce ogromne połacie lasów mogą być chronione przed szkodnikami wyłącznie za pomocą zabiegów lotniczych.
Jest naszym obowiązkiem wobec środowiska naturalnego chronić lasy, a zadaniem Parlamentu jest określić zasady bezpiecznego stosowania środków chroniących środowisko naturalne.
Dyrektywa wiele mówi o najważniejszym sposobie wdrażania zrównoważonego stosowania pestycydów jakim jest edukacja rolników.
Wspieranie edukacji i tworzenie warunków dotarcia do każdego rolnika jest zadaniem Parlamentu.
Wytyczne dyrektywy powinny dopingować, a nie zniechęcać, tak państwa członkowskie jak i rolników.
na piśmie - (DE) Zagłosowałem przeciwko temu sprawozdaniu, ponieważ zatraciliśmy wyraźne rozgraniczenie pomiędzy poszczególnymi poprawkami, co moim zdaniem jest ważne.
Zarządzanie szkodnikami służy zdrowiu ludzi oraz roślin i nie jest sygnałem ostrzegawczym o polityce pozbawionej naukowych podstaw.
(DE) Panie przewodniczący! Uważam, że powinniśmy podejmować działania na rzecz ochrony zdrowia publicznego oraz konsumentów i pragnę zaoferować swoje pełne poparcie również dla tych kwestii.
Nie ma po prostu sensu, abyśmy wprowadzali niepraktyczne rozwiązania i stwarzali sytuacje, w których produkcja żywności stanie się niemożliwa przy przyjętych funduszach.
Z tego względu jestem przekonany, że sprawozdanie poseł Breyer nie może być pozostawione w tej formie i powinniśmy wprowadzić do niego poprawki.
Zagłosowałem przeciwko niemu oraz uważam i przyjmuję z zadowoleniem, że znacznie rozsądniejsze i praktyczne rozwiązanie zostało zastosowane w przypadku sprawozdania poseł Klaß, a więc także w krajowych planach działania, którego byłem sprawozdawcą z ramienia Komisji Rolnictwa i Rozwoju Wsi.
Z tego względu mam nadzieję, że także zdołamy w dużej mierze udoskonalić sprawozdanie poseł Breyer w drugim czytaniu, ponieważ należy to zrobić.
(SV) Dzisiaj wysłano niejasny przekaz.
Sądzę, że najbardziej zdumiewającą dzisiaj częścią był atak posła Heaton-Harrisa twierdzącego, że grupy wolontariuszy usiłują wywierać wpływ na Parlament.
Duże znaczenie miało osłabienie stanowiska Parlamentu w wyniku szeroko zakrojonego lobbowania przez lobbystów opłacanych przez przemysł, który jest bardziej zainteresowany większą sprzedażą pestycydów niż ochroną zdrowia publicznego i konsumentów.
Na szczęście nie udało im się to całkowicie.
Wciąż mamy paszport pestycydowy, który daje konsumentom rozsądną możliwość sprawdzenia, co jedzą poprzez zwrócenie się o to do swych sprzedawców.
Taka ochrona jest istotna i musimy o nią walczyć podczas negocjacji z Radą.
Niemniej jednak Parlament nie zapewnił ochrony dla mieszkańców zgodnie z wolą Komisji Ochrony Środowiska Naturalnego.
Są oni gorzej chronieni i gorzej informowani niż życzyła sobie tego komisja.
Należy to poprawić w następnych czytaniach.
W mojej opinii nie możemy dalej zezwalać na stosowanie najbardziej niebezpiecznych chemikaliów na obecnym poziomie.
Parlament uniknął teraz celów dotyczących ogólnego ograniczenia dla wszystkich pestycydów, co nie jest korzystne.
Jednakże pragnę powiedzieć, że w Grupie Zielonych właśnie zakończyliśmy prace nad sprawozdaniem, którym zasadniczo można posłużyć się w celu pomyślnych negocjacji z Radą, lecz zawarta tam nazwa jest niezbyt trafna.
Tak jak w przypadku nazwania konstytucji traktatem reformującym, tak i tutaj uwagę zwraca fakt, że Parlament określa pestycydy mianem środków ochrony roślin.
Gdyby wziąć pod uwagę wszystkie środki ochrony roślin, moglibyśmy równie dobrze uwzględnić w prawodawstwie ogrodzenia, gdyż stanowią one ochronę przed sarnami.
To dowodzi niedorzeczności określenia "środki ochrony roślin”.
na piśmie. - (PT) Poparłam w głosowaniu sprawozdanie poseł Breyer w sprawie wniosku dotyczącego rozporządzenia Parlamentu Europejskiego i Rady dotyczącego wprowadzania do obrotu środków ochrony roślin, ponieważ pomoże ono zapewnić wysokie normy bezpieczeństwa dla ludzi, zwierząt oraz środowiska naturalnego poprzez ustanowienie surowych lecz uproszczonych procedur, a także racjonalizację zasobów.
W przyjętym sprawozdaniu przestrzega się zasady pomocniczości, aby państwa członkowskie mogły wziąć pod uwagę specyficzne warunki naturalne, zwłaszcza zdrowie roślin oraz warunki klimatyczne, jak również, aby mogły zostać przyjęte odpowiednie środki służące zmniejszeniu ryzyka.
na piśmie. - (PT) Wniosek ten powinien kierować się przesłankami szóstego programu działań w zakresie środowiska naturalnego w celu wdrożenia wyników przyszłych i istniejących strategii oceny ryzyka i zagrożeń dla ludzi i środowiska naturalnego oraz uzyskanie spójności z innymi dziedzinami polityki.
Zatem, zgodnie z założeniami szóstego programu działań w zakresie środowiska naturalnego oraz strategii tematycznej w sprawie zrównoważonego stosowania pestycydów, w rozporządzeniu należy zapewnić wysoki poziom ochrony zdrowia ludzkiego i środowiska naturalnego, a zasada ostrożności powinna mieć pierwszeństwo, lecz środki muszą być proporcjonalne i uwzględniać zasadę pomocniczości.
Konieczne jest uwydatnienie powiązań z innymi dziedzinami polityki.
Przykładowo należy zagwarantować, że rozporządzenie nie jest sprzeczne z celami i normami jakościowymi określonymi w ramowej dyrektywie wodnej (2000/60/WE) oraz jej dyrektywach pochodnych.
Mają temu służyć regularne przeglądy.
Każde państwo członkowskie miałoby prawo do ustanowienia standardów ochrony bardziej restrykcyjnych niż norma wspólnotowa lub podejmowania decyzji w procesie udzielania zezwoleń, aby osiągnąć cele określone w krajowych planach działań w zakresie pestycydów, programach opieki zdrowotnej czy działaniach na rzecz ochrony środowiska naturalnego na podstawie szczególnych warunków krajowych.
na piśmie. - Poparłem w głosowaniu to sprawozdanie i z zadowoleniem przyjmuję, że łączy ono zrównoważone stosowanie pestycydów ze skuteczną ochroną zdrowia i środowiska naturalnego.
na piśmie. - (IT) Panie przewodniczący, panie i panowie! Pomimo iż poparłem w głosowaniu sprawozdanie poseł Breyer jako całość, uważałem, że wskazane było poprzeć kilka poprawek mających na celu zmianę wyjściowego projektu.
Niezbędne jest przełamanie monopolu dużych koncernów międzynarodowych w zakresie wymiany danych oraz ich udostępnienia, a także zachęcenie sektora do zwiększonej i uczciwszej konkurencji.
Z drugiej strony na sektor wpływ mają różnice geograficzne i środowiskowe, którym także należy poświęcić należytą uwagę.
Konieczna jest większa elastyczność w kwestii wzajemnego uznawania oraz oceny porównawczej substancji.
W istocie obecnie małym i średnim przedsiębiorstwom, które produkują przede wszystkim składniki obojętne, odmawia się pola do manewru właśnie ze względu na nadmierną władzę głównych grup przemysłowych - i to nie tylko w kwestii zarządzania danymi czy wymiany.
Ich wnioski muszą bezwzględnie zostać uwzględnione i wsparte w europejskim prawodawstwie, aby zapobiec ich powolnemu, lecz nieubłagalnemu, znikaniu z rynku.
na piśmie. - (FR) Pestycydy, historycznie stosowane do ochrony roślin przed różnymi pasożytami, znacznie odmieniły rolnictwo.
Jednakże dzisiaj możemy zobaczyć, że masowe stosowanie pestycydów w środowiskach rolniczych i nierolniczych ma szkodliwy wpływ na środowisko naturalne (zanieczyszczenie wody, powietrza, gleby itd.), a także zdrowie (rozwój niektórych nowotworów, problemy z płodnością).
Mając to na uwadze, UE postanowiła zmienić swoje prawodawstwo w celu zachęcenia do ograniczenia stosowania pestycydów.
W szczególności w ramach sprawozdania poseł Breyer dotyczącego wprowadzania do obrotu środków ochrony roślin oraz zrównoważonego stosowania pestycydów poparłam w głosowaniu utworzenie ścisłych kryteriów dla wszystkich substancji toksycznych (neurotoksycznych, wykazujących zdolność do bioakumulacji, rakotwórczych itd.).
Podobnie, przez zgodność z francuskim planem działania dotyczącym pestycydów oraz REACH, wyraziłam poparcie także dla ograniczenia stosowania niezwykle niepokojących pestycydów o 50% do 2013 r. oraz zastąpienia najgroźniejszych substancji ich bezpieczniejszymi substytutami (w tym środkami niechemicznymi).
Wreszcie, zgodnie z duchem narodowej debaty we Francji na temat środowiska naturalnego, poparłam w głosowaniu nałożenie podatku na pestycydy w celu zachęcenia naszych rolników do ograniczenia stosowania środków chemicznych.
na piśmie. - (DE) Wczoraj nie mogłam wykorzystać mojego czasu wystąpienia.
W tym samym czasie w Komisji ds. Zmian Klimatycznych odbywało się głosowanie nad sprawozdaniem poseł Hassi, stanowiącego podstawę dla stanowiska Parlamentu Europejskiego na konferencji ONZ w sprawie zmian klimatycznych.
Nowa polityka Unii Europejskiej w zakresie stosowania pestycydów jest istotnym krokiem ku lepszej ochronie zdrowia i środowiska naturalnego.
Szczególne znaczenie w wynikach dzisiejszego głosowania ma jasne stanowisko Parlamentu sprzeciwiające się trzystrefowemu modelowi proponowanemu przez Komisję.
Proponowany system jest mylący i byłby wyraźnym zaprzeczeniem celu zakładającego zrównoważone stosowanie pestycydów.
na piśmie. - (DE) Nie poparłem w głosowaniu sprawozdania, ponieważ nie zostało ono sporządzone w odniesieniu do ściśle naukowych kryteriów, jak również ponieważ uważam, że model strefowy - w jakiejkolwiek wersji - jest pozbawiony znaczenia.
We wspólnej przestrzeni gospodarczej sens ma wyłącznie jednolite zezwolenie.
Mam nadzieję, że w drugim czytaniu uda się dokonać znacznej poprawy.
na piśmie. -Nie ma wątpliwości, że pomimo obowiązujących przepisów mających na celu ograniczenie pestycydów, nadmierna ich ilość znajduje się wciąż w powietrzu, wodzie i żywności oddziałując na nasze zdrowie i środowisko.
Dzisiaj jednak, gdy razem z kolegami posłami głosowaliśmy za ograniczeniem pestycydów w naszym codziennym życiu, ważne jest, żebyśmy zwrócili się ku praktycznym potrzebom rolników i sadowników, w szczególności biorąc pod uwagę rosnące ceny żywności.
Nie możemy tworzyć abstrakcyjnego prawa!
Głosowałem za praktycznym i zrównoważonym podejściem i przeciwko radykalnym poprawkom, które ograniczyłyby nasze zaopatrzenie w żywność sprawiając, że rolnictwo byłoby czymś absurdalnie uciążliwym i niepraktycznym.
Nie zapominajmy, że rolnicy z natury rzeczy działają na rzecz ochrony środowiska!
Zamiast wprowadzania zakazu pestycydów, państwa członkowskie powinny rozważyć przeprowadzenie szkoleń, kampanii informacyjnych, wprowadzenie najlepszych praktyk, zintegrowanej strategii zarządzania szkodnikami, co będzie korzystne dla nas obywateli, konsumentów i rolników.
Głosowałem na rzecz realistycznych zobowiązań państw członkowskich przy uwzględnieniu różnorodności 27 państw członkowskich.
W odniesieniu do stosowania pestycydów, ryzyko powinno być głównym czynnikiem, który należy uwzględnić obok innych zagrożeń.
na piśmie. - (FR) W odniesieniu do sprawozdań dotyczących wprowadzenia na rynek środków ochrony roślin i rozsądnego stosowania pestycydów reprezentuję w tej sprawie bardzo odpowiedzialną opinię mojej grupy politycznej.
Produkty zakwalifikowane jako CMR1, które, co zostało naukowo stwierdzone - są szkodliwe dla zdrowia ludzi i zwierząt nie powinny być dłużej dopuszczalne.
Obowiązek informowania sąsiadów o spryskiwaniu takimi środkami spowodowałoby jedynie masową histerię, pomijając fakt, że poniosłoby to za sobą ogromne ilości niepotrzebnej biurokracji, która wraz z usunięciem produktów CMR1 z rynku stanie się zupełnie zbędna.
Moim zdaniem zasada pomocniczości powinna być stosowana w odniesieniu do stref buforowych, tak żeby nie były traktowane w celu zapobiegania w stosowaniu dodatkowych ograniczeń w produkcji rolniczej.
Jestem przeciwna utworzeniu specjalnego podatku od środków dozwolonych, ponieważ doprowadzi to do zupełnie zbędnego wzrostu kosztów produkcji rolnej.
Nie popieram ponadto zakazu rozprowadzania środków ochrony roślin helikopterem.
Nie możemy zgodzić się na zakaz tej metody, która w niektórych regionach, gdzie na przykład winogrona są uprawiane na zboczach górskich jako jedyna zdaje egzamin.
Jestem bardzo zadowolona, że zostały uwzględnione moje poprawki dotyczące niemożliwych do przyjęcia skutków stosowania środków ochrony roślin, które między innymi mogą wywierać negatywny wpływ na niektóre gatunki, na przykład pszczoły i mogą doprowadzić do ich wyginięcia.
na piśmie. - (FR) Poparłem w głosowaniu sprawozdania pani poseł Klaß i Breyer dotyczące stosowania pestycydów, ponieważ stanowią one postęp w kierunku lepszej oceny skutków stosowania środków ochrony roślin na środowisko i zdrowie.
Ze szczególnym zadowoleniem odnoszę się do przyjęcia propozycji socjalistów dotyczącej zakazu stosowania pestycydów w dzielnicach mieszkaniowych i na innych wrażliwych obszarach.
Jestem także zachwycony przyjęciem naszych propozycji dotyczących systematycznej promocji technik niezawierających środków chemicznych.
Jednakże jest mi przykro, że prawo europejskie sprzeciwia się wprowadzeniu zobowiązań w przedmiocie ograniczenia stosowania tych środków.
Istnieje wiele przykładów wskazujących, że ograniczenie jest możliwe a strategia stopniowego ograniczania mogłaby zostać wprowadzona bez narażania na niebezpieczeństwo przemysłu i miejsc pracy.
Po raz kolejny prawo dało pierwszeństwo dochodowości, co nie zmienia faktu, że liczą się małe kroki i niniejsze sprawozdania stanowią ruch we właściwym kierunku - w stronę zrównoważonego rolnictwa w przyszłości i zdrowszego środowiska dla naszych dzieci.
Korekty do głosowania i zamiar głosowania: patrz protokół
(Posiedzenie zostało zawieszone o godz. 14.25 i wznowione o godz.
15.05)
Zatwierdzenie protokołu z poprzedniego posiedzenia: patrz protokół
Projekt budżetu ogólnego 2008 (sekcja III) Projekt budżetu ogólnego 2008 (sekcje I, II, IV, V, VI, VII, VIII, IX) (debata)
Kolejnym punktem obrad jest wspólna debata na temat
sprawozdania przygotowanego przez pana posła Virrankoskiego w imieniu Komisji Budżetowej na temat projektu ogólnego budżetu Unii Europejskiej na rok finansowy 2008, Sekcja III - Komisja
(C6-0287/2007 - i
sprawozdania przygotowanego przez pana posła Itälä w imieniu Komisji Budżetowej na temat projektu ogólnego budżetu Unii Europejskiej na rok finansowy 2008, Sekcje I, II, IV, V, VI, VII, VIII i IX
(C6-0288/2007 -.
Przed oddaniem głosu pani komisarz Grybauskaitė, chciałbym wyrazić swoje zdziwienie, że inni komisarze, do których zwróciliśmy się o przybycie są nieobecni.
Powody mogą być różne: widocznie nasze zaproszenia zostały przekazane za późno.
Tak być mogło i muszę to sprawdzić.
Chciałbym jednak przypomnieć Komisji, że na podstawie porozumienia międzyinstytucjonalnego podczas tygodnia posiedzeń Parlamentu Europejskiego Komisja powinna być obecna.
Zbadam tą sprawę i oczekuję, że zarówno Komisja jak i my, jako Parlament, będziemy przestrzegać naszych zobowiązań wynikających z porozumienia międzyinstytucjonalnego.
Dlatego też zwracam się do obecnej pani komisarz Grybauskaitė, żeby przekazała tą wiadomość Komisji.
Wspomniałem o tym także przy okazji konferencji przewodniczących.
Nie chcę teraz nikogo jednostronnie oskarżać, dlatego też sprawdzę tą sprawę.
sprawozdawca. - (FI) Panie przewodniczący! Najpierw chciałbym podziękować przewodniczącemu Komisji Budżetowej, członkom tej komisji oraz koordynatorom za umożliwienie nam osiągnięcia kompromisu w sprzyjającej atmosferze.
Sekretarz Generalny Parlamentu był także bardzo otwarty i współpracujący w procesie przygotowania projektu budżetu.
Jest to świetny początek przyszłej współpracy pomiędzy administracją a Komisją Budżetową.
Po pierwsze chciałbym stwierdzić, że system dwóch organizacji decydujących na temat budżetu - Prezydium i Komisji Budżetowej nie może być kontynuowany w przyszłości.
To nie jest dobry pomysł, żeby Prezydium opracowywało nowe pomysły i projekty.
Komisja Budżetowa pełni w takim układzie albo funkcję absolutnie formalną albo jawi się jako niegrzeczny chłopiec lub dziewczynka, gdyż akceptuje fundusze lub je ucina.
Miało to także miejsce teraz, podczas gdy nowe znaczące propozycje podwyżek zostały przedstawione przez przewodniczących grup, którzy przekroczyliby wspólnie uzgodniony 20% pułap.
Mam nadzieję, że będziemy stosować się do wytycznych przewodniczącego Komisji na ten temat, ponieważ ma on rację co do tego, jak właściwie proces ten powinien przebiegać w celu uzyskania konkretnych i odpowiadających oczekiwaniom rezultatów.
W przedmiocie tych kwestii nie można decydować w dwóch miejscach.
Będzie lepiej, jeżeli zadecydujemy o tym w jednym miejscu.
Kiedy był przygotowywany projekt budżetu Parlamentu, administracja i Prezydium wykazali się słuszną inicjatywą i zaproponowali, żeby pozostanie w ramach 20% pułapu było zasadą przewodnią.
Jednak potem przewodniczący grup zaczęli uzupełniać zasady tej polityki.
Jedno z uzupełnień polegało na tym, że każdy asystent posła Parlamentu Europejskiego powinien otrzymać o tysiąc euro więcej miesięcznie, co łącznie stanowi 10 mln euro; znajdowało się tam wiele innych podwyżek, tak że znaleźliśmy się w sytuacji, w której należało odpowiednio zmniejszyć dodatkowe wydatki.
Nie jest to oczywiście nigdy łatwe, ale należy przyznać, że nie mamy żadnych prawdziwych oszczędności ani cięć; zamiast tego w odniesieniu do nowych podwyżek staraliśmy stosować dyscyplinę budżetową, tak żeby budżet nie urósł do zbyt dużych rozmiarów.
Jest to bardzo istotne, ponieważ wydajemy pieniądze podatników.
Trzeba przemyśleć, w jakie projekty chcielibyśmy zaangażować się i które z nich są do przyjęcia z punktu widzenia podatników.
Przede wszystkim powinniśmy skoncentrować się na naszej głównej funkcji, do której sprawowania zostaliśmy tutaj wybrani.
Parlament jest organem ustawodawczym, więc nie powinniśmy wdrażać projektów, które wykraczają poza zakres rzeczywistych prac ustawodawczych.
Chciałbym jednak powiedzieć, że jestem zadowolony z kompromisu pozwalającego Parlamentowi na wzrost nieprzekraczający 4%.
Jest to rozsądne rozwiązanie a w każdym razie zawiera wiele pomysłów cieszących się poparciem innych obecnych tutaj posłów.
Odniosę się do kilku projektów.
Po pierwsze, mamy politykę informacyjną, która jest niezwykle istotna.
Na ten cel zostało przeznaczone w rezerwie dodatkowe 9 mln euro na Web TV po tym jak zostanie zatwierdzony model próbny.
Pomysł Web TV jest do przyjęcia jako techniczny kanał informacyjny, ale nie powinien dojść do skutku w postaci, która jest obecnie proponowana.
Grupy polityczne i posłowie nie powinni uczestniczyć w monitorowaniu tej instytucji i jej codziennej pracy.
Administracja nie cieszy się taką samą polityczną uczciwością, jaką ludzie chcą widzieć u grup politycznych i posłów.
Trudno mi jednak jest docenić pomysł przedstawiony przez lewicę a mianowicie, że polityka powinna zostać usunięta ze strategii informacyjnej a informacje o Parlamencie powinny pochodzić jedynie od jego administracji a nie od posłów lub grup politycznych.
Jest to nie do pomyślenia, żebyśmy pozwolili, aby polityka informacyjna pochodziła jedynie od administracji i żeby pozostawić poza tą machiną informacyjną posłów, którzy w sposób demokratyczny zostali wybrani do Parlamentu.
Kolejny pomysł dotyczący tego tematu to media lokalne, w przedmiocie których została podjęta decyzja na sesji plenarnej przed świętami.
Chodzi o to, żeby posłowie otrzymali trochę więcej pieniędzy na zapraszanie przedstawicieli mediów lokalnych w celu obserwacji wydarzeń w Parlamencie i na wywiady z nimi.
Komisja Budżetowa głosowała przeciwko temu pomysłowi.
Nie rozumiem tej oczywistej animozji lewicy względem niewielkich lokalnych mediów, które pozwalają nam przecież przybliżyć się do zwykłych ludzi.
Jednak w Komisji Budżetowej większość zagłosowała przeciwko przeznaczeniu pieniędzy na ten cel i teraz posłowie nie mogą przeznaczyć więcej pieniędzy na wizyty przedstawicieli mediów lokalnych w Parlamencie.
Po trzecie chciałbym nawiązać do biur informacyjnych.
Każde państwo członkowskie posiada swoje własne biuro informacyjne, co jest bardzo pozytywne, ale dlaczego od razu kupować najdroższe budynki w najdroższych dzielnicach?
Dlaczego nie możemy kupić tańszych budynków oddalonych od centrum a pozostałe z tego tytułu środki przeznaczyć na zasoby ludzkie?
Potrzebne nam jest, żeby więcej osób mogło odwiedzać miejsca pracy i nauki informując ludzi na czym polega działalność Parlamentu.
Najlepszym sposobem oddziaływania na ludzi jest zwrócenie się w ich stronę zamiast kupowania drogich budynków.
Można lepiej wydać te pieniądze.
Odnosząc się ogólnie do polityki dotyczącej budynków, mam nadzieję, że instytucje mogłyby ustanowić wspólną organizację, która miałaby za zadanie ustalić kiedy i gdzie należałoby budować i nabywać nieruchomości, tak żeby uniknąć podejmowania decyzji bez wiedzy o tym, co robią inni sztucznie podwyższając ceny.
Jeszcze chciałbym skomentować rezolucję dotyczącą propozycji ograniczenia liczby miejsc w Strasburgu.
Jest to może odwieczna debata, ale musi trwać aż czegoś nie zrobimy w tym kierunku.
Musimy ponadto dawać przykład w ograniczaniu emisji.
Nie możemy trwonić rocznie 200 mln euro z kieszeni podatników.
Powinniśmy pokazać opinii publicznej, że Unia się rozszerzyła i zmieniła, dlatego też my musimy także się zmienić.
Nie wpadłem na żadne dobre wyjaśnienie dlaczego ten problem miałby dalej istnieć.
Dlatego też mam nadzieję, że odbędzie się głosowanie na ten temat, tak żeby Parlament mógł negocjować z Radą, i żeby ta bardzo potrzebna zmiana w końcu nastąpiła.
Raz jeszcze dziękuję koordynatorom oraz członkom Komisji Budżetowej za osiągnięty kompromis i mam nadzieję, że zostanie on zachowany podczas głosowania w czwartek, a także, że omawiane kwoty pozostaną dokładnie takie jak wspólnie uzgodniliśmy.
sprawozdawca.
(FI) Panie przewodniczący, panie komisarzu! Budżet Unii Europejskiej na rok 2008 jest uchwalany po raz drugi w tym okresie programowania.
Kiedy zostały przyjęte obecne ramy finansowe szczególne pierwszeństwo uzyskały wzmocnienie konkurencyjności oraz spójności dla wzrostu i zatrudnienia.
Wstępny projekt budżetu Komisji w ramach przydziału środków na zobowiązania wynosił 129,2 mld euro a na płatności 121 mld euro.
Rada w swoim projekcie budżetu obcięła środki na zobowiązania do 128,4 mld euro a środki na płatności do 119,4 mld euro, co stanowi 10,3 mld w już bardzo ciasnych ramach budżetowych.
W projekcie budżetu Rady zostały podkreślone także inne kwestie.
W dziale 1 (trwały wzrost i zatrudnienie) środki na płatności zostały zmniejszone o całe 1 046 mln euro, pomimo że obszar ten stanowił bezwarunkowy priorytet polityki budżetowej.
Tej jesieni Parlament otrzymał pismo w sprawie poprawek budżetowych od Komisji z propozycją przeznaczenia dodatkowych 262 mln euro na działania zewnętrzne.
Co więcej, Komisja także zaproponowała przegląd ram finansowych, tak żeby można było odłożyć odpowiednie środki na globalny system pozycjonowania Galileo i na Europejski Instytut Innowacji i Technologii w latach 2008-2013.
Propozycja była zgodna z rezolucją Parlamentu przyjętą w dniu 20 czerwca i pierwszym czytaniem regulacji dotyczących Europejskiego Instytutu Technologii.
Na podstawie wyżej powołanych kryteriów, Komisja Budżetowa sporządziła projekt swojej propozycji będącej obecnie przedmiotem dyskusji.
Podstawowe elementy ww. propozycji są następujące:
Bezwarunkowym priorytetem budżetu jest dział 1 (trwały wzrost i zatrudnienie).
Zostały zwiększone środki na zobowiązania w szczególności na badania i szkolenia w oparciu o strategię lizbońską oraz na sieci transeuropejskie.
Dział 1 dotyczy także finansowania systemu pozycjonowania Galileo.
Kiedy powstawały wieloletnie ramy finansowe, Parlament ostrzegał, że projekt Galileo był niedofinansowany.
Teraz braki wynoszą 2,4 mld euro, gdyż branża prywatna nie chce zaangażować się w ten projekt, tak jak to miało miejsce w Stanach Zjednoczonych.
W związku z tym, że projekt ten ze względów politycznych i gospodarczych jest istotny dla Europy, Parlament nalegał, żeby go realizować i finansować z budżetu UE.
Decyzja w tym względzie powinna zostać podjęta w ramach tej procedury budżetowej.
Z tego powodu, Galileo i związane z nim środki na EIT znalazły się poza zakresem projektu budżetu w ramach tzw. propozycji "zmiany satelity”.
Warunkiem jej przyjęcia jest zaakceptowanie propozycji Komisji dotyczącej zmiany wieloletnich ram finansowych.
Jeżeli tak się nie stanie, projekt Galileo nie powiedzie się a finansowanie EIT napotka również trudności.
Kontynuowanie finansowania projektu Galileo nie ma sensu, jeżeli Rada nie będzie miała szczerego zamiaru doprowadzenia tego projektu do końca.
Środki w ramach funduszy strukturalnych i Funduszu Spójności zostały znacznie wzmocnione w dziale 1b, niespłacone zobowiązania w ramach funduszy - RAL - są także alarmująco wysokie i wynoszą ponad 95 mld euro.
Jeszcze latem Parlament i Rada przygotowały wspólną deklarację w sprawie wolnego tempa Komisji w zatwierdzaniu programów funkcjonalnych.
Obecnie 63% programów w ramach Funduszu Rozwoju Regionalnego i Funduszu Spójności nie zostało zatwierdzonych, podobnie jak 75% programów rozwoju obszarów wiejskich, pomimo że pierwszy rok programowania zbliża się już do końca.
Powolność w zarządzaniu stanowi poważne zagrożenie dla polityki strukturalnej i polityki spójności UE, a w szczególności dla odbudowy nowych państw członkowskich, jako że obecne ramy finansowe stanowią obszerny europejski projekt odbudowy, większy od planu Marshalla po drugiej wojnie światowej.
Jednak w tym projekcie budżetu tylko 22,1 mld i 5,3 mld euro zostało odłożone na środki strukturalne i odpowiednio rozwój obszarów wiejskich dla nowych państw członkowskich.
Wobec tego, Komisja Budżetowa proponuje, żeby istotną część administracyjnych kosztów Komisji umieścić w rezerwie, tak żeby można było je wykorzystać, wtedy gdy programy zostaną zatwierdzone, ponieważ proces ten wymaga przyspieszenia.
Następny ogromny problem dotyczy działu 4 (EU jako partner globalny).
Wstępny projekt budżetu był wyraźnie nieodpowiedni, dlatego też Komisja w swoim piśmie w sprawie poprawek budżetowych zaproponowała 120 mln euro dla Kosowa i 142 mln euro dla Palestyny.
Rada także zaproponowała zwiększenie środków o 260 mln euro dla tych regionów.
Komisja Budżetowa zaakceptowała podejście Komisji dodając dodatkowe 10 mln euro zarówno dla Kosowa jak i Palestyny.
W celu obrony priorytetów Parlamentu, Komisja Budżetowa przygotowała poprawkę "z gwiazdką”.
W poprawce tej została wyrażona zgoda na redukcję o 40 mln euro, która w przeciwnym razie objęłaby wspólną politykę zagraniczną i bezpieczeństwa; Rada zaproponowała ten obszar na podwyżkę gdyż jest on oczywiście dla Rady istotny, co jednak zagrażałoby realizacji priorytetów Parlamentu.
Propozycja z gwiazdką obejmuje także podwyżki wnioskowane przez Komisję Spraw Zagranicznych dla Palestyny i Kosowa, łącznie 40 mln euro plus mały dodatek 7 mln euro na Światowy Fundusz Zdrowia oraz kilka innych pozycji.
Poprawka ta zostanie przyjęta, jeżeli Rada zgodzi się na skorzystanie z instrumentu elastyczności.
Co się tyczy agencji zdecentralizowanych, Komisja Budżetowa odzyskała 32 mln euro z cięć Rady i redukcji personalnych.
Uważamy, że współpraca przebiegała całkiem sprawnie.
Największa zmiana dotyczyła agencji nadzoru granic Frontexu, na którą środki zostały zwiększone o 30 mln euro.
Współpraca w zakresie kontroli i wzmocnienia granic stanowi jeden z ważniejszych priorytetów Parlamentu.
Myślą przewodnią tego budżetu jest "budżet na rzecz wyników”.
Jego celem jest promocja budżetowania i zarządzania zadaniowego.
W tym celu 49 mln euro z ogólnych kosztów administracyjnych Komisji zostało umieszczonych w rezerwie, tak żeby można było je uruchomić, wtedy gdy Komisja zaproponuje sporządzenie analiz i sprawozdań na temat postępu zarządzania zadaniowego, wyjaśnień w sprawie rozliczania personelu i przyszłych zapowiedzi co do liczby pracowników, o co zwrócił się Parlament.
Dotyczy to także deklaracji w sprawie agencji wykonawczych przyjętej na posiedzeniu Parlamentu w ramach procedury pojednawczej.
Stanowi ona, że każda nowa propozycja musi zawierać analizę kosztów i korzyści w porównaniu z sytuacją, w której odpowiedzialność za środki spoczywałaby na Komisji.
Ponadto zasady rozliczalności i odpowiedzialności względem agencji i Komisji muszą być jasno ustalone; potrzebne jest także wyjaśnienie, na jakich zasadach Komisja będzie odpowiadała za pracę agencji i wykorzystanie środków finansowych.
Mamy bowiem ostrzegające przykłady z przeszłości w postaci "biur pomocy technicznej”.
Łączna kwota projektu budżetu wynosi 129 680 mld euro, z czego 623 mln w ramach wieloletnich ram finansowych.
Środki na płatności stanowią 124 194 euro, co równa się 0,99% narodowego dochodu brutto państw członkowskich.
Kwota 5 300 mln wynika z ram finansowych, co dowodzi, że Komisja Budżetowa wykazała się dużą dyscypliną przygotowując tę propozycję pod obrady Parlamentu.
Projekt budżetu został przygotowany w atmosferze konsensusu i wspaniałej współpracy.
Chciałbym podziękować przewodniczącemu Komisji Budżetowej panu posłowi Reimerowi za doskonałe kierownictwo a także koordynatorom i sprawozdawcom pomocniczym ze wszystkich grup politycznych.
Wykazali się oni sporą elastycznością i umiejętnością współpracy.
Chciałbym także podziękować Komisji a w szczególności pani komisarz Grybauskaite za pozytywne nastawienie a także prezydencji portugalskiej, która w trzystronnych negocjacjach i podczas spotkań pojednawczych wykazała się konstrukcyjnym podejściem i uwagą.
Wreszcie, chciałbym wyrazić swoje uznanie i wdzięczność dla sekretariatu Komisji Budżetowej i administratorom odpowiedzialnym za budżet w mojej własnej grupie i innym grupom politycznym za ogromną ilość włożonej pracy.
Niniejszym przedkładam teraz budżet na rok 2008 pod obrady na sesji plenarnej.
w imieniu grupy PPE-DE. - Panie przewodniczący! Na wstępie pragnę podziękować panu posłowi Virrankoskiemu za doskonałe sprawozdanie i z nim związany ogromny nakład pracy.
Poseł Virrankoski słusznie zaznacza, że rok 2008 jest rokiem numer dwa w siedmioletniej perspektywie finansowej.
Uważam, że budżet ten zmierza we właściwą stronę nadając wartość pieniądzom i ustanawiając środki na płatności na poziomie 0,99% dochodu narodowego brutto; ponadto budżet ten ma potencjał, żeby być jeszcze lepiej realizowany w nadchodzących latach.
Jednak, żeby osiągnąć te cele, wzywam w szczególności Radę, żeby uwzględniła opinie Parlamentu i przygotowała się do dalszej dyskusji nad niektórymi zagadnieniami; wymieniam w tym względzie cztery tematy.
Po pierwsze Galileo i Europejski Instytut Technologii (EIT): Parlament wyraził zgodę na te projekty, ale wciąż potrzebujemy dyscypliny budżetowej ze strony innych instytucji; tutaj pragnę zwrócić uwagę na trzy kwestie.
Po pierwsze, zauważam niewystarczającą ilość przepisów regulujących sytuacje przekroczenia środków i opóźnioną realizację projektów.
Po drugie, zaobserwowałem niewystarczającą ilość jasnych zasad dotyczących rozliczalności i odpowiedzialności w podstawowych sprawach, w szczególności tam gdzie przewidziane zostały umowy o pracę przy projektach.
Wreszcie uważam, że Komisja powinna uczynić więcej w celu przedstawienia swojej wizji projektu Galileo głównie na temat jego fazy postrozwojowej i obecnej.
Po drugie, w ramach działu 4 już wiemy, że z powodu zapotrzebowania na środki dla Palestyny i Kosowa przekroczony zostanie dość znacznie margines przeznaczony na ten dział.
Tak się stało po części dlatego, że zmniejszone zostały środki na WPZiB.
Taka sytuacja wywoła na pewno problemy w przyszłym roku i moim zdaniem krótko po pierwszym czytaniu w Parlamencie będzie trzeba podjąć dyskusję z Radą i z Komisją na temat tego, co możemy zrobić w tej sprawie.
Po trzecie, zwracam się do Komisji o wsparcie wysiłków Parlamentu zmierzających do zobligowania Komisji do podporządkowania się przeglądowi i osiągnięcia większej wydajności w odniesieniu do zasobów kadrowych.
Odnoszę to zarówno do agencji zdecentralizowanych jak i zewnętrznych, w których obawiam się, że istnieje potrzeba lepszego poziomu rozliczalności.
Wreszcie, najważniejsze jest, żeby zarówno Rada jak i Komisja większą wagę przywiązywały do szybszego uzyskiwania pozytywnej déclaration d'assurance od Trybunału Obrachunkowego.
Moim zdaniem, nie można zaakceptować ich powolnego postępu w tej sprawie, co wpływa na poważne zmniejszenie wiarygodności tej Izby.
Zwracam się zatem w szczególności do Rady, żeby w szybszym tempie rozwiązała ten problem.
w imieniu grupy PSE. - (FR) Panie przewodniczący, pani komisarz! Po pierwsze pragnę podziękować całemu zespołowi budżetowemu za włożoną pracę, a w szczególności panom posłom Virrankoskiemu i Itälä.
Przedmiotowa procedura budżetowa stanowi dowód na ograniczoność wieloletnich ram finansowych.
Kwota na płatności poniżej 130 mld euro lub 0,99% produktu narodowego brutto jest bardzo skąpa i nie stanowi wsparcia nadziei dla rozwoju polityki europejskiej.
Praca zespołowa w Komisji Budżetowej sprawiła, że priorytety budżetowe grup politycznych mogą zostać utrzymane, ale ramy finansowe stoją na przeszkodzie w ożywieniu polityk wzrostu obiecanego obywatelom europejskim.
Nasza komisja szczególnie uważnie zajęła się preferencjami naszych komisji parlamentarnych; zwraca uwagę fakt mnożenia się projektów pilotażowych, co stanowi dowód na frustrację powściągliwą natura tych ram finansowych.
Po raz kolejny musieliśmy spierać się w sprawie drastycznych cięć z Radą i jestem zadowolona z osiągniętego kompromisu.
Do Komisji wciąż jednak należy obowiązek odpowiedniego wykonania tego budżetu.
Nie będziemy dłużej tolerować, żeby projekt budżetu był przeinaczany z powodu błędów w wykonaniu i przekazywaniu środków do państw członkowskich.
Po pierwsze, w budżecie na rok 2008 nie akceptujemy porażki w wykorzystaniu funduszy spójności.
Partia Socjalistyczna odzyskała ogromne cięcia Rady, które wpłynęły na programy Kultura 2007, Media 2007 i Młodzież w działaniu.
Nie muszę państwu tutaj przypominać jak ważne są te pozycje w momencie zapoznawania społeczeństw Europy z Traktatem.
Zwracam się do Rady, żeby zastanowiła się nad tym: na przykład udostępniając środki, które potrzebne są dla badań lub na działalność Frontexu i poprawiając pozycje dotyczące informacji odpowiadamy na obecne niepokoje obywateli europejskich.
Proponujemy także dodatkowe środki na kilka nowych projektów mających na celu poprawę zdolności do przyjmowania uchodźców lub na rzecz organizacji pozarządowych zwalczających dyskryminację.
Europejski budżet powinien zdecydowanie kontynuować pomoc tym, którzy zwalczają plagi nękające europejskie społeczeństwo.
W odniesieniu do stosunków zewnętrznych UE, zmniejszamy wydatki w ramach WPZiB o 40 mln ponieważ musimy wywiązać się z naszych i unijnych zobowiązań: utrzymanie rezerwy na pomoc nadzwyczajną, pomoc krajom najbardziej potrzebującym, wspieranie Globalnego Funduszu na rzecz Walki z AIDS, Światowego Funduszu Zdrowia oraz utrzymanie pomocy rozwojowej.
Dla Kosowa i Palestyny instrument elastyczności będzie musiał zostać uruchomiony w celu zapewnienia 87 mln euro.
Należy ubolewać nad tym, że dział 4 pozostaje systematycznie niedofinansowywany.
Bieda na świecie wzrasta a nasz budżet się kurczy.
Przyznaję, że 40 mln euro rezerwy dla Komisji Europejskiej jest dość surowe, ale pokazuje to nasze wątpliwości co do skuteczności ABM.
Pozwolę sobie przytoczyć kilka przykładów: po pierwsze porażka w wykorzystaniu funduszy spójności, niemożliwość wykonania ważnych dla nas projektów pilotażowych takich jak program typu Erasmus dla uczniów przyuczających się do zawodu, brak przejrzystości w wyborze firm przeprowadzających badania, słabe nabory nowych urzędników z konkursów.
Lista jest długa i Parlament zwraca się o zapewnienie w tej sprawie dobrej woli europejskiej egzekutywy.
Wreszcie, podstawowa kwestia - poprawka z gwiazdką wymaga, żeby Galileo i EIT były finansowane poza pułapem perspektywy finansowej.
W tym celu potrzebna jest a nawet niezbędna mała rewizja perspektywy finansowej.
Parlament nie może dopuścić do narażenia na niebezpieczeństwo programu Galileo, który stanowi ogromne wyzwanie z technologicznego, gospodarczego i politycznego punktu widzenia i wiodące narzędzie strategiczne dla autorytetu politycznego i niezależności UE; jestem pewny także co do wartości uwag pani kanclerz Merkel przedstawionych w naszej Izbie.
W dniu 29 czerwca zamykając prezydencję kanclerz Merkel powołała afrykańskie powiedzenie: "Jeżeli chcecie iść szybko - idźcie sami, jeżeli chcecie iść daleko - chodźmy razem”.'
w imieniu grupy ALDE. - (DA) Panie przewodniczący! Pragnę podziękować przewodniczącemu Parlamentu Europejskiego za osobiste przewodzenie temu posiedzeniu i procedurom oraz za to, że sesja nie odbywa się o północy.
Jestem z tego bardzo zadowolona.
Pani komisarz, nie ma wątpliwości, że procedura budżetowa na rok 2008 jest sporym wyzwaniem.
Jednak w Parlamencie jesteśmy zgodni i jestem przekonana, że podczas głosowania we czwartek strategia, którą Komisja Budżetowa i poseł sprawozdawca Virrankoski przygotowali dla budżetu Komisji uzyska szerokie poparcie.
Grupa Porozumienia Liberałów i Demokratów na rzecz Europy popiera świetne propozycje Komisji w sprawie finansowania systemu kontroli satelitarnej Galileo.
Opowiadamy się także za przeznaczeniem na ten projekt pieniędzy pozostałych z sektorów rolnych zamiast zwracania tych środków państwom członkowskim.
Nie byłoby natomiast rozsądne ograniczenie środków na badania i transport w celu finansowania Galileo, co zostało zaproponowane przez unijnych ministrów finansów.
Jeżeli państwa członkowskie UE stwierdzą, że zależy im na projekcie Galileo, to będą musiały zapewnić środki na ten projekt kosztem przeznaczania ich na inne cele.
Jak już zostało wspomniane przez pana posła Virrankoskiego, ostrzegano nas wcześniej, że na projekt Galileo nie zostały przeznaczone wystarczające środki, dlatego też sytuacja, z którą mamy teraz do czynienia nie powinna być zaskoczeniem.
Kolejną znaczącą i kontrowersyjną kwestię dotyczącą Rady stanowią środki na politykę zagraniczną.
Wszyscy się ponadto martwimy czy wystarczające środki zostały przeznaczone dla Kosowa i Palestyny.
Pragnę podziękować panu posłowi Virrankoskiemu za jego daleko idące wysiłki w celu znalezienia kompromisowego rozwiązania cieszącego się szerokim poparciem.
W odniesieniu do agencji, wyrażamy zadowolenie, że agencja monitorowania granic Frontex uzyska więcej funduszy i mamy nadzieję, że znajdziemy rozwiązanie dla Europejskiej Agencji ds. Bezpieczeństwa na Morzu (EMSA), żeby mogła jak najszybciej wystartować z Centrum Danych LRIT, które zostanie założone do końca 2008 r.
Poseł sprawozdawca pan Itälä, który zajmował się innymi instytucjami miał bardzo osiągalne, ale jednocześnie trudne zadanie do wykonania.
Trudnym zadaniem był budżet Parlamentu, w którym niestety nie było możliwe zmniejszenie wydatków do poziomu z tego roku plus inflacja.
Jednak mimo tego, udało się utrzymać wydatki poniżej pułapu 20%.
Grupa ALDE udzieliła poparcia pierwszemu kompromisowi pomiędzy posłem sprawozdawcą i Prezydium; godne pożałowania jest jednak to, że słaba współpraca pomiędzy przewodniczącymi większych grup spowodowała, iż trzeba było opracować nowy kompromis.
Taka sytuacja nie może powtórzyć się ponownie; powinniśmy się poprawić.
Jednak nie krytykuję w tym względzie pana posła Itäli.
Przyczynił się on znacznie do pracy nad budżetem i pragnę mu podziękować za znalezienie rozsądnego rozwiązania dla Komitetu Regionów, który był przedmiotem poważnych cięć ze strony Rady.
w imieniu grupy UEN. - Panie Przewodniczący! Przemawiając w imieniu Grupy UEN chciałbym serdecznie podziękować sprawozdawcom, panom posłom Kyösti Kirrankoski i Ville Itälä oraz wszystkim członkom Komisji Budżetowej za wkład pracy włożony w opracowanie budżetu oraz wspaniałą współpracę.
Dziękuję bardzo.
I czy drugi budżet obecnej perspektywy budżetowej oprócz wielkości kwot jest znacznie różny od poprzednich?
Musimy, jak zwykle, kontynuować finansowanie wydatków z lat poprzednich, a tylko w części możemy zmieniać budżet.
Takimi znaczącymi pozycjami są: finansowanie Europejskiego Instytutu Innowacji i Technologii oraz projektu Galileo.
Zwiększono także finansowanie na rzecz Palestyny i Kosowa.
Znaczne zmiany są także w finansowaniu Wspólnej Polityki Rolnej i agencji wyspecjalizowanych.
Czy popełniamy duży błąd, gdy niedokładnie dopasujemy kwoty do późniejszych wydatków?
Czy możliwe jest dokładnie tego dokonać z rocznym wyprzedzeniem?
Staramy się, ale zawsze mamy możliwość skorygowania budżetu i to jest bardzo ważne.
Możliwe, że w przyszłości powinniśmy tworzyć większe pozycje, bo to znacznie uelastyczni budżet.
Na koniec chciałbym jeszcze raz bardzo serdecznie podziękować panu posłowi Kyösti Kirrankoski.
Współpraca z nim pomimo bardzo trudnej dziedziny była wielką przyjemnością.
w imieniu grupy Verts/ALE. - (DE) Panie przewodnicząca, pani komisarz, panie i panowie! Zacznę stwierdzeniem, że mamy ogólny problem z obecną perspektywą finansową, ponieważ z punktu widzenia grupy Zielonych/Wolnego Przymierza Europejskiego, budżet, który mamy do 2013 r. nie jest tak naprawdę wystarczający zważywszy na ogromne wyzwania, które Europa i obecne 27 państw członkowskich ma przed sobą.
Pragnę stwierdzić, że obserwuję w Radzie brak ducha europejskiego w odniesieniu do budżetu i finansów.
Uważam, że jeżeli chcemy naprawdę budować drogę w kierunku społeczeństwa opartego na wiedzy to potrzebujemy, co już zadeklarowaliśmy w strategii lizbońskiej, prawdziwie zaawansowanej technologicznie ofensywy.
Jesteśmy niestety sporo w tyle pod tym względem.
Uważam ponadto, że powinniśmy uczynić jeszcze więcej dla badań i rozwoju, jak również w sprawie uczenia się przez całe życie, jeżeli zależy nam, żeby obywatele europejscy byli w odpowiedniej formie i posiadali niezbędne umiejętności w celu poradzenia sobie z globalizacją.
Powinniśmy także tworzyć odpowiedzialną politykę zagraniczną, czego jak wykazują sondaże oczekują od nas obywatele europejscy.
Jeżeli jednak zależy nam na zwiększeniu inwestycji na zapobieganie kryzysom i odpowiedzialne działanie w zapalnych miejscach na świecie, to potrzebujemy na to odpowiednich środków, którymi obecnie nie dysponujemy na wymaganym poziomie.
Także w odniesieniu do polityki dotyczącej zmian klimatycznych uważam, że musimy pokazać światu, iż właściwie pojmowana polityka w sprawie zmiany klimatu i selektywny wzrost idą w parze.
Europa musi w tej dziedzinie zrobić duży krok do przodu, ponieważ tylko przekonując inne kontynenty i duże państwa takie jak Chiny, Indie i Stany Zjednoczone możemy budować politykę w sprawie zmian klimatycznych i stworzyć nowe miejsca pracy, czym można także podbić serca naszych obywateli.
Z drugiej strony uważam, że możemy oczywiście zaoszczędzić w budżecie europejskim na przykład na zniesieniu subsydiów wywozowych w rolnictwie, na uprawach tytoniu a także na kosztach naszych posiedzeń tutaj w Strasburgu.
Wiadomo też, że budżet nie jest wystarczający dla naszych wiodących, ambitnych projektów naukowych takich jak system nawigacji satelitarnej Galileo.
Wielu moich przedmówców już o tym mówiło.
Jeżeli uznamy, że jest to poprawne politycznie, to jednak Rada będzie musiała się w to włączyć - inaczej stracimy kontakt ze Stanami Zjednoczonymi a także z Chinami i Indiami.
W odniesieniu do Europejskiego Instytutu Technologii - jeżeli rzeczywiście chcemy pokazać, że Europa jest kontynentem, na którym wiedza jest rzeczywiście ceniona i że chce mieć społeczeństwo oparte na wiedzy, to Rada powinna więcej zrobić w tym kierunku.
Jeżeli zależy nam na promowaniu Europy to wspólne dążenia europejskie są niezbędne w tej kwestii.
Podsumowując, pragnę podziękować moim kolegom i koleżankom posłom, którzy współpracowali w sprawie tego budżetu.
Jest on jedynym dobrym kompromisem, przynajmniej dla Parlamentu i powinniśmy go bronić.
w imieniu grupy GUE/NGL. - (FI) Panie przewodniczący! Mamy obszerny wachlarz opinii na ten temat we wszystkich grupach.
Niektórzy z nas są zadowoleni z surowej polityki budżetowej Rady, podczas gdy inni posłowie postrzegają ją jako przeszkodę w osiągnięciu tego, co dobre i szlachetne.
Faktem jest, że propozycja końcowa budżetu przedstawiona przez Radę opiewa na niezwykle niską kwotę w porównaniu z połączonymi krajowymi dochodami; także propozycja Parlamentu reprezentuje wyjątkowo niski poziom wydatków budżetowych.
Grupa, którą reprezentuję nie jest zadowolona ze sposobu, w jaki projekt budżetu zwiększa wojskowy profil Unii.
Zbrojenie Unii jest także jednym z powodów, dla których nasza grupa nie może udzielić poparcia nowej propozycji konstytucyjnej uzgodnionej w zeszłym tygodniu.
Konstytucja podobnie jak projekt budżetu na następny rok nie robi nic w kierunku wzmocnienia społecznego wymiaru Unii.
Jesteśmy przyzwyczajeni, że Komisja nigdy w pełni nie wykonuje budżetu UE a państwa członkowskie są z kolei przyzwyczajone, że ich własne środki zwracane im są każdego roku.
Wynika to z RAL [niespłaconych zobowiązań] z opóźnionych programów w ramach funduszy strukturalnych oraz Funduszu Spójności z obecnego i następnego roku.
Poseł sprawozdawca Virrankoski słusznie przyspiesza zatwierdzenie procedur dotyczących tych programów.
Zdaniem naszej grupy słuszne jest także wprowadzenie zmian do porozumień międzyinstytucjonalnych w odniesieniu do nowych wydatków na Galileo i Europejski Instytut Technologii.
Nie ma wystarczających środków w ramach budżetowych; natomiast państwa członkowskie powinny przysporzyć dodatkowych środków dla Unii na te przedsięwzięcia.
Prezydium Parlamentu nie jest aż tak zdyscyplinowane w odniesieniu do zobowiązań budżetowych jak Komisja Budżetowa.
Prezydium zawsze próbuje wydać 20% kosztów administracyjnych UE, nawet gdy nie ma na to rozsądnych pomysłów.
W skład tych projektów wchodzi memoriał dla przewodniczącego Pötteringa, museum dedykowane krótkiej historii UE albo przekształcenie parkingu Parlamentu w spa i łaźnie.
Tymczasem Socjaldemokraci, Liberałowie i Zieloni zagłosowali w Komisji Budżetowej w sprawie poddania nadzorowi środków poparcia dla partii europejskich a teraz także Euro-fundacji finansowanych z budżetu Parlamentu.
Nie było tam klauzuli stwierdzającej, że korzystanie ze środków powinno podlegać nadzorowi zgodnie z najlepszymi praktykami unijnej kontroli budżetowej.
Moi rodacy - pan poseł Virrankoski i Ville Itälä działając w charakterze sprawozdawców podjęli próbę uzyskania wyważonego rezultatu.
w imieniu grupy IND/DEM. - (SV) Dziękuję panie przewodniczący.
Szanowni posłowie panowie Virrankoski i Itälä poradzili sobie ze sprawami budżetowymi bardzo kompetentnie.
Bardzo szanuję ich pracę wykonaną w panującym porządku.
Ale problematyczne jest to, że musieli pracować w gotowych ramach odniesienia.
Unijny proces budżetowy jest wysoce przestarzały i poniżej wszelkiej krytyki.
Podstawową zasadą jest zawsze, że jak mamy więcej pieniędzy w budżecie zastanawiamy się na co te pieniądze przeznaczyć.
Mówimy tutaj o 50 letniej organizacji, która z tego względu powinna skoncentrować się na budżecie zerowym.
Powinniśmy sobie zadać następujące pytanie: jeżeli rozpoczynalibyśmy teraz (a nie 50 lat temu) w co zainwestowalibyśmy posiadane środki finansowe?
Czy zainwestowalibyśmy te środki w utworzenie Komitetu Ekonomiczno-Społecznego lub Komitetu Regionów?
Czy prawie połowę środków przeznaczylibyśmy w protekcjonistyczną politykę rolniczą, w PR i marketing towarów, które inaczej nie mogłyby zostać sprzedane?
Czy zainwestowalibyśmy w subsydia na rzecz produkcji tytoniu, którego nie udaje się nam normalnie sprzedać, podczas gdy w tym samym czasie zakazujemy palenia w UE?
Czy zainwestowalibyśmy w fundusze strukturalne, które pochłaniają prawie całą pozostałą część budżetu decydując w ten sposób, że państwa mogą otrzymać pieniądze centralnie z budżetu UE założywszy, że zostaną one przeznaczone na realizację określonego typu polityki regionalnej.
Jestem przekonany, że każdy siedzący w tym budynku (a nie jest nas dużo) powiedziałby, że nie - nie przeznaczyłby pieniędzy w tym celu.
Pojawia się zatem pytanie: jak podejść do tego tematu?
No cóż, jest to trudne zadanie, zważywszy, że nie jesteśmy przygotowani do traktowania kwestii budżetowych jakby od zera i nie umiemy w taki sposób pracować nad nimi.
Dlatego też jest to kompletnie niewłaściwy start.
Jeżeli przeprowadzilibyśmy zwykłe analizy gospodarcze i na tej podstawie rozważalibyśmy na co poświęcić środki z budżetu UE rozdzielane w Brukseli to doszlibyśmy do wniosku, że środki te należy przeznaczyć na to, na co w innym razie państw członkowskich nie byłoby stać, na przykład na badania podstawowe.
Wszyscy wiemy dzięki teoriom gospodarczym, że badania podstawowe są absolutnie niedofinansowane na rynku.
Mamy zawsze do czynienia z pasożytami w tej dziedzinie.
Zakłada się, że ktoś inny pokryje koszty badań podstawowych, a jak zostaną wykonane to będą dostępne dla wszystkich.
Dużo jest takich dziedzin i niezwykle mało pieniędzy do nich trafia.
Rozmawiamy o tym, ale nie robimy nic.
W większości przypadków pieniądze przeznaczane są na cele, o których zdecydowano 30-50 lat temu.
To jest skandaliczne.
Ponadto UE kupuje budynki w całej Europie w przekonaniu, że jest to tańsze rozwiązanie.
Jest to bardzo nieodpowiedzialny sposób spekulacji pieniędzmi podatników.
Tak być nie może.
Należy zainicjować dyskusję o tym, na co UE powinna przeznaczać otrzymywane środki.
Właściwie alokowane jest może tylko 10-15% wszystkich środków.
Reszta wydawana jest na niedorzeczne cele i różne typy działalności PR takiej jak na przykład przystosowanie do globalizacji.
A przecież to pojedyncze państwa, które konkurują teraz ze sobą w celu znalezienia dobrych rozwiązań instytucjonalnych stworzyły Europę i jej sukces.
Zachowajmy to.
Dziękuję bardzo.
(DE) Panie przewodniczący! Każdy, kto pracował w Komisji Budżetowej wie jak trudno jest jesienią uwolnić jakiekolwiek kwoty.
Środki są zazwyczaj ukryte w ramach zastrzeżonych informacji działów budżetowych.
Podejmowane są jednak próby bycia aktywnym i działania.
W tym momencie chciałbym się do pana zwrócić bezpośrednio panie przewodniczący.
Została ustanowiona nagroda filmowa LUX.
Postanowiono, że filmy miały być obejrzane do 18 października br. i tylko ci posłowie, którzy obejrzeli trzy filmy będą mogli i powinni zagłosować nad tą inicjatywą z budżetu.
Właśnie sprawdziłem wykaz.
Nie ma nawet tuzina spośród posłów, którzy wezmą jutro udział w podjęciu decyzji, jaką Wieżę Babel należy przyznać i komu.
Pragnę zwrócić się do pana, panie przewodniczący, żeby był pan uczciwy, nie rozczarował nas jutro i powiedział ile posłów rzeczywiście zgodnie z zasadami wzięło udział w tym głosowaniu.
Proszę nas zapewnić, że protokół nie zostanie sfałszowany w ostatniej chwili, ponieważ termin ostateczny na obejrzenie filmów został wyznaczony na 18 października.
Jest to względnie niewielki problem w skali budżetu panie przewodniczący, ale można go odnieść do wielu innych dziedzin.
Cały czas szastamy bezmyślnie pieniędzmi, ponieważ mamy ich za dużo i nawet dobre pomysły jak chociażby nagroda filmowa zostają odrzucane.
Proszę jednak przynajmniej jutro o uczciwość panie przewodniczący!
Powyższe uwagi nie zasługują na odpowiedź.
komisarz. - (LT) Pragnę na wstępie stwierdzić, że przyjemnością jest rozmawiać dzisiaj z państwem w Parlamencie przed ważnym głosowaniem, bezpośrednio po pierwszym czytaniu.
Pragnę podziękować przewodniczącemu panu posłowi Böge, głównemu sprawozdawcy posłowi Virrankoskiemu a także koordynatorom wszystkich grup politycznych za ich bardzo pomyślną, świetnie skoordynowaną i owocną pracę na rzecz uzyskania konsensusu w Komisji Budżetowej w pierwszym czytaniu.
Wszystkie pozycje zaproponowane przez Komisję zostały zachowane - bardzo za to dziękuję.
Pragnę wyrazić podziękowanie za utrzymanie praktycznie wszystkich pozycji w ramach wstępnego projektu budżetu (PDB).
Powtarzam to również po angielsku w razie gdyby tłumaczenie było niedokładne, ponieważ jest to najważniejsza część mojej przemowy.
Pragnę ponadto stwierdzić, że bez względu na to jak bardzo jesteśmy zadowoleni i jak bardzo satysfakcjonująca jest nasza współpraca, mamy kilka uwag i chcemy powiedzieć, że wciąż w większości przypadków Parlament złożył zastrzeżenia.
Już w zeszłym roku Komisja musiała sobie poradzić z tą sytuacją - także i w tym roku zrobimy wszystko, co w naszej mocy, żeby Komisja wywiązała się ze swoich zobowiązań przekazując Parlamentowi niezbędne informacje, tak aby Parlament był w stanie uruchomić środki finansowe z rezerwy przed drugim czytaniem.
Przede wszystkim pragnę odnieść się do projektów pilotażowych, które Parlament w tym roku zaproponował i podjął inicjatywę wykorzystując zwiększoną liczbę nowych projektów pilotażowych i działań przygotowawczych.
Jak zwykle, przyjrzymy się uważnie każdemu z nich i przedstawimy naszą opinie na początku listopada w ramach tzw. "pisma wykonawczego”, które zostanie doręczone na czas, z odpowiednim wyprzedzeniem postępowania pojednawczego i drugiego czytania.
W odniesieniu do agencji, które stanowią bardzo obszerny, pouczający element naszej tegorocznej procedury budżetowej, pragnę także położyć nacisk na konstruktywne ramy powstałe w efekcie lipcowego postępowania pojednawczego i na całościowo pojmowany temat agencji.
Pragnę także podziękować Parlamentowi, a w szczególności pani poseł Haug za współpracę przede wszystkim w sprawie zakończenia przeglądu roboczych ustaleń podjętych ostatnio w przedmiocie agencji wykonawczych.
Komisja zrobi wszystko, co w jej mocy, żeby zapewnić uczciwe pośrednictwo pomiędzy dwoma organami budżetowymi i uzyskać najlepsze i trwałe rozwiązania dla wszystkich podmiotów w sprawie budżetu, w szczególności biorąc pod uwagę fakt, że mamy wciąż duże problemy do wspólnego rozwiązania takie jak Galileo i EIT, w sprawie których została przedstawiona propozycja przez Komisję i czekamy głównie na decyzję Rady.
Komisja jest zadowolona z tego jak Parlament odniósł się do tego tematu w propozycji i w pierwszym czytaniu.
Mam zatem nadzieję, że razem - we trójkę będziemy mogli zamknąć procedurę budżetową pomyślnie i na czas.
sprawozdawca komisji opiniodawczej Komisji Spraw Zagranicznych. - (DE) Panie przewodniczący! Pułap finansowy dla działu 4 wynosi 7,002 mld euro zgodnie z wieloletnimi ramami finansowymi.
Rada zwiększyła wstępny projekt budżetu Komisji na rok 2008 z 6,672 mld euro do 6,89 mld euro głównie poprzez dodanie dodatkowych kwot dla Palestyny i Kosowa.
Parlament wcześniej zauważył, że środki te mogą nie wystarczyć, ponieważ wyzwania, które już teraz można przewidzieć nie były poprzednio brane pod uwagę.
Nagle Rada mówi, że dużo większe kwoty są potrzebne głównie w obszarze polityki bezpieczeństwa.
Niestety, ale do tej pory nie otrzymaliśmy żadnych konkretnych propozycji.
Musimy jednak osiągnąć porozumienie z Radą w odniesieniu do WPZiB.
Podejdźmy zatem otwarcie i uczciwie do aktualnych potrzeb na rok 2008.
Jeżeli zatwierdziliśmy około 250 mln euro rocznie na WPZiB na lata 2007-2013, to braki w finansowaniu już niedługo będą widoczne.
Wydatki na politykę bezpieczeństwa przebiegają prawie zgodnie z planem.
Kolejnym ważnym tematem jest Palestyna.
W 2007 r. wydajemy dużo więcej niż planowaliśmy, do 400 mln euro.
Na rok następny także potrzebujemy więcej pieniędzy niż założyła Komisja i Rada.
Nie można oczekiwać od Parlamentu wprowadzenia niższych kwot do budżetu a potem w ciągu roku zabrania środków z innych polityk, ponieważ nie zostało to odpowiednio zaplanowane.
Nie ma też jasności co do dokładnego podziału zadań dotyczących Kosowa i potrzeb budżetowych na rok 2008.
Najpierw musimy poczekać na dokładny mandat w tym względzie.
Na zakończenie pragnę podkreślić potrzebę dialogu politycznego, który będziemy musieli niedługo nawiązać.
Parlament Europejski walczył w tej sprawie w ramach negocjacji wieloletnich ram finansowych i w celu jej uwzględnienia w porozumieniu międzyinstytucjonalnym.
Byłyby to właściwe fora, żeby podjąć się głównych wyzwań w konstruktywny sposób, we właściwym czasie i w oparciu o wzajemne zaufanie.
Będzie to odpowiedni kontekst dla przygotowania przeglądu nowych instrumentów finansowych.
sprawozdawca komisji opiniodawczej Komisji Rozwoju. - (DE) Panie przewodniczący, panie i panowie! Komisja Rozwoju podjęła wysiłek ustalenia priorytetów dotyczących swoich wydatków z budżetu.
Mamy świadomość, że pomoc dla rozwoju a co za tym idzie nasza pomoc dla najbiedniejszych ludzi na planecie nie następuje w drodze jakiejś pochopnej decyzji, której skutki pojawiają się z niczego, ale jest to proces i musimy stale pracować nad postępem tego procesu.
Położyliśmy nacisk na zwalczanie biedy.
Oznacza to, że musimy zapewnić ludziom dostęp do szkolnictwa i zadbać o to, żeby byli zdrowi, tak aby mogli rozwijać się w swoim otoczeniu, w swoim kraju.
Zainwestowaliśmy dużo pieniędzy w przeszłości na rzecz zwalczania malarii, gruźlicy i AIDS i zależy nam, żeby autentycznie pomagać tym krajom stosując środki zapobiegawcze takie jak na przykład zakaz broni lekkiej, min lądowych i broni podstawowej poprzez utworzenie sieci zapobiegania konfliktów i współpracy przygranicznej pomiędzy państwami rozwijającymi się.
Nie powinna zdarzyć się taka sytuacja - i z takimi dwoma prośbami zwracam się do Rady i Komisji, żeby Rada tylko dlatego, że pojawią się nowe tematy w agendzie nie powiedziała natychmiast: teraz to my zaczynamy wszystko reorganizować.
Musimy pomóc dla Kosowa i Palestyny i w pełni się z tym zgadzamy.
Zróbmy to, ale nie poprzez odbieranie pieniędzy najbiedniejszym z biednych i wiarę, że tworzymy coś trwałego w tej centrali telefonicznej lub, że ludzie maja wrażenie, iż pracujemy na rzecz pomocy najbiedniejszym z biednych w rzeczywiście skoncentrowany sposób.
Potrzebujemy przypływu nowych pieniędzy; wiem, są to pieniądze podatników, ale trzeba im o tych potrzebach wyraźnie powiedzieć.
Jak to uczynimy to powinniśmy odnieść sukces.
Z drugą prośbą zwracam się do Komisji.
Komisja zdaje sobie dokładnie sprawę jakie są nasze priorytety w zwalczaniu biedy.
Przed chwilą się do nich odniosłem: zapewnienie opieki zdrowotnej i szkolnictwa na poziomie podstawowym, żeby ludzie mogli dalej uczyć się w domach.
Umieściliśmy dużo pieniędzy w rezerwie i nie uruchomimy tych środków, dopóki Komisja nie potwierdzi, że zaakceptowała i przyjęła priorytety Parlamentu.
Nie chcemy tutaj wprowadzać żadnego mikrozarządzania, ale dokonaliśmy oceny politycznej, na którą Komisja wyraziła zgodę.
Powinniśmy teraz nalegać na jej realizację, tak żeby, podobnie jak w innych przypadkach polityki zagranicznej, również nasz priorytet został zrealizowany - dlatego też powinniśmy skorzystać z naszych uprawnień budżetowych i możliwości wywierania presji na Komisji.
sprawozdawca komisji opiniodawczej Komisji Handlu Międzynarodowego. - Panie przewodniczący! Chciałbym podziękować posłowi Virrankoskiemu i posłowi Itälä za wspaniałą, choć niewdzięczną pracę.
Sądzę, że to ważne, by podkreślać nie tylko rolę Parlamentu jako instytucji nadzorującej budżet, ale także rolę każdej indywidualnej komisji pod względem tych fragmentów budżetu, które leżą w ich bezpośrednich kompetencjach.
Myślę, że to bardzo dobrze, iż poszczególne dyrekcje generalne informują różne komisje o swoich spodziewanych wydatkach na dany rok.
Musi być pewien poziom kontroli i musi istnieć przejrzystość.
Choć Komisja Handlu Międzynarodowego nie współdecyduje w sprawach handlowych - jeszcze - myślę, że rozwinięto bardzo dobrą praktykę, w której możemy szczerze i otwarcie podyskutować z Dyrekcją Generalną ds. Handlu na tematy budżetowe, oraz o tym, dlaczego pewne wydatki są potrzebne.
Jeśli chodzi o pozycje budżetowe, chcę podkreślić potrzebę utrzymania zarówno wsparcia dla handlu, jak i parlamentarnego wymiaru WTO jako istotnych aspektów budżetu handlowego.
Musimy być zdolni do promowania europejskich towarów w krajach trzecich.
Potrzebujemy ekspertów, którzy pomogą naszym firmom wejść na rynki zagraniczne, ale jednocześnie musimy pomóc krajom rozwijającym się w eksporcie do UE.
Bez handlu nie ma długoterminowego zrównoważonego rozwoju.
WTO była ostatnio krytykowana za brak przejrzystości.
Wymiar parlamentarny rozmów o handlu międzynarodowym jest ważną inicjatywą, którą powinniśmy dalej wspierać, gdyż to usprawnia dialog, daje szerszą legitymację prawną i umożliwia większy nadzór.
Na koniec apeluję do Komisji, aby zagwarantowała, że Parlament jest informowany w drodze odpowiedniej procedury o wszystkich projektach wsparcia mikrofinansowego, aby w odpowiednich komitetach mogły odbyć się właściwe debaty, oraz że my, jako instytucja, jesteśmy w pełni świadomi, jakie są państwa-beneficjenci wydające pieniądze UE.
sprawozdawca komisji opiniodawczej Komisji Kontroli Budżetowej. - (ES) Panie przewodniczący, pani komisarz! Komisja Kontroli Budżetowej oparła swą opinię w sprawie budżetu na 2008 r. na dwóch fundamentalnych punktach:
Pierwszym jest zgodność z paragrafem 44 nowego porozumienia międzyinstytucjonalnego związanego z poświadczeniem wiarygodności i rocznej certyfikacji, które musi być wysłane przez każde państwo członkowskie.
W tej poprawce ujmujemy wnioski i zalecenia z udzielonego absolutorium za 2004 r. i 2005 r., które zastosowała mniejszość państw członkowskich, ale wierzymy, że powinno tak zrobić więcej państw.
Wiemy, że Komisja Europejska nie może ocenić, w jakim stopniu państwa członkowskie zastosowały się do tego zobowiązania do 15 lutego.
Jednak, aby może zachęcić Komisję Europejską do kontynuacji tej oceny bez dalszej straty czasu, wprowadziliśmy rezerwę do kosztów personelu Komisji.
Jesteśmy pewni, że Komisja jest tak samo jak Parlament zainteresowana dopilnowaniem, by państwa członkowskie w pełni stosowały się do paragrafu 44 w obszarze wspólnego zarządzania.
Jestem więc pewien, że osiągniemy porozumienie w sprawie rezerwy.
Drugi punkt to przejrzystość.
Wierzymy, że im więcej szczegółów zawierają wydatki budżetowe, tym łatwiej będzie kompetentnej władzy budżetowej monitorować jego wdrożenie.
Złożyliśmy więc prośbę o utworzenie nowych pozycji budżetowych w obszarach wydatków, które są bardzo drażliwe dla Parlamentu, jak agencje, rozwój obszarów wiejskich i inne kategorie, jak działania zewnętrzne, aby, powtarzam, otrzymać jasne zobowiązanie ze strony Parlamentu i Komisji Kontroli Budżetowej, co miało się przyczynić do maksymalnej przejrzystości, której oczekuje od nas opinia publiczna.
sprawozdawca komisji opiniodawczej Komisji Gospodarczej i Monetarnej. - (ES) Panie przewodniczący, pani komisarz, sprawozdawcy! Komisja Gospodarcza i Monetarna przedłożyła swoją opinię, która została przyjęta jednomyślnie - nie było głosów sprzeciwu - w której, po pierwsze, proklamujemy·środki celowe przeznaczone na poprawę konkurencyjności dla wzrostu i zatrudnienia, a także szczególnie te przeznaczone na spójność dla wzrostu i zatrudnienia wewnątrz Unii Europejskiej.
Jeśli chodzi o sprawy, za które komisja jest odpowiedzialna, sprawy gospodarcze i walutowe, kwestie przedsiębiorstw, konkurencji, podatków i unii celnej, walkę przeciwko przestępstwom podatkowym i ogólnym oszustwom w statystykach europejskich, a w szczególności rozdział poświęcony statystyce, oczywiście z przyjemnością przyjmujemy postępy budżetowe, podejście budżetowe, ale oczywiście znaleźliśmy także usterki.
Chcielibyśmy więcej pieniędzy, więcej pieniędzy przeznaczanych na wzrost gospodarczy, innymi słowy więcej pieniędzy na dobrobyt społeczeństwa, aby zapewnić wyraźniejsze wsparcie dla programów unii walutowej, wyraźniejsze wsparcie dla małych i średnich przedsiębiorstw jako dla miejsc tworzenia miejsc pracy.
Oczywiście wszyscy musimy stosować się do zasad prostoty - to powinno być najważniejsze i nikt poza mną nie powinien się już na ten temat wypowiadać.
Jednakże to i bieżące mankamenty w naszych unijnych budżetach są krańcowo różne.
Sądzimy, że Unia Europejska naprawdę musiałaby tworzyć bardziej zdecydowane·budżety w kwestii stymulowania wzrostu gospodarczego, co stworzy warunki dla zatrudnienia, a więc w tym celu alokacja środków należących do wszystkich państw UE jest absolutnie niezbędna.
sprawozdawczyni komisji opiniodawczej Komisji Zatrudnienia i Spraw Socjalnych. - (DE) Panie przewodniczący, pani komisarz, panie i panowie! W imieniu Komisji Zatrudnienia i Spraw Socjalnych w szczególny sposób przyjmuję fakt, że Komisja obecnie chce wydać na wzrost i zatrudnienie 44,2% z liczącego 57 miliardów euro budżetu.
Wzrost odpowiednich pozycji budżetowych o 2,3 miliarda euro w 2008 r. w efektywny sposób wesprze strategię lizbońską.
Chciałabym szczególnie zwrócić uwagę na trzy projekty pilotażowe w sektorze społecznym, nawet mimo tego, że Komisja Budżetowa w jednym przypadku nie zaakceptowała na nie funduszy, a w drugim znacząco je zredukowała.
Nawet projekt w sprawie sytuacji zatrudnieniowej w służbie zdrowia, który został nieco zredukowany przez Komisję Budżetową, jest szczególnie bliski memu sercu, ponieważ w tej sferze zaistniały poważne problemy od chwili rozszerzenia UE w 2004 r. i w 2007 r.
Projekty pilotażowe powinny być więc przeprowadzane tak, jak je obmyśliliśmy.
Odnosi się to w szczególności do możliwych dyrektyw w sprawie usług społecznych.
To samo tyczy się innego projektu, który zaproponowaliśmy, mianowicie integracji społecznej imigrantów.
Proszę więc o poparcie poprawek, które ponownie zgłosiliśmy.
Chciałabym też jeszcze raz powiedzieć o projekcie rodzinnym, który miałby być przeprowadzony przez fundację z Dublina, którą chcielibyśmy wesprzeć w wysokości 400 000 euro, ale czego Komisja Budżetowa całkowicie odmówiła.
Stanowiska pracy przyjazne rodzinie, poprawa sytuacji domowej rodzin i kontynuacja wsparcia rodziny także są dla nas priorytetowymi celami w Europie.
Zajmowanie się tymi tematami powinno być więc włączone w harmonogram pracy fundacji dublińskiej, oraz powinno się oczywiście udostępnić niezbędne fundusze.
sprawozdawczyni komisji opiniodawczej Komisji Ochrony Środowiska Naturalnego, Zdrowia Publicznego i Bezpieczeństwa Żywności. - (DE) Panie przewodniczący, pani komisarz, panie i panowie! Komisja Ochrony Środowiska Naturalnego, Zdrowia Publicznego i Bezpieczeństwa Żywności przywróciła kwoty budżetowe zredukowane w swym sektorze przez Radę do poziomu ustanowionego we wstępnym projekcie budżetu Komisji.
To oznacza wzrost o 10,3% dla sektora ochrony środowiska w porównaniu z kwotami z roku budżetowego 2007.
Wierzymy, że jest to także w pełni stosowne dla większości ważnych instrumentów w sektorze ochrony środowiska.
EMEA, EEA, EFSA i ECDC - to są skróty nazw naszych agencji, z pracy których jesteśmy w pełni usatysfakcjonowani - one także odzyskały swoje pieniądze.
Jest zgoda na Life+, praca się rozpoczyna, a nowy plan działania w sektorze zdrowotnym zastępuje stary od stycznia 2008 r.
Jak dotąd jest dobrze - w każdym aspekcie!
Powinniśmy z pewnością móc dokonać oceny na koniec roku, albo na początku 2009 r.
Program HELP daje nam jednakże powody do zastanowienia.
Wiemy, jak szkodliwe jest spożywanie tytoniu.
Jednak chcemy, żeby ten przekaz usłyszało i zrozumiało także Europejskie społeczeństwo.
2008 r. jest ostatnim rokiem budżetowym, w którym otrzymamy pieniądze na kampanię antynikotynową z Funduszu Tytoniowego.
Prosimy Komisję, aby pomyślała szybko o tym, skąd będą pieniądze na tę kampanię w następnych latach.
sprawozdawczyni komisji opiniodawczej Komisji Przemysłu, Badań Naukowych i Energii. - (DE) Panie przewodniczący, pani komisarz, panie i panowie! Pozwólcie mi przede wszystkim w imieniu Komisji Przemysłu, Badań Naukowych i Energii podziękować sprawozdawcy oraz naszym kolegom i koleżankom z Komisji Budżetowej za ich nieustannie konstruktywną i efektywną współpracę.
Dwa blisko związane ze sobą tematy są nam w szczególności bliskie w Komisji Przemysłu.
Z jednej strony dotyczą one - jak było dzisiaj wspomniane - programu Galileo, a z drugiej strony, projektu Europejskiego Instytutu Innnowacji i Technologii.
Obydwie inicjatywy angażują przełomowe projekty ogromnej wagi w kwestii polityki innowacji i przemysłu, które zasługują na nasze pełne wsparcie.
Europejski Instytut Innowacji i Technologii wniesie znaczący wkład w transfer technologii z nauki do przemysłu i do przedsiębiorstw.
Jest nadal wiele niezaspokojonego popytu w Europie.
Jednak finansowanie rodzi pytania.
Komisja Przemysłu wyraźnie opowiada się za finansowaniem nieodbywającym się kosztem innych perspektywicznych programów.
Aby finansować Europejski Instytut Innowacji i Technologii, nie powinniśmy więc podbierać pieniędzy z siódmego ramowego programu badawczego, z programu kształcenia dożywotniego lub z programu sieci transeuropejskich.
Nie, my w Komisji Przemysłu apelujemy o nieprzenoszenie finansowania z budżetu administracyjnego, aby skorzystał z tego EIT.
Na szczęście Komisja Budżetowa także podjęła się tego, by tak zrobić.
Co więcej, Komisja Przemysłu apeluje o przejrzyste finansowanie nawet poza swoją pozycją budżetową.
Znacznie bardziej problematyczny jest Galileo.
Może pozwoliliby mi państwo krótko nakreślić następującą kwestię z punktu widzenia polityki przemysłowej: wierzę, że jest zgoda co do tego, iż potrzebujemy Galileo i że musi on zostać sfinansowany.
Ostatnia rezolucja w sprawie Galileo poskutkowała opowiedzeniem się Parlamentu za wspólnotowym finansowaniem, co zostało zaproponowane także przez Komisję.
W świetle tych słów, jest moim zdaniem wyjątkowo istotne, aby projekt był ostatecznie kontynuowany.
Projekt nie musi wystartować od nowa, ale może bazować na znacznych staraniach zaangażowanych zakładów przemysłowych.
To także należy wziąć pod uwagę podczas nadchodzących negocjacji.
Całą resztę związaną z Galileo przekazuję mojemu koledze, posłowi Böge, który wraz z kolegami z Komisji Budżetowej będzie także odpowiedzialny za kontynuację negocjacji w swej komisji.
sprawozdawczyni komisji opiniotwórczej Komisji Rynku Wewnętrznego i Ochrony Konsumenta. - (ES) Panie przewodniczący! Przede wszystkim chciałabym także rozpocząć od podziękowań członkom Komisji Budżetowej za poparcie, którego udzielili poprawkom, które zostały przedłożone przez Komisję Rynku Wewnętrznego i Ochrony Konsumenta, i które zostały także właściwie jednogłośnie przyjęte przez komisję.
Po pierwsze, odnośnie do rozdziału nr 12 budżetu, zatytułowanego "Rynek Wewnętrzny”, chciałabym po prostu powiedzieć, że tym, co komisja zamierzała osiągnąć poprzez nasze poprawki, było odzyskanie kwot ze wstępnego projektu budżetu, które zostały przewidziane przez Komisję, a które Rada następnie zredukowała w swym dokumencie.
Chciałabym wspomnieć, lub przypomnieć państwu·wagę wszystkiego, co jest związane z rynkiem wewnętrznym w Unii Europejskiej.
Myślę, że jest to oczywiste.
To jedna z głównych podstaw dla całego przyszłego rozwoju, który został wokół tego zbudowany.
W pewnych latach, tak jak w ostatnim roku i w następnym, 2008, w którym ma być przyjęte ważne prawodawstwo, na przykład dyrektywa o usługach, a są także plany kontynuacji w stronę prawodawstwa w celu udoskonalenia rynku wewnętrznego, rozumiemy potrzebę odzyskania kwot przewidzianych we wstępnym projekcie budżetu.
Ten sam argument mógłby mieć zastosowanie do rozdziału 14, "Unii Celnej”, który także odnosi się do udoskonalania granic zewnętrznych Unii, co w rewanżu zapewni nam prawidłowe funkcjonowanie jednolitego rynku.
Wreszcie, odnośnie do rozdziału 17, związanego z ochroną konsumenta, co dotyczy komisji, w której ja jestem sprawozdawczynią, chciałabym powiedzieć, że z poparciem Komisji Budżetowej odzyskaliśmy kwoty z wstępnego projektu budżetu na program SOLVIT.
Są różne poziomy rozwoju polityki konsumenckiej i polityki ochrony konsumenta w różnych państwach UE.
W wielu przypadkach są rozbieżności, które trzeba rozwiązać za pomocą działań nieangażujących środków prawnych.
SOLVIT sprawdził się jako dobre narzędzie do takiej realizacji.
Podsumowując na koniec, panie przewodniczący, chciałabym szczególnie podziękować Komisji Budżetowej za jej wsparcie dla pilotażowego projektu, w którym ulokowano 1 milion euro, który umożliwi w następnych latach przeprowadzenie badania, które sprawdzi i porówna użycie narzędzi polityki ochrony konsumentów w różnych państwach członkowskich.
autor projektu opinii Komisji Rozwoju Regionalnego. - Panie Przewodniczący! W swojej opinii Komisja Rozwoju Regionalnego zwróciła szczególną uwagę na te linie budżetowe, które dotyczą nagłówka czy Rozdziału XIII, czyli Polityki Regionalnej.
Apelowaliśmy o utrzymanie lub w razie konieczności, przywrócenie wszystkich linii budżetowych ze Wstępnego Projektu Budżetu.
Komisja Budżetu spełniła nasze postulaty, a nawet w linii 130616 dotyczącej Europejskiego Funduszu Rozwoju Regionalnego, zażądała podniesienia płatności o 900 mln euro.
Komisja Budżetowa podzieliła także nasz niepokój co do wykorzystywania niepodzielonej części środków w zakresie spójności na dodatkowe finansowanie innych projektów, takich jak na przykład Europejski Instytut Technologiczny i to na mocy decyzji Rady, co stałoby w sprzeczności z zasadą spójności, a także uszczupliłoby prerogatywy Parlamentu Europejskiego.
Sumując, nie jest to budżet naszych marzeń, nie jest to budżet, który mógłby nas zachwycić, ale Komisja Rozwoju Regionalnego popiera projekt budżetu proponowany przez Komisję Budżetową.
Dziękuję bardzo.
sprawozdawca komisji opiniodawczej Komisji Rolnictwa i Rozwoju Wsi. - (NL) Panie przewodniczący! Co roku dokonuje się podobny rytuał w sprawie budżetu rolnictwa: Komisja przyjmuje projekt budżetu, potem Rada bez żadnego uzasadnienia dokonuje w wielu pozycjach cięć, Komisja Rolnictwa i Rozwoju Wsi, wsparta przez Komisję Budżetową, powraca do wartości z projektu, a wówczas zaczynamy dyskusję na bazie propozycji zmian Komisji w celu przyjęcia budżetu na dany rok.
Jest dla mnie zagadką, dlaczego te ciągłe cięcia są tak potrzebne Radzie, jako że prowadziliśmy dyskusje bazujące na tej propozycji zmian Komisji aż od momentu podpisania traktatu amsterdamskiego, jako że zapewnia on nam najnowsze dostępne dane.
Myślę, że lepiej by było, gdybyśmy dalej szli tą drogą.
Komisja Rolnictwa zwiększyła liczbę pozycji: dotyczących promocji spożycia owoców i picia mleka w szkole itd., ponieważ wszyscy chcemy mieć świadomość dobrego żywienia od najmłodszych lat.
Doceniamy projekty pilotażowe i działanie przygotowawcze przyjęte początkowo·przez Komisję Budżetową.
sprawozdawca komisji opiniodawczej Komisji Rybołówstwa. - (PT) Panie przewodniczący, panie i panowie! Komisja Rybołówstwa, pozostając w swej sferze kompetencji, przedłożyła Komisji Budżetowej kilka propozycji poprawek do rozpatrzenia, z których większość została dobrze odebrana i dotyczy w szczególności wzmocnienia europejskiej polityki morskiej w działaniach przygotowawczych do zrównoważonego rozwoju oceanu szans, reprezentowanego przez europejskie morza i oceany, większej ilości instrumentów kontroli rybołówstwa, aby zapewnić samowystarczalność mórz i oceanów oraz dla zbierania informacji ważnych dla rozwoju zrównoważonej polityki rybołówstwa, dla poprawnego działania i wydajności Wspólnotowej Agencji Kontroli Rybołówstwa, a ponadto odnośnie do najbardziej oddalonych·regionów, co dotyczy zagwarantowania efektywności bieżących programów istonych dla zminimalizowania ograniczeń, które stale dotykają tych regionów.
Sprawozdania posła Virrankoskiego oraz moje są jasnym sygnałem dla wzmocnienia polityki rybołówstwa, nawet z tymi wszystkimi ograniczeniami związanymi z perspektywą finansową; zachęcam więc moich kolegów posłów, aby w pełni poparli te sprawozdania, oraz Radę do wzięcia pod uwagę propozycji, które przedłożyliśmy, a także propozycji przedłożonych przez Parlament.
sprawozdawczyni komisji opiniodawczej Komisji Kultury i Edukacji. - (DE) Panie przewodniczący! Przemawiam tu w imieniu Komisji Kultury, która odpowiada nie tylko za kulturę, ale także za edukację, młodzież, media i sport.
Nasz budżet jest bardzo ograniczony w porównaniu do tego, jaki powinien być.
Wierzę, że jeśli spojrzymy na to, jakim sukcesem jest program ERASMUS, dzięki któremu studenci uczelni europejskich mogą studiować w różnych państwach, poznawać nowych przyjaciół w różnych częściach Europy, a potem rozmawiać o tym z przyjaciółmi i znajomymi, to staje się jasne, że jest to ogromnym wkładem do wzajemnego zrozumienia w Europie.
Sądzę, że powinniśmy więcej robić dla komunikacji, szczególnie teraz, kiedy szefowie·państw lub rządów osiągnęli zgodę w kwestii traktatu reformującego.
Kluczowa jest idea "działania na poziomie lokalnym”, pracy z ludźmi w ich własnym środowisku aby zdobyć ich wsparcie dla europejskiej przyszłości.
Jestem zadowolona, że przynajmniej dwa projekty pilotażowe były możliwe: EuroGlobe, mobilny teatr niczym z czasów Szekspira, przemieszczający się między europejskimi stolicami, aby naprawdę zaangażować mieszkańców, oraz projekt kulturalny o tematyce mobilności artystów, aby umożliwić europejskim młodym artystom spotykanie się, pracowanie razem i kształtowanie przyszłości Europy.
sprawozdawca komisji opiniodawczej Komisji Wolności Obywatelskich, Sprawiedliwości i Spraw Wewnętrznych. - (FR) Panie przewodniczący, panie i panowie! Przemawiam tu zamiast pani poseł Dührkop, która nie mogła przybyć.
Komisja Wolności Obywatelskich, Sprawiedliwości i Spraw Wewnętrznych określiła trzy główne priorytety budżetowe na 2008 r.
Pierwszy z tych priorytetów dotyczył wzmocnienia środków operacyjnych dostępnych dla agencji Frontex, która, jak wiecie, ma w obowiązkach koordynację współpracy na granicach zewnętrznych UE.
Ten cel został osiągnięty: jeśli Parlament obejmie kierownictwo, Frontex otrzyma 30 milionów dodatkowych środków operacyjnych, czyli więcej, niż w 2007 r.
Drugim priorytetem jest potrzeba przejrzystości w zarządzaniu systemami komputerowymi kontrolującymi wejście na terytorium Europy.
Środki zostały więc przeniesione do rezerwy na cele systemów Schengen SIS I oraz SIS II, a także na informacyjny system wizowy, znany w skrócie jako VIS.
Te środki nie zostaną uwolnione dopóki nie będziemy mieć odpowiednich podstaw prawnych, tam gdzie są one potrzebne i póki nie będziemy mieć w każdym z przypadków informacji o zaproszeniach do przetargów i kontraktów.
Wreszcie trzeci priorytet Komisji dotyczy Europejskiego Funduszu Powrotów Imigrantów.
Wszystkie środki przewidziane na ten fundusz trafiły do rezerwy i będą z niej uwolnione wtedy, gdy Rada i Parlament przyjmą dyrektywę w sprawie wspólnych standardów i procedur ekstradycji osób z krajów trzecich, przebywających na naszym terytorium nielegalnie.
Rada powinna to wiedzieć: bez dyrektywy nie ma kasy.
To jest właśnie tak proste.
sprawozdawca komisji opiniodawczej Komisji Spraw Konstytucyjnych. - (LV) Panie przewodniczący, pani komisarz, panie i panowie! Jestem bardzo zadowolony, że w końcu, począwszy od szczytu lizbońskiego, możemy zabrać się za podpisanie traktatu reformującego oraz za jego ratyfikację i wdrożenie.
Wszyscy rozumiemy, że ten nowy Traktat jest potrzebny dla rozwoju i konsolidacji Europy.
Z tego powodu, jako sprawozdawca komisji opiniodawczej Komisji Spraw Konstytucyjnych, byłem zdziwiony, że pozycja nr 3b budżetu, która dotyczy obywatelstwa europejskiego, była jedyną, w której zaplanowano znaczne obniżenie wydatków w porównaniu z budżetem z 2007 r.
W czasie, gdy zmienia się struktura instytucjonalna Unii Europejskiej, potrzebne są środki na komunikację z mieszkańcami UE.
Obywatele UE muszą być informowani o zmianach, które należy wprowadzić, oraz należy zapewnić sobie współpracę i wsparcie z ich strony.
Jestem więc wdzięczny posłom Komisji Spraw Konstytucyjnych z mojej grupy politycznej, a szczególnie sprawozdawcom i posłom z Komisji Budżetowej, za ich poparcie dla moich propozycji w sprawie różnych pozycji budżetowych w celu zwiększenia wydatków na ten program.
Mam nadzieję, że Parlament poprze także poprawki do budżetu i że te środki zostaną właściwie wykorzystane do wzmocnienia Unii Europejskiej.
Dziękuję.
sprawozdawczyni komisji opiniodawczej Komisji Praw Kobiet i Równouprawnienia. - (DE) Panie przewodniczący! Jest ważne, by podchodzić do budżetu w sposób neutralny dla płci, jak powinniśmy i musimy robić my, z punktu widzenia polityki ds. kobiet.
Aspekt płciowości ma tutaj wielką wagę a "budżetowanie pod kątem płci” nie może być po prostu pustosłowiem, ale musi zostać przełożone na praktykę.
To bardzo ważne, byśmy uzupełnili program DAPHNE.
Niestety nasza poprawka nie przeszła i ponownie ją zgłosimy na sesji plenarnej.
My, jako socjaldemokraci popieramy poprawkę i zwiększenie finansowania dla DAPHNE, ponieważ jest to względnie niewielki, ale ważny program zwalczający przemoc domową.
W takim razie ważne jest też zapewnienie odpowiedniego dofinansowania Europejskiego Instytutu ds. Równości Kobiet i Mężczyzn, aby zagwarantować jego pozytywne uruchomienie.
Istotną sprawą jest także to, aby wydatki na Europejski Rok Dialogu Międzykulturowego zostały podzielone równo między obie płci.
Jest bardzo wiele kobiet, szczególnie imigrantek, którym należałoby przydzielić ważną rolę w tym dialogu międzykulturowym.
sprawozdawczyni komisji opiniodawczej Komisji Petycji. - (IT) Panie przewodniczący, panie i panowie! Ja także chciałabym podziękować dwóm sprawozdawcom, posłowi Virrankoskiemu i posłowi Itälä, za ich wspaniałą pracę.
Sądzę, że budżet powinien być fundamentalnym aktem politycznym każdej instytucji publicznej, ale także każdego podmiotu prywatnego, ponieważ to odzwierciedla decyzje polityczne, na bazie których zostanie wydatkowany pieniądz publiczny.
Są trzy podstawowe elementy: pierwszy, to dyscyplina; drugi, to odwaga do podejmowania efektywnych i skutecznych wyborów politycznych; trzeci - kontrola wydatków.
Ewidentnie, jak powiedział poseł Virrankoski, to wszystko wymaga silnej i zdecydowanej polityki, która obejmie także przegląd procedur, co w pełni popieram.
Wracając do kwestii Komitetu Petycji, czuliśmy, że powinniśmy zasugerować Komisji Budżetowej, iż proponowana podwyżka w budżecie rzecznika praw obywatelskich o 4,69% była sprawiedliwa i odpowiednia, częściowo dlatego, że rzecznik praw obywatelskich jest teraz kluczową figurą polityczną w demokracji i przejrzystości Unii Europejskiej oraz solidnej administracji, na straży której musi czujnie stać.
(HU) Panie przewodniczący, pani komisarz! Najważniejszą sprawą w budżecie na 2008 r. jest polityka spójności.
Słabo rozwinięte·regiony znajdują się praktycznie w każdym państwie członkowskim, więc my wszyscy mamy w tym temacie swój interes.
Co więcej, spójność leży także w interesie tych, którzy są zaangażowani w finansowanie tego procesu, a nie tylko w interesie beneficjentów.
Oto dlaczego nie możemy zaakceptować żadnej sugestii poczynienia znaczących cięć w wydatkach przeznaczonych na politykę spójności, równych mniej więcej pół miliarda euro.
Moim zdaniem Parlament jest przekonany, że nowe państwa członkowskie będą w stanie dostosować się i wydać wszystkie fundusze dla nich przeznaczone.
Wszyscy musimy nalegać na to także w naszych państwach.
To nie jest jedyna rzecz, co do której spieramy się i będziemy nadal spierać z Radą.
Możemy także z pewnością stwierdzić, że dobrze zarządzaliśmy pieniędzmi obywateli Europy, innymi słowy odpowiedzialność odnośnie do budżetu na 2008 r. jest znacznie niższa niż pułap ustanowiony w ramach finansowych.
To właśnie dlatego taki zawód sprawia fakt, że nadal zachowujemy się jak zaciekli wrogowie w debatach nad budżetem programu Galileo lub Europejskiego Instytutu Technologii.
Obydwa byłyby bardzo korzystne dla rozwoju Unii Europejskiej, więc dlaczego musimy tworzyć przeszkody na drodze do ich urzeczywistnienia?
Dziękuję Komisji Europejskiej i sprawozdawcom za ich pracę i proszę Parlament o poparcie poprawek zgłoszonych przez Komisję Budżetową, aby w ten sposób przyjść z wielką pomocą negocjacjom poprzedzającym drugie czytanie.
Na koniec, panie przewodniczący, proszę mi pozwolić pozdrowić posłów Parlamentu obecnych tu dziś podczas święta narodowego mojego państwa.
Nawiązuję oczywiście do rewolucji węgierskiej z 1956 roku.
Dziękuję za uwagę.
(DE) Panie przewodniczący, pani komisarz, panie i panowie! Rada zrobiła w tym roku to, co zawsze robi: pozwoliła swoim urzędnikom w ministerstwach finansów zbudować budżet, który bierze pod uwagę główny cel Rady, jakim są "niskie kwoty” oraz, co najważniejsze, "niskie płatności”.
To nie ma związku z planami politycznymi, które chcemy wprowadzić w Unii Europejskiej - nie ma żadnego związku!
Rada w swych wielu tworach ma nadal w zwyczaju wygłaszanie niedzielnych kazań i bycie zadowoloną z pozwalania innym, to jest Parlamentowi, na wykonywanie prawdziwej pracy przez resztę tygodnia.
To nie ma znaczenia, czy sprawa dotyczy polityki zagranicznej, pomocy dla Kosowa lub Palestyny, czy wdrożenia polityki konkurencyjności na rzecz wzrostu i zatrudnienia, która jest wyjątkowo ważna dla Europy, naprawdę kluczowa dla jej przetrwania.
Parlament myślał perspektywicznie i zwrócił uwagę, nawet podczas negocjacji na temat perspektywy finansowej przed 18 miesiącami, że będą problemy z finansowaniem właśnie tych polityk w najbliższej dającej się przewidzieć przyszłości.
Jednak nasza wiadomość napotkała głuchą ciszę, a teraz Rada na bieżąco musi się z tym uporać.
Wcześniej niż się spodziewaliśmy napotkaliśmy sytuację, w której musimy zapewnić środki publiczne na ratowanie projektu Galileo, ponieważ marzenie o inicjatywie przedsiębiorczości upadło.
Parlament Europejski był w stanie dość szybko przystać na to, by sfinansować początek projektu Galileo z pieniędzy europejskich, stosując "metodę wspólnotową”.
Widzimy w tym nic innego, jak tylko znachorstwo i nie chcemy mieć z tym nic wspólnego.
Jesteśmy przygotowani, by zagwarantować Galileo 2,4 miliarda euro od 2008 r. do 2013 r., jako uzupełnienie 1 miliarda euro, który już został uzwględniony w planach.
Jednakże ponieważ wymagane fundusze nie są dostępne w pozycji 1a i nie spadną z nieba, jesteśmy gotowi zabrać je z innych kategorii budżetowych, z pozycji 2 2007 i 2008 kwotę 2,2 miliarda euro, oraz 220 milionów euro z pozycji 5.
Z pewnością jest to wiele pieniędzy z pozycji 2, ale jest to możliwe bez pozbawiania rolników finansowania.
Ceny za produkty rolne na rynku światowym są wysokie, więc nasze subsydia można zredukować.
Transakcja, dla której w pierwszym czytaniu stworzyliśmy podstawy w Komisji Budżetowej, jest zwana "małym przeglądem”.
Phhh!
Rada niczym plagi unika nawet najmniejszych przeglądów, ale to jest problem Rady.
Niemniej jesteśmy przygotowani na stworzenie warunków wstępnych dla Galileo, okrętu flagowego europejskiej innowacji technologicznej.
Fakt, że jako część tego małego przeglądu jesteśmy przygotowani na utworzenie funduszy dostępnych dla Europejskiego Instytutu Technologii jest dla nas wart jedynie krótkiego wspomnienia, z uwagi na rozmiar, w rzeczywistości zmniejszający się z kwoty początkowo wymaganej: 2,9 miliona euro od 2008 r. do 2013 r.
Oczekujemy od Rady, że zacznie działać i przybędzie do Parlamentu, aby ruszyć w naszym kierunku.
Panie przewodniczący! Proszę mi pozwolić na jeszcze jedną uwagę.
Naprawdę oczekiwaliśmy przybycia ministra finansów lub przynajmniej sekretarza stanu portugalskiej prezydencji Rady na pierwsze czytanie podczas tej debaty. Miło byśmy powitali jego obecność.
Nie mam nic przeciwko panu, panie pośle Mourato, ale nawet portugalski wiceprzewodniczący naszego parlamentu nie jest w tym przypadku odpowiednim zmiennikiem.
(FR) Panie przewodniczący, panie i panowie! Jako rzecznik grupy ALDE, chciałbym najpierw wyrazić mój szacunek dla pracy wykonanej przez naszego sprawozdawcę, posła Virrankoskiego, a w szczególności chciałbym mu powiedzieć, że w pełni popieramy strategię, którą za zgodą Komisji Budżetowej rozwinął w sprawie Galileo.
Europa potrzebuje Galileo.
Chcemy finansowania dla Galileo ze środków wspólnotowych i chcemy, aby te środki były zagwarantowane bez negatywnego wpływu na inne priorytetowe przedsięwzięcia.
Chciałbym także podziękować naszemu sprawozdawcy za utrzymanie na liście projektów pilotażowych kilku, w które byliśmy szczególnie zaangażowani, w szczególności projekt szybkiego mechanizmu ostrzegającego w przypadkach porwań lub zniknięć dzieci.
Chciałbym powiedzieć słowo o raporcie posła Itälä, którego niestety nie ma na sali.
Doceniam inicjatywy w celu zwiększenia środków dostępnych dla mediów regionalnych w celu rozpowszechniania inicjatyw wspólnotowych pośród mieszkańców.
Sądzę, że regionalne i lokalne media mogą mieć znacznie większy wpływ, niż pewne scentralizowane, bardziej zbiurokratyzowane inicjatywy.
Jednak muszę przyznać, że w sprawozdaniu posła Itälä jest inicjatywa, która mi się w ogóle nie podoba.
Chodzi o zwiększenie o 1000 euro miesięcznie wydatków biurowych dla każdego posła do PE.
Nie podoba mi się ta inicjatywa, która jest efektem porozumienia między dwiema grupami politycznymi, przypadkiem dwiema największymi, i która także przypadkiem pojawia się na rok przed wyborami europejskimi.
Postrzegam to jako zamaskowana pomoc mająca służyć reelekcji wielu naszych kolegów posłów i będę głosował przeciwko temu postanowieniu.
Panie Przewodniczący!
Pani Komisarz! Zabierając głos w debacie dotyczącej budżetu na rok 2008 chcę zwrócić uwagę na następujące kwestie.
Po pierwsze, mimo że wydatki tego budżetu wynoszące blisko 129 mld euro są najwyższe w historii Unii, to relacja tych wydatków do dochodu narodowego brutto 27 krajów Unii Europejskiej jest najniższa i wynosi po poprawkach Komisji Budżetowej Parlamentu Europejskiego zaledwie 0.99% dochodu narodowego brutto w środkach na zobowiązania, co chciałbym podkreślić.
Po drugie, w perspektywie finansowej na lata 2007-2013 pułap środków na zobowiązania na rok 2008 określono w wysokości 1.08% dochodu narodowego brutto państw członkowskich, a więc mamy tutaj do czynienia ze znaczną rozbieżnością pomiędzy tym, co chciano finansować jeszcze 2 lata temu, a tym co Unia Europejska chce finansować obecnie.
Nie można mieć więcej Europy za zdecydowanie mniejsze pieniądze.
To zdanie po wielokroć było powtarzane na tej sali i trzeba przypomnieć je jeszcze teraz.
Po trzecie, należy poprzeć decyzje Komisji Budżetowej Parlamentu Unii Europejskiej zwiększające znacząco środki na finansowanie programu Galileo, Europejskiego Instytutu Technologicznego i niektórych działań zewnętrznych Unii Europejskiej.
Po czwarte, należy domagać się jak najszybszego przyjęcia przez Komisję Europejską programów przedstawianych przez państwa członkowskie dotyczących rozwoju regionalnego i rozwoju terenów wiejskich.
Szczególnie do nowych państw członkowskich w roku 2008 zostanie skierowane ponad 20 mld euro.
Dobrze więc stałoby się, aby te środki mogły być wykorzystane możliwie jak najefektywniej.
Po piąte wreszcie, na uwagę zasługuje także uruchomienie funduszu dostosowania do globalizacji, co pozwoli firmom doświadczającym negatywnych skutków tego procesu skorzystać z przejściowego wsparcia i uratować miejsca pracy Unii Europejskiej.
(FR) Panie przewodniczący! Zamierzam skoncentrować się z moimi komentarzami na sprawozdaniu naszego kolegi, posła Itälä, który wykonał dobrą pracę.
Wiemy, że zawsze jest trudno ustalić budżet dla naszej instytucji.
Mam tylko jedno prawdziwe zażalenie: jest coś bardzo szczególnego w budżecie na 2008 r.
To ostatni budżet, w którym moglibyśmy zebrać razem wiele pieniędzy na inwestycje, szczególnie w politykę dotyczącą nieruchomości Parlamentu.
Mamy 32 miejsca pracy, jeśli liczyć wszystkie nasze biura w różnych stolicach.
Poza Brukselą i Strasburgiem, jesteśmy właścicielami jedynie sześciu miejsc w różnych państwach, w których pracujemy.
Wiemy, że istnieje·polityka przejęć, o której prowadzenie regularnie prosi nas Trybunał Obrachunkowy, ale nie możemy jej wprowadzić, ponieważ poseł Itälä, a rozumiem jego troskę związaną z przekazaniem informacji, że nie wydamy wszystkich pieniędzy, ponieważ chcemy pozostać poniżej poziomu 20%, powstrzymuje Parlament przed zainwestowaniem w to pieniędzy i stworzeniem portfolio nieruchomości.
Jednak albo 2008 r. albo nigdy, ponieważ w 2009 r., jak wiecie, będziemy płacić za statut posłów i nie będziemy mogli już więcej tego zrobić.
Poza tymi odstępstwami, muszę przyznać, że poseł Itälä wykonał bardzo dobrą pracę, a w szczególności jest to jeden z najbardziej zielonych budżetów, jakie widziałem, ponieważ zawiera wiele postanowień, szczególnie postanowień w sprawie redukcji emisji dwutlenku węgla, rekompensaty za szkodliwy wpływ, jaki wywieramy porzez emisje dwutlenku węgla, życzenie posiadania floty pojazdów włączywszy samochody hybrydowe, życzenie zmniejszenia liczby spotkań poprzez wprowadzenie wideokonferencji, a nawet poprzez zmniejszenie liczby podróży urzędników, którzy niekoniecznie podążają za nami do miejsc, gdzie są potrzebni.
Podsumowując więc, powinniśmy byli mieć więcej pieniędzy na inwestycje i działania w 2008 r., rok przed wyborami, ale ogólnie rzecz biorąc, to nadal jest bardzo dobre sprawozdanie z powodu wpływu na polityki, które są mi drogie.
Oto dlaczego zagłosujemy na to sprawozdanie, panie przewodniczący.
(PT) W ciągu dwóch minut, podczas których muszę przemówić, chciałbym raz jeszcze zaakcentować, że historia budżetowa samoistnie się powtarza.
Komisja Europejska zaprezentuje proponowany budżet Wspólnot, tym razem na 2008 r., Rada zaproponuje znaczące cięcia do propozycji Komisji, a Parlament pójdzie dalej z propozycją redukcji cięć w projektach Komisji i Rady.
Wszystko wydaje się być normalne, chyba że te wszystkie propozycje w perspektywie finansowej na lata 2007-2013 są niższe, niż w budżecie na 2008 r.
Jak zdarzyło się w poprzednich ramach finansowych na lata 2000-2006, maksymalny pułap budżetowy ustalony w aktualnej perspektywie finansowej nie jest odpowiedni, ponieważ budżet Wspólnot w 2007 r. wynosił o 1,6 miliona euro mniej od środków na zobowiązania i ponad 1,8 miliona euro mniej od środków na płatności, nie biorąc pod uwagę aktualnego wdrożenia.
Jest jasne, że kwoty wstawione do perspektywy finansowej na lata 2007-2013 są już naszym zdaniem niedostateczne do promowania prawdziwej ekonomicznej i społecznej spójności w rozszerzonej Unii Europejskiej składającej się z 27 państw.
W zasadzie wszystkie te propozycje do budżetu wspólnotowego na 2008 r. pozostają w sprzeczności z wymaganiami bogatych państw, które nakładają pułap maksymalny na budżet w wysokości 1% dochodu narodowego brutto, w ten sposób redukując w nim swój udział i minimalizując jego rolę dystrybucyjną.
Propozycja Parlamentu pokrywa kwestie, które poprawiają projekt zaprezentowany przez Radę, takie jak zwiększenie środków na politykę spójności, jak także my proponowaliśmy, choć powinniśmy podkreślić, że jej efektywne wdrożenie jest do dużego stopnia osłabione, jeśli chodzi o spełnienie celów neoliberalnej agendy strategii lizbońskiej, którą zdecydowanie odrzucamy.
Jednak nawet propozycja Parlamentu reprezentuje cięcie większe od 5 miliardów euro w środkach na płatności, w porównaniu z tym, co zostało uzgodnione na 2008 r. w wieloletnich ramach finansowych.
Ponieważ to jest faza procesu negocjacyjnego, mamy nadzieję, że w przeciwieństwie do tego, co się zdarzyło w przeszłości, Parlament będzie przynajmniej szukał możliwości zagwarantowania, by minimalne kwoty nakreślone w perspektywie finansowej na 2008 r. były dobrane tak dobrze, jak to możliwe.
Panie przewodniczący! W kwestii debat budżetowych bardzo dobrze znane jest prawo, które zwiemy prawem trzech "L”, ponieważ debaty nad budżetem brzmią jak recytowanie Litanii, niczym w Liturgii religijnej, która kończy się doprowadzeniem do gospodarczego Letargu.
Odnajdujemy to w budżecie na 2008 r.
Pierwsze są litanie.
Poseł Virrankoski recytuje te litanie jak robił to poseł Elles w 2006 i jak nasz kolega, poseł Garriga Polledo w 2005.
Przede wszystkim litania cięcia środków: w projekcie budżetu: Rada Ministrów dokonuje cięć środków we wstępnym projekcie budżetu.
Poseł Mulder wyjaśnił nam, że jest to całkiem normalne np. w rolnictwie.
Jednak Parlament Europejski proponuje przywrócić te środki.
Litanią jest także to, że budżet konsekwentnie pozostaje poniżej górnych pułapów w wieloletnich ramach finansowych.
Wieloletnie ramy finansowe są już bardzo ubogie w potrzebne środki, a budżet nawet jeszcze bardziej.
To jest kaskada maltuzjanizmu.
To także litania politycznych priorytetów - rok po roku wspominane są: zwalczanie ubóstwa, edukacja, szkolenia, wielofunkcjonalność rolnictwa i siódmy program ramowy w sprawie badań. Oto gdzie pojawia się liturgia.
Liturgia znajduje się pierwotnie w nomenklaturze budżetowej i istnieje też ideologia popierająca tę nomenklaturę.
Nomenklaturą jest prezentacja budżetu w formie aktywności i przygotowanie budżetu w formie aktywności.
W praktyce, wydatki są posiekane na odrębne tytuły, pola polityczne, które są związane z dyrekcjami generalnymi.
Budżet jest jak wielkie salami, rodzaj inwentarza sklepu spożywczego, problem będący, jak zauważył sprawozdawca, dzieleniem budżetu na aktywności gospodarcze, co tworzy chaos w wieloletnich ramach finansowych, które są rozbite na szersze kategorie.
Budżet ma pięć kategorii: konkurencyjność, ochrona zasobów naturalnych, wolność, UE jako partner globalny, administracja, a ramy obejmują około trzydziestu działalności politycznych, a zależność między tymi kategoriami jest trudna do ustalenia.
To wszystko zostało zrobione w imię ideologii budżetowej, ideologii wykonawstwa, konkurencyjności, efektywności, wydajności i rezultatów, a to tworzy masę·mglistych narzędzi, wskaźników wynikowych, wskaźników wykonania, kart działalności.
Ta technologia budżetowa jest zaprezentowana jako nowość, będąca strażą przednią inteligencji budżetowej, ale jest obecnie czymś dość starym, niczym z roku 1947.
To amerykańska Komisja Hoovera jako pierwsza mówiła o koncepcji wykonawstwa, relacji kosztu do zysku, wydajności, celów i rezultatów.
To właśnie to w latach 60. dało Stanom Zjednoczonym za czasów prezydenta Johnsona system planowania, programowania i budżetowania, a za czasów prezydenta Cartera dało BBZ, czyli zerową bazę budżetową - ideologię wykonawstwa budżetowego, która rozprzestrzeniła się następnie na Nową Zelandię, Zjednoczone Królestwo, Francję w 2001 ze swym organicznym prawem co do reguł finansowych, a nawet na Meksyk w 2006.
Z tego można zrozumieć, dlaczego budżetowi europejskiemu brakuje przejrzystości, a także wydajności.
Parlament Europejski nie posiada 100 osób zdolnych zrozumieć budżet europejski w podziale na aktywności, z konsekwencją za tym idącą: letargiem gospodarczym Unii Europejskiej.
Ponieważ jeśli nie będzie Galileo, jeśli nie będzie połączenia Lyon-Turyn, połączenia Genua-Barcelona, jeśli stolice nie będą połączone szybkimi liniami kolejowymi, jeśli budżet na badania nie będzie tym, czym powinien być, jeśli budżet Europy 27 państw członkowskich będzie taki sam, jak budżet Hiszpanii, jeśli budżet Europy będzie jedną dwudziestą budżetu Stanów Zjednoczonych, to jest to dokładnie efektem stosowania ideologii maltuzjańskiej.
Być może nadszedł czas, byśmy zdali sobie sprawę z tego, iż wraz ze zwykłym budżetem potrzebujemy budżetu nadzwyczajnego, aby robić pożyczki finansowane przez główną pożyczkę europejską, która pozwoliłaby na inwestycje.
(SK) Gdybyśmy mieli zbadać zależność między zaufaniem w centralnie finansowane aktywności UE, oraz wydatkami budżetowymi wyrażonymi jako udział w dochodzie narodowym brutto UE, przebieg krzywej zaufania przypominałby drogę opadającego liścia.
To jest doprawdy niepokojące.
Środki na płatności jako udział w dochodzie narodowym brutto regularnie spadają od kilku lat do około 1%.
W projekcie budżetu na 2008 r. spadły do 0,95%.
Podobne trendy są widoczne nie tylko w rozmiarze zasobów budżetowych, ale także w środkach na płatności w stosunku do maksymalnego pułapu płatności ustalonego w wieloletnich ramach finansowych.
W szczególności zaproponowane 10 miliardów euro w nieprzydzielonych środkach na płatności okazuje się być znacznym odchyleniem od celów długoterminowych ram finansowych.
Ja także jestem zdziwiony, że Rada proponuje ponad miliard euro cięć w płatnościach na programy poprawy europejskiej konkurencyjności i spójności.
Podzielam więc pogląd, że środki na płatności są niewystarczające w świetle wyzwań politycznych, naprzeciw którym staje UE.
To dlatego poprę propozycję zwiększenia środków na płatności do 0,99% dochodu narodowego brutto UE.
(DE) Panie przewodniczący, pani komisarz, panie i panowie! Chciałbym dziś odnieść się do dwóch ważnych rezerw w budżecie Komisji: jednej na politykę odnośnie do budynków, a drugą odnośnie do personelu.
Co do tej drugiej, można powiedzieć, że sprawozdanie weryfikacyjne pokazało nam, iż Komisja zatrudnia prawie 11 000 personelu we wsparciu administracyjnym i koordynacji - czyli administrowaniu administracją.
Jeśli dodacie do tego tłumaczy i pomoc biurową, powstanie obszar z największym wzrostem liczby zatrudnionych, ponieważ to daje dalszych 5 700 osób.
Uwzględniając to, że wspomnimy o "lepszej regulacji” od czasu do czasu, musimy natychmiast zacząć wymagać "lepszej organizacji”.
W tym celu potrzebujemy więcej informacji i właśnie na to potrzebna jest rezerwa.
Częścią pracy, którą Parlament dał Komisji, było porównanie z najlepszymi, porównywanie pozycji personelu z pozycjami osób pracujących w organizacjach międzynarodowych.
Komisja nie daje nam wglądu w te porównania, twierdząc, że zgodziła się na nieujawnianie danych osobowych ludzi z tych organizacji.
To całkiem wspaniałe!
Możemy tu dokonać postępu tylko, jeśli Parlament otrzyma informacje, o które prosił - dokładną informację, a nie fragmenty.
Kontrola daje nam unikatowe, pierwsze spojrzenie na strukturę personelu Komisji, za co jesteśmy wdzięczni, ale brakuje wniosków, a Komisja nie przygotowała planu działania.
Muszę zdecydowanie poprosić o przygotowanie takiego planu działania.
Nie ma też żadnych wniosków na temat polityki dotyczącej budynków w Brukseli.
W lipcowym komunikacie Komisji w sprawie budynków nie trzeba brać pod uwagę rezultatów kontroli personelu, choć ten sam komisarz jest odpowiedzialny za obie rzeczy.
Nie są państwo·tym komisarzem, co jest zasmucające i nie może dalej trwać.
Kwoty umieszczone w rezerwie przez Parlament zmuszają Komisję do połączenia tych dwóch dokumentów.
Komisja musi w tej sprawie wziąć się w końcu do roboty i wykonać tę pracę poprawnie, ponieważ moim zdaniem wyniki przeglądu personelu, który otrzymaliśmy do tej pory, nie mogą być pokazane naszym wyborcom.
(SK) Na początek chciałbym podziękować obu sprawozdawcom.
Moje podziękowania dla posła Itälä za ponad osiem miesięcy współpracy nad kwestią ogólnego projektu budżetu Unii Europejskiej na rok finansowy 2008.
W ciągu ostatnich czterech lat budżet instytucji wzrósł o prawie 18%, głównie w wyniku rozszerzenia.
W przyszłości ten budżet nie będzie rósł w tak szybkim tempie.
Jeśli chcemy, by instytucje były skuteczniejsze, powinniśmy poprawić współpracę między nimi.
Cieszę się, że nie urzeczywistnił się lęk przed ryzykiem związanym z taką współpracą.
Z jednej strony próbowaliśmy dopilnować, by wszystkie zadania, które zgodnie z oczekiwaniami obywateli instytucje mają wykonać, zostały wykonane.
Z drugiej strony, próbowaliśmy zapewnić efektywne wykorzystanie funduszy.
Podczas rozdzielania budżetu Parlamentu Europejskiego, najważniejszą dla nas sprawą jest skoncentrować się teraz i w przyszłości na naszej głównej roli i priorytecie: poprawie procesu legislacyjnego.
Sprawy niezwiązane z tym procesem powinny być zredukowane w budżecie do absolutnego minimum.
Jesteśmy na dobrej drodze, by to osiągnąć.
Panie i panowie! W marcu powiedzieliśmy, że muszą państwo·mieć lepszą informację o wszystkich zasobach i materiałach pozostających do waszej dyspozycji, abyście mogli pracować w rzetelny i efektywny sposób.
Wzywamy więc do stworzenia systemu zarządzania wiedzą, który umożliwi posłom efektywną pracę, przy wykorzystaniu wszystkich dokumentów.
Panie i panowie! Chcecie udowodnić wyborcom, że odpowiedzialnie zarządzacie ich pieniędzmi.
Jednak czasami nie mamy dostępnych dokumentów nawet w najbardziej powszechnych językach.
Są nadzwyczajne zebrania komisji, na których potrzebne są nowe zasoby.
Powinniśmy zwiększyć elastyczność w tej sferze.
Wydatki na budynki stanowią znaczącą część budżetu instytucji: powinniśmy mieć to więc w przyszłości na uwadze.
W przeszłości były przypadki, gdy europejskie instytucje kupiły lub wydzierżawiły nieruchomości po cenach powyżej wartości rynkowych.
W przyszłości chcemy, by na aspekty zakupu, dzierżawy i renowacji położona była większa uwaga.
Naszym celem jest zmniejszenie kosztów i zapewnienie elastyczności.
Chcemy uniknąć karteli i monopoli.
Naszym następnym priorytetem jest zapewnienie lepszej informacji obywatelom Unii Europejskiej.
Zadecydowaliśmy więc o wzmocnieniu tego obszaru poprzez wsparcie mediów regionalnych i lokalnych.
Panie i panowie! Chcemy dalej sprawiać, by instytucje działały efektywniej.
Sprawozdania, które otrzymujemy na temat ich działalności, muszą zawierać więcej informacji.
Te sprawozdania powinny jasno wskazywać, czy cele zostały osiągnięte, czy nie.
Cieszę się z metody stosowanej przez instytucje w celu przygotowania budżetu za pomocą współczynników inflacyjnych, jak również na podstawie tego, co jest rzeczywiście potrzebne.
Podsumowując, chcę podziękować sprawozdawcy, ponieważ zdołaliśmy w drodze wielu trudnych debat osiągnąć dobry kompromis, który doprowadzi do lepszego użytkowania pieniędzy europejskich podatników.
- (FR) Panie przewodniczący, panie i panowie! Półtorej minuty na powiedzenie, co myśli się o projekcie budżetu na 2008 r. to straszne zadanie, ale najpierw chciałabym wykorzystać czas na podziękowania dla naszych sprawozdawców, posła Virrankoskiego i posła Itälä, z którymi musieliśmy podążać naszą bardzo trudną drogą przez decyzje, które dzisiaj proponuje Komisja Budżetowa.
Oczywiście wieloletnie ramy finansowe na lata 2007-2013 wpychają nas w prostotę, która niestety nie pozwala nam dążyć ani stale, ani przede wszystkim szybko, do celów, które postawiliśmy przed Europą, do polityk, które moim zdaniem są jedynym sposobem ochrony regionów Europy, ponieważ mogą dać naszym obywatelom komfortowe życie, do którego aspirują w globalnym otoczeniu, które zmieniło się i wciąż podlega przekształceniom i ewolucji.
Zachęcam więc Parlament do poparcia inicjatyw naszej komisji, szczególnie w obliczu średniookresowych renegocjacji wieloletnich ram oraz definicji nowego mechanizmu dla własnych środków.
Co do tematu tego budżetu, chciałabym odnieść się tylko do jednego punktu, ponieważ dysponuję jedynie niewielką ilością czasu.
Jako stała sprawozdawczyni ds. funduszy strukturalnych Komisji Budżetowej zdecydowałam się zapytać członków Komisji Europejskiej, jakie były powody przeniesienia 30% kosztów administracyjnych tych funduszy do rezerwy.
Opracowanie, które niedawno przedstawiliśmy z posłem Virrankoskim w sprawie wdrożenia funduszy strukturalnych wskazuje, że Komisji zajęło dużo czasu przyjęcie narodowych ram i programów operacyjnych, więc teraz są rekordowo zalegające zobowiązania z trzech lat; przyjmując mocne stanowisko w sprawie rezerwy, chcieliśmy podnieść alarm.
Polityki regionalne, jak wsparcie dla badań i innowacji, są politykami pierwszorzędnego znaczenia dla przyszłości naszej gospodarki, a więc i dla pracy, i dla jakości życia Europejczyków.
Chcemy działać szybko, ale chcemy działać dobrze, co wyjaśnia, dlaczego poziom środków, o których poparcie prosimy Radę, jest taki wysoki.
(GA) Panie przewodniczący! Jest jeden aspekt budżetu, o którym należy wspomnieć, a są to pieniądze, które trzeba zarezerwować na wspólną politykę rolną.
WPR, jak w skrócie zwana jest wspólna polityka rolna, podlegała wielu reformom przez ostatnie 15 lat: reformy Mac Sharry'ego, Agenda 2000, oraz oddzielenie płatności od wielkości produkcji.
Chciałbym wyjaśnić jeden punkt: rządy państw członkowskich nie mogłyby zgodzić się na żadne zmiany w płatnościach, które mają być dokonane w ramach WPR dla rolników w Europie w latach 2007-2013.
Rzeczywiście w moim kraju, Irlandii, zostały opracowane wiążące ustalenia finansowe dla rolników w ramach polityki rolnej, która ma być prowadzona w latach 2007-2013.
Wiemy, że polityka rolna ma być tematem oceny funkcjonowania, ale nie generalnego przeglądu.
A ocena nie obejmie ustaleń finansowych, które przywódcy UE opracowali dla rolników w Irlandii i Europie aż do 2013 r.
Mam nadzieję, że to zostanie zrozumiane i że nic nie zostanie pominięte, że nie będzie prób zniekształcenia, ponieważ dla rolników w całej Europie jest wybitnie ważne, by wszystko było w porządku.
(DA) Panie przewodniczący! Nasza grupa głosuje naturalnie za propozycją poprawki dotyczącej przeznaczenia nawet większych kwot pieniędzy dla Palestyny.
Jednak musimy podkreślić fakt, że zarówno Rada jak i Komisja powinny dopilnować, byśmy nie skończyli w sytuacji, w której będziemy wrzucać pieniądze do bezdennej dziury.
To jest przypadek przytrafiający się większości akcji pomocowych, które są aktualnie w toku, oraz który zaprzecza zasadom pomocowym UE, gdzie beneficjentowi trzeba umożliwić rozwijanie zrównoważonej gospodarki.
Jednak to jest niemożliwe, ponieważ Izrael dławi palestyńskie społeczeństwo i gospodarkę, nie tylko w Strefie Gazy.
Delegacja z Komisji Rozwoju doświadczyła tego podczas wizyty na Zachodnim Brzegu oraz w Strefie Gazy we wrześniu.
Pieniądze UE bezustannie płyną, nie obarczając Izraela żadną odpowiedzialnością.
Otrzymaliśmy z Waszyngtonu relację z dialogu, w którym jeden z konsultantów Białego Domu do spraw Bliskiego Wschodu był zapytany o rolę UE.
Odpowiedział: "UE?
My każemy, Europa płaci!”To prawda!
My nadal wydajemy, a Izraelowi po prostu pozwala się niszczyć wszystko, co zbudowaliśmy.
Komisja i Rada muszą teraz zacząć wymagać od Izreaela.
Musi zostać zniesiona blokada Gazy, aby umożliwić obustronny ruch towarom i ludziom.
Gaza jest teraz faktycznie jednym wielkim więzieniem na otwartym powietrzu.
Także bariery na Zachodnim Brzegu muszą zostać zlikwidowane.
To nie tylko nasza delegacja tak mówi; przesłanie z Banku Światowego oraz z naszego własnego ECHO było równie jasne.
Jeśli nie ma nadziei na poprawę, ani żadnego światła na końcu tunelu, to znaczy, że nadużywamy pieniędzy podatników UE, a to musi się natychmiast skończyć!
(EL) Panie przewodniczący! Budżet UE jest główną drogą do realizacji priorytetów politycznych.
Polityka budżetowa zdaje się mieć trzy cele: konkurencyjność biznesowa, antyterroryzm i interwencje w krajach trzecich.
Wydatki są wykorzystywane na to, by realizować te trzy cele, ale zainteresowania i zmartwienia mas są całkowicie inne.
One odnoszą się do przyszłych miejsc pracy, dochodów, emerytur i szkół państwowych oraz szkolnictwa wyższego.
Zapytajmy się sami o priorytety polityczne ustanowione przez budżet: czy one naprawdę poprawiają życie obywateli?
Czy UE jako gracz globalny uczciwie wypełnia swoje zobowiązania?
Jak przeznaczenie mniej więcej 741 milionów euro na promocję wolności, bezpieczeństwa i sprawiedliwości poprawia życie obywateli Europy?
Ostatni dokument konsultacyjny Komisji w sprawie reformy budżetowej informuje, że dzisiaj, a szczególnie w przyszłości budżet powinien intensyfikować konkurencję o surowce naturalne i rynki, przenosić równowagę sił gospodarczych i liberalizować ogromne nowe rynki, które stwarzają nowe szanse dla Europejczyków.
Jednak to jest właśnie to, co prowadzi ludzi z Europy na manowce.
Na początek, zamiast budżetów państw członkowskich nastawionych na sprawiedliwość społeczną, potęgują one walkę o kontrolę nad rynkami bez względu na środki.
Po drugie, to podburza opinię publiczną państw trzecich przeciwko Europie.
Panie Przewodniczący! Jesteśmy wciąż na początku nowej perspektywy finansowej, dlatego ostrożnie programujemy wydatki na rok 2008.
Jest to już zarazem czwarty roczny budżet tej kadencji Parlamentu, zatem mamy zebrane dostateczne doświadczenia, co do procedury budżetowej, specyficznych reguł gry pomiędzy Parlamentem, Komisją i Radą.
Zapewne dlatego rekordowa liczba poprawek została przegłosowana płynnie w Komisji Budżetowej pod sprawnym kierownictwem Reimera Böge w duchu konsensusu, co na pewno ułatwi blokowe głosowania w czwartek i na pewno wyposaży nas w większą siłę negocjacyjną przy kształtowaniu projektu budżetu na rok 2008.
Priorytety na rok 2008 zostały po wielokroć nazwane, po wielokroć wymieniono sfinansowanie programu Galileo jako kłopot.
Ja zatem z przyjemnością zwrócę uwagę na to, iż po raz pierwszy region Morza Bałtyckiego w tym projekcie budżetu został zauważony nie na zasadzie deklaracji, ale w sensie finansowym, czyli realnym.
Być może dlatego, że zarówno pani Komisarz, jak i dwaj sprawozdawcy i szef Komisji Budżetowej są mieszkańcami tego regionu.
To dobrze, że Unia Europejska podejmuje globalne zobowiązania, ale im większa jest Unia Europejska tym większa odpowiedzialność za nasz własny kontynent w tym również za region Morza Bałtyckiego, czyli wewnętrznego morza w tej chwili Unii Europejskiej, a wszyscy wiedzą w jak złym jest ono stanie.
Stąd dobrze, że znaleźliśmy w postaci projektów pilotażowych i akcji przygotowawczych instrument finansowy by zwiększyć finansowanie rozwoju regionalnego, bezpieczeństwa żeglugi, ułatwień na przejściach granicznych, a przede wszystkim ochrony środowiska.
Mam nadzieję, że te priorytety obronią się w surowym zwierciadle Komisji Europejskiej, tak jak i cała nasza strategia budżetowa.
(MT) Panie przewodniczący! Zacznę od powiedzenia, że zgadzam się z tym, co powiedział poseł Itälä w sprawie procedury budżetowej i że nikt nie jest przygotowany, by być kimś, kto automatycznie wszystko zatwierdzi.
Sugeruję więc, byśmy przedyskutowali ten temat tak szybko jak to możliwe, aby stawić czoła trudnościom i różnicom, które pojawiają się i wydają się efektywnie istnieć.
Z innej strony, z przyjemnością przyjmujemy zwiększenie budżetu Frontexu o 30 milionów EUR.
Realistycznie patrząc, spodziewamy się poprawy w strukturze Agencji, lepszej koordynacji i bardziej zdeterminowanych działań.
Parlament dał jasny i konkretny sygnał, że teraz od Frontexu i państw członkowskich zależy eliminacja nieefektywności, niedotrzymywanych obietnic i opóźnień, które nas dotknęły w ostatnich latach.
Inny punkt, do którego chciałbym się odnieść, związany jest ze sprawozdaniami i badaniami przeprowadzanymi lub zlecanymi przez różne instytucje, włączywszy Komisję.
Istnieje potrzeba posiadania wspólnej bazy danych sprawozdań i badań, aby uniknąć dublowania pracy, aby zredukować marnotrawstwo, a jednocześnie sprawić, by informacja była bardziej dostępna.
Dodatkowo, powinno istnieć·coroczne sprawozdanie, które pokazuje spis tych badań i sprawozdań, kto wygrał kontrakty, ile one kosztują i, jeśli możliwe, jaki został z nich zrobiony użytek.
Powinniśmy także sprawdzić wpływ i wartość dodaną sprawozdań przedstawianych przez Radę Gospodarczo-Społeczną oraz Komitet Regionów, szczególnie w świetle sprawozdań, które są zbyt techniczne, lub sprawozdań, które już zostały przedstawione przez Komisję lub Parlament.
Jeśli chodzi o zakup nieruchomości, chciałbym przypomnieć państwu, że w 2006 roku zgodzono się, że jeszcze raz sprawdzimy politykę dotyczącą zakupu i dzierżawy budynków wykorzystywanych przez instytucje, włączywszy biura informacyjne.
Odnoszę wrażenie, że w ciągu lat instytucje z wielu powodów zakupiły i wydzierżawiły budynki za ceny, które okazują się wyższe, niż cena rynkowa.
Bez kwestionowania zasług polityki zakupu budynków, nadal ma sens instytucjonalne sprawdzenie, jak możemy poprawić warunki, na jakich kupujemy i dzierżawimy nieruchomości, oraz by przybliżyć ceny biur do cen rynkowych, a w ten sposób uniknąć sytuacji karteli i monopoli.
Wreszcie, chciałbym pogratulować fińskiemu duetowi za użyteczną pracę i sposób, w jaki przeprowadzono negocjacje.
(HU) Panie przewodniczący! Przede wszystkim chciałbym pogratulować sprawozdawcy, posłowi Virrankoskiemu, który wykonał doskonałą pracę.
Chciałbym jednak podkreślić, że jeśli Unia Europejska chce być graczem globalnym, to jest niedorzeczne, że chce wydać mniej pieniędzy na politykę zagraniczną, niż na wydatki administracyjne.
Po drugie, nieakceptowalne jest także to, że wydatki w pozycji rozszerzenia UE, postrzegane za priorytet, także powinny być niższe w wyrażeniu nominalnym w stosunku do 2007 r., a trzecią nieakceptowalną sprawą jest to, by wydatki na sprawy zagraniczne wzrastały w mniejszym stopniu - o około 1,5% - niż wydatki ogólne, których wzrost jest ustalony na 2%.
To oznacza, że Unia Europejska nie zapewniła wystarczających środków dostępnych do wykonania zadań, które ustanowiła; nie zapewniła też wystarczających funduszy na implementację priorytetów polityki zagranicznej.
Nie przeznaczono wystarczających·środków na misję do Kosowa, ani na zapewnienie wsparcia dla Palestyńczyków; obawiam się, że budżet będzie musiał być znowu kilka razy zmieniony w przyszłym roku, ponieważ nie zabezpieczono się na takie wypadki.
Nierównowaga między wschodnimi i południowymi komponentami polityki sąsiedztwa europejskiego była powtarzającym się problemem przez wiele lat.
Państwa na południu dostały trzykrotnie tyle pieniędzy w przeliczeniu na mieszkańca, co państwa na wschodzie, a to jest nieakceptowalne.
Na koniec, myślę, że ważne jest, by rozwiązać kwestię współpracy między Parlamentem Europejskim a Radą, odnośnie do Wspólnej Polityki Zagranicznej i Bezpieczeństwa (WPZiB).
Jak dotąd nie było porozumienia ex ante lub dialogu politycznego, a do momentu, gdy się to stanie, zgadzam się z przeznaczeniem 40 milionów euro na rezerwę dla WPZiB.
Dziękuję bardzo.
Panie i Panowie! Mamy dziś zdecydować między innymi o przyznaniu pierwszej transzy wsparcia finansowego dla Europejskiego Instytutu Technologicznego.
To szczególnie ważna i oczekiwana decyzja przez Wrocław, który stara się o zlokalizowanie tej instytucji u siebie.
Stało się bardzo źle, że nie zdołaliśmy powołać tej instytucji przed zakończeniem negocjacji o perspektywie budżetowej, to bardzo utrudnia jej rozruch.
Dziś mamy szansę, by nadrobić to opóźnienie i przekazać około 3 mln euro na rozpoczęcie działań instytutu.
Jego pełne finansowanie w latach 2010-2011 może być zapewnione tylko przez przegląd perspektywy budżetowej.
Zapewniam, że te pieniądze okażą się dobrą inwestycją.
Świadczy o tym znana mi gotowość i entuzjazm dolnośląskiego samorządu, przedsiębiorców i świata nauki by włączyć się w ten projekt.
Dlatego proszę o przyjęcie tych poprawek.
(FI) Panie przewodniczący, panie i panowie! Moje podziękowania dla sprawozdawców, posła Itälä i posła Virrankoskiego, za ich doskonałą pracę.
Jestem zadowolona, że Komisja Budżetowa zaakceptowała dwa projekty pilotażowe związane z ochroną Morza Bałtyckiego.
Mam nadzieję, że sesja plenarna także udzieli im wsparcia.
Nadszedł czas, byśmy zwracali większą uwagę na Bałtyk.
Od rozszerzenia w 2004 roku jest on wewnętrznym morzem UE, ale jednocześnie jest to jedno z najbardziej chorych i zanieczyszczonych mórz świata, co przynosi wstyd UE.
Jeden z tych projektów pilotażowych ma na celu redukcję ilości odpadów niebezpiecznych, które wpadają do Morza Bałtyckiego, oraz korektę deficytu tlenu w głębinach morza.
Inny jest związany z obniżaniem emisji dwutlenku siarki z żeglugi poprzez handel emisjami.
Jeśli ten eksperyment da dobre rezultaty, handel emisjami dwutlenku siarki może stać się realnym sposobem zmniejszenia emisji dwutlenku siarki we wszystkich morskich obszarach UE, co oczyściłoby powietrze, którym wszyscy będziemy w przyszłości oddychać w całej Europie.
Mam więc też nadzieję, że sesja plenarna poprze te inicjatywy.
Panie przewodniczący! Tak jak inni, chciałbym pogratulować sprawozdawcom.
Jednak w moich uwagach, zamiast trzech "L” użytych przez posła Martineza, którymi były jeśli dobrze pamiętam "litania”, "liturgia” i "letarg”, użyłbym raczej trzech "I”, czyli "implementacji”, "inicjacji” i "imaginacji”.
Po pierwsze, chciałbym podziękować sprawozdawcom, szczególnie posłowi Virrankoskiemu, za zawarcie kilku paragrafów o monitorowaniu budżetu.
Wyjątkowo ważne jest, byśmy myśleli o kwestii wartości pieniądza.
Nawet jeśli ten szczególny termin nie będzie uwzględniony w rezolucji, bez wątpienia w sercu każdego leży to, byśmy byli zdolni do uzasadniania, wraz z naszymi wyspecjalizowanymi komisjami, kwot pieniędzy, które aktualnie wydajemy, nie tylko w bieżącym okresie, ale także stojąc przed faktem posiadania narodowych deklaracji zarządzania, które jak się wydaje, wiele państw członkowskich nadal niechętnie chce zebrać razem.
Po drugie, chciałbym podziękować obu sprawozdawcom i pani komisarz za wdrożenie tych projektów pilotażowych i projektów przygotowawczych, które w były zawarte w moim własnym budżecie na 2007 r.
Jest ich całkiem sporo i miło jest mieć pewną kontynuację przechodząc do 2008 r., szczególnie nawiązując do pilotażowych sieci informacyjnych, ale także do projektów z UE, Chinami i Indiami.
To prowadzi mnie do mojego ostatniego punktu, który jest kwestią wyobraźni.
Einstein powiedział, że wyobraźnia jest ważniejsza od wiedzy.
Widzieliśmy w tej debacie, że wielu kolegów - poseł Mantovani, poseł Guy-Quint i inni - oraz ja, zawsze ubolewamy nad faktem, że mamy zbyt mało pieniędzy w czwartej kategorii, działaniach zewnętrznych.
Dokładnie wiemy, że jest ich zbyt mało, więc złożyłbym na tym etapie szczególną ofertę, jako że skłaniamy się ku rewizji budżetu, że może powinniśmy teraz użyć nieco wyobraźni, by zobaczyć, jak Unia Europejska będzie wzywana w przyszłości do zmierzenia się z wyzwaniami globalnymi przyszłości i do odgrywania swej roli w pomocy globalnej i funkcjonowaniu światowej gospodarki, a potem upewnić się, że posiadamy środki, by móc wdrożyć to, czego chcemy podjąć się w ramach naszych polityk.
- (ES) Panie przewodniczący! Z budżetem, który stanowi 0,99% PKB Unii nie możemy mieć solidnej pozycji politycznej.
Jeśli chodzi o kategorię 1a, konkurencyjność dla wzrostu i zatrudnienia, powinno być podkreślone, że po raz pierwszy kwoty dotyczące tych polityk stanowią większość wstępnego projektu budżetu.
Jednak cięcia Rady dotyczą tych kategorii związanych ze strategią lizbońską, które powinny być rdzeniem polityk Unii.
Chciałbym wspomnieć o finansowaniu Galileo i Europejskiego Instytutu Technologii, które są priorytetowymi projektami dla naszej konkurencyjności i wiarygodności.
Perspektywa finansowa na lata 2007-2013 jest niewystarczająca do sfinansowania projektów o tak strategicznej wadze.
Inny punkt dotyczy Agencji Frontex, która odgrywa znaczącą rolę, zarówno z humanitarnego, jak i politycznego punktu widzenia.
Rada Europejska w czerwcu wielokrotnie powtarzała o potrzebie wzmocnienia Frontexu, aby zwiększyć zdolność Unii do zarządzania swoimi granicami zewnętrznymi.
To także jeden z priorytetów, który był kilka razy wymieniony przez Parlament podczas kilku okazji.
Dowodem tego jest zaproponowany wzrost środków na zobowiązania o 30 milionów euro na koszty operacyjne Agencji, co oznacza przyrost o 127% w stosunku do wstępnego projektu budżetu.
Przydział środków do kategorii 4 jest wyraźnie niewystarczający do osiągnięcia naszych celów i spełnienia obietnic jako gracza globalnego, a w szczególności, jak już było tu powiedziane, odnośnie do operacji w Kosowie i Palestynie.
Na koniec chciałbym powiedzieć, że potwierdzenie uczestnictwa Unii w EXPO Saragossa 2008 - Woda i Zrównoważony Rozwój - jest dobrą decyzją i dobrą szansą do przybliżenia polityk europejskich obywatelom Europy, co musimy·uczynić.
(FI) Panie przewodniczący, pani komisarz! Ja także chciałbym zacząć od podziękowań dla sprawozdawcy Kyösti Virrankoskiego za jego doskonałe przygotowanie budżetu.
Wysłuchał różnych zainteresowanych stron i wziął pod uwagę także propozycje Komisji Rozwoju Regionalnego.
Sprawozdawca Itälä także wykonał bardzo dobrą pracę.
Ważne, by środki na rozwój regionalny pozostały na odpowiednim poziomie.
Jednocześnie musimy zapewnić uproszczenie i rozjaśnienie praktycznej strony polityki regionalnej oraz administracji, zarówno w Unii, jak i w państwach członkowskich, aby wszystkie środki zarezerwowane dla rozwoju regionalnego mogły zostać wydane w efektywniejszy i mądrzejszy sposób w państwach członkowskich, w celu redukcji różnic regionalnych i w celu wprowadzenia strategii lizbońskiej.
Biurokracja, która jest zmorą Unii, także zakłóca wdrożenie polityki regionalnej.
Pierwszy rok nowego okresu programowania jest prawie zakończony, a większość programów nadal nie jest zatwierdzona.
To poważny problem, jak powiedział sprawozdawca.
Ponieważ Komisja i państwa członkowskie guzdrają się, projekty rozpoczęły się bardzo powoli i pierwszy rok okresu programowania będzie problematycznym rokiem poważnej luki.
Komisja powinna zatwierdzić resztę programów bez opóźnienia, aby środki zarezerwowane w budżecie mogły być wydane efektywnie i owocnie, i aby nowe programy były poprawnie poddane realizacji.
(MT) Dziękuję, panie przewodniczący! Dziękuję wam także, panie pośle Virrankoski i panie pośle Itälä!
Tym budżetem Parlament podwoi budżet Agencji Frontex do prawie 70 milionów EUR.
To jest miara, która mówi sama za siebie, ponieważ teraz priorytet, który Parlament nadaje Frontexowi, jest jasny dla wszystkich.
Wzrost o 30 milionów euro został umieszczony w budżecie operacyjnym Frontexu w celu zwiększenia jego misji w tych obszarach, które są najciężej dotknięte napływem imigrantów.
Jednocześnie, panie przewodniczący, ulokowaliśmy 30% budżetu administracyjnego Frontexu w rezerwie, ponieważ chcemy, by Agencja była w swej pracy bardziej efektywna.
Są trzy warunki dla usunięcia tej rezerwy: po pierwsze chcemy, by dyrektor Frontexu ustanowił regularne kontakty z nami, by wzmocnić kontrolę Parlamentu nad Agencją.
Po drugie, chcemy dokładnych informacji na temat programów roboczych Frontexu na nadchodzący rok, a ponieważ komisarz Frattini, wiceprezydent Komisji Europejskiej, sam obwieścił, że od następnego roku misja Frontexu w regionie śródziemnomorskim będzie stała, oczekujemy od Agencji ulokowania znacznie więcej, niż 10 milionów EUR, które pierwotnie zaplanowała na dotychczasowe misje na granicach morskich.
Po trzecie, chcemy zaktualizowanej i realnej listy środków, statków, samolotów, helikopterów, które państwa członkowskie są gotowe postawić do dyspozycji misji Frontexu.
Nie chcemy fikcyjnej listy, jaką mieliśmy w tym roku, w której państwa członkowskie przypuszczalnie zgodziły się zapewnić Frontexowi około 21 samolotów, 27 helikopterów i 117 łodzi, ale w praktyce, kiedy misje miały zostać przeprowadzone, państwa członkowskie bezwstydnie zignorowały swoje własne obietnice.
Zatem oczekujemy, by Frontex pracował według właściwego schematu, na którym można polegać zanim uwolnimy rezerwę.
Dziękuję.
(SV) Panie przewodniczący, sprawozdawcy, panie i panowie! Wielu teraz się zastanawia, dlaczego Parlament zamierza zrewidować długoterminowy budżet.
Czy naprawdę nie jesteśmy w stanie sprostać takim nowym potrzebom, jak Galileo, Europejski Instytut Technologii, czyli EIT, działania UE w Kosowie i Palestynie, a jednocześnie dokonać cięć budżetowych?
Problem polega na tym, że górne pułapy budżetowe dotyczą całego budżetu, ale oczywiście dotyczą także każdej pojedynczej kategorii budżetowej.
Aby uniknąć na przykład tego, że Galileo powoduje cięcia w innych programach badawczych, składamy prośbę o coś, co zwiemy małą rewizją.
Ale zauważcie, że mieści się to w ramach ogólnych pułapów.
Wolelibyśmy obciąć nadwyżki w budżecie rolnym, to właśnie jest ważne.
Jeśli chodzi o Palestynę i koszty prac UE w Kosowie, chcemy użyć "instrumentu elastyczności”.
W innym razie musimy zabrać pieniądze z Afryki lub Ameryki Łacińskiej, a to byłoby nierozsądne.
Sztywny model budżetu UE potrzebuje zmiany.
Ale chciałbym być dobrze zrozumiany, nie chcę wychodzić poza ogólne ramy, a jedynie osiągnąć większą elastyczność w obrębie ram, aby podołać nowym potrzebom.
Jak w innym przypadku będziemy w przyszłości podejmować się tego, co na przykład jest potrzebne w polityce klimatycznej i energetycznej?
Dodatkowo chcę wspomnieć tylko dwie rzeczy.
Po pierwsze, debata nad Traktatem pokazuje wagę zwiększonych środków i długoterminowej perspektywy w wysiłkach UE, jeśli chodzi o komunikację, dialog i rozwój demokracji.
Próbowalem wtedy dokonać kilku korekt w podziale kwot poczynionych w tym obszarze przez Komisję Budżetową.
Mam nadzieję, że teraz wszyscy zgadzamy się na agresywniejsze inwestowanie.
Po drugie, chcę wspomnieć o projekcie pilotażowym, który sam zainicjowałem.
Związany jest on ze wsparciem rekonstrukcji instytucji kulturalnych i religijnych oraz pomników w regionach dotkniętych konfliktem.
Propozycja dotyczy przede wszystkim Bałkanów, ale w długim okresie powinno być też możliwe, by zdobyte tam doświadczenie wykorzystać w innych regionach, gdzie zniszczone muzea i kościoły oraz meczety mogą być przyczyną konfliktu, który UE może pomóc usunąć.
Takimi regionami mogłyby być na przykład Palestyna, Afganistan, Irak, a być może nawet Tybet.
W tej kwestii apeluję do posłów o zrozumienie i poparcie.
Dziękuję.
(FI) Panie przewodniczący! Przede wszystkim chciałbym podziękować sprawozdawcom, posłowi Virrankoskiemu i posłowi Itälä.
Znam obu panów i wiem też, że są oni zwolennikami otwartości i przejrzystości, oraz że są skłonni ustrukturyzować gospodarkę Unii Europejskiej na zrównoważonych podstawach, w jedyny odpowiedni sposób.
Dobrze jest trzymać na wydatkach ciężką dłoń i uznać potrzebę zdrowego rozsądku.
Chciałbym krótko skupić uwagę na kilku kwestiach, z których pierwszą są badania i innowacje.
Choć wiem, że leży to głównie w rękach państw członkowskich, tak czy inaczej Unia Europejska musi pamiętać na przykład o swoich własnych zobowiązaniach, o strategii lizbońskiej, musi się ich trzymać, abyśmy mogli przekazać pieniądze z budżetu na badania i innowacje, tworząc nową wartość dodaną dla Europy.
Cieszę się, że położono taki nacisk na kwestię Morza Bałtyckiego.
Myślę, że temat stał się tak ważny z uwagi na sprawozdawców.
Dobrze jest zdawać sobie sprawę z tego, w jakim stanie jest Bałtyk, a te dwa projekty pilotażowe są dobrym tego początkiem.
To prawda, że trzeba nam znacznie więcej wkładu, ale jest to teraz dobre miejsce, by zacząć.
Po trzecie, ważne jest, by podczas projektowania budżetu pamiętać o zasadach zrównoważonego rozwoju i wartościach Unii.
To musi być sposób na działanie na przykład wtedy, gdy wysyłamy pieniądze do krajów trzecich i jesteśmy zaangażowani w różne projekty, jak w Autonomii Palestyńskiej.
Musimy dopilnować, by środki były prawidłowo wykorzystywane i by nie skutkowały pracą, która kłóci się z demokracją, prawami człowieka i wolnością wypowiedzi, czyli wartościami Unii.
Sposób, w jaki wydatkowane są pieniądze oraz wartości Unii muszą zawsze iść ramię w ramię.
(RO) Na początku roku planowaliśmy wspólnie z Radą negocjować pragmatyczny i efektywny budżet rezultatów, który zrealizowałby polityki potrzebne teraz w Unii Europejskiej.
Poprzez nasze poprawki w Komisji Budżetowej, dokonaliśmy kilku cięć w programach wykorzystujących pieniądze podatników bez tworzenia realnej wartości dodanej.
Cięcia w rolnictwie, wynoszące 553 000 000 euro, czyli 77% wszystkich cięć, pokazują inny wyraźny plan Rady, mający na celu stopniową eliminację tej polityki, na której opiera się cała struktura gospodarek nowych państw członkowskich.
Cieszę się, że w Komisji Budżetowej zdołaliśmy ponownie ustalić poziom funduszy przeznaczonych na rolnictwo.
Mam także nadzieję, że programy operacyjne oraz program rozwoju obszarów wiejskich będą zatwierdzone przez Komisję Europejską tak szybko, jak to możliwe.
Poza tymi aspektami, chciałabym powiedzieć o wadze budżetu dla polityki dotyczącej młodzieży Unii Europejskiej.
Budżet, który zaproponowaliśmy, opiera się na 9-procentowym wzroście finansów na programy uczenia się przez całe życie, osiągając łączną kwotę 900 000 000 euro.
Te programy przyczyniły się do rozwinięcia idei europejskiej bardziej, niż cokolwiek innego.
90% młodzieży identyfikuje Unię Europejską z możliwością podróżowania, studiowania i pracy gdziekolwiek w Europie.
Dla tej młodzieży musimy zrobić więcej.
Jednym z problemów, naprzeciw któremu ta młodzież staje, jest niewielka liczba stypendiów europejskich, szczególnie jeśli chodzi o program Erasmus.
W bieżącym budżecie zwiększyliśmy wypłaty o 100 000 000 euro ze względu na rozszerzenie Unii Europejskiej o Rumunię i Bułgarię.
Niemniej, musimy zagwarantować, by większa część tych pieniędzy docierała do każdego studenta.
Erasmus nie powinien być dodatkowym dochodem dla młodych studentów, ale przeciwnie, głównym wsparciem dla tych z niskimi możliwościami finansowymi.
Na koniec chciałabym przypomnieć Komisji o zobowiązaniach podjętych w rozmowach trójstronnych·odbywających się w lipcu, chodzi mianowicie o zagwarantowanie odpowiedniej liczby miejsc pracy dla nowych państw członkowskich.
Obecnie bardzo niewielu Rumunów lub Bułgarów pracuje na stanowiskach managerskich, a z kolei bardzo wielu z nich pracuje na kontraktach czasowych.
Dodatkowe fundusze, które zapewniliśmy dla Biura Rekrutacyjnego Unii Europejskiej, powinny zostać efektywnie wykorzystane dla zatrudnienia stałego personelu z nowych państw członkowskich w najszybszym możliwym terminie.
(BG) Uczestniczenie w przyjęciu budżetu na 2008 r. jako pełnoprawny członek jest wyzwaniem dla przedstawicieli z Bułgarii, jednego z najmłodszych państw członkowskich UE.
Stało się to możliwe dzięki polityce rozszerzenia prowadzonej przez Unię Europejską i wspartej także przez jej politykę budżetową.
Popieram sprawozdanie i gratuluję sprawozdawcom oraz koordynatorom porozumienia, które osiągnęli jeśli chodzi o budżet i jego zmiany.
Projekt budżetu na 2008 r., w części poświęconej zrównoważonemu wzrostowi, umożliwia nawet najmłodszym państwom członkowskim UE osiągnięcie celów stawianych im w związku z ich członkostwem.
Programy operacyjne w ramach funduszy strukturalnych gwarantują wysoką jakość i kwalifikacje zasobów ludzkich, konkurencyjność, poprawę infrastruktury, wzmocnienie potencjału administracyjnego w transporcie, ochronę środowiska, itd.
Niestety dostępnych środków jest mniej, niż potrzeba.
Chcę wyrazić moje poparcie także dla strategicznego wzrostu płatności na fundusze strukturalne, Fundusz Społeczny i Fundusz Spójności, ponieważ im umożliwi to rozprzestrzenić programy operacyjne i ich możliwości.
Popieram także 30-procentową rezerwę na pozycję wydatków administracyjnych, ponieważ wierzę, że to jest sposób na zagwarantowanie efektywności wydatków i ich kontroli.
Projekt budżetu na 2008 r. zwraca uwagę także na nowe regiony, które dołączyły do UE.
W regionie czarnomorskim są to Bułgaria i Rumunia, które są także granicami Unii Europejskiej.
Polityka UE oraz rządów narodowych jest ukierunkowana na przekształcenie regionu w obszar bezpieczeństwa, stabilności i dobrego sąsiedztwa.
Region potrzebuje poprawy infrastruktury, większych inwestycji i odpowiednich narzędzi do ochrony środowiska z powodu wysokiej industralizacji i transformacji w strefy tranzytowe dla surowców mineralnych w sektorze energetycznym.
Unia Europejska ze swoją polityką i finansowaniem powinna zagwarantować zarówno bezpieczeństwo dla środowiska i stabilność oraz pewność dostaw energii do Europy.
Monitoring Morza Czarnego i program ramowy dla rozwoju Morza Czarnego jest projektem pilotażowym, którego poparcia przez Parlament Europejski jestem pewna; to dobry krok w stronę prawidłowego rozwoju regionu czarnomorskiego i w stronę integracji obywateli regionu czarnomorskiego w politykę członkostwa w UE.
(LT) Chciałabym powiedzieć o wpływie budżetu EU na dobrobyt zwykłych obywateli Europy.Niektórzy z nich przyszli na naszą dzisiejszą debatę.
Bardzo często słyszymy, że Unia Europejska musi rozwinąć się w najbardziej konkurencyjną gospodarkę świata, a budżet może to ułatwić.
Jednak powinien zostać on zrestrukturyzowany, aby być wydajniejszym i powinien wspierać badania i innowacje.
Niestety, w rzeczywistości okazuje się, że Komisja Europejska nawet nie ma definicji tego, co składa się na badania naukowe.
Różne projekty mają ustalone różne poziomy wydatków do sfinansowania zgodnie z programem badań i innowacji.
Stale rozmawiamy o Europie i jej wpływie na świat.
Niedawno rozszerzona Unia Europejska w sile 27 państw jest w stanie dokonywać zmian na skalę światową.
Budżet pozwala na znaczące finansowanie pomocy dla krajów trzecich.
Jednak zgodnie z badaniami wykonanymi przez Trybunał Obrachunkowy, fundusze bardzo często są wykorzystywane nieefektywnie.
Powodem tego jest to, że większość państw, którym udzielamy pomocy, znajduje się we władzy niedemokratycznych reżimów.
Łamane są prawa człowieka a programy pomocowe pomagają raczej wzbogacić się garstce ludzi, niż poprawić dobrobyt zwykłych obywateli.
Dlatego więc chciałabym zachęcić was, panie i panowie, do dopilnowania, byśmy trzymali się warunków zdefiniowanych w naszych dokumentach, w szczególności, by programy pomocowe zostały uruchomione w zgodzie z promowaniem demokracji i praw człowieka.
(DE) Panie przewodniczący, pani komisarz, panie i panowie! Przede wszystkim dziękuję całemu zespołowi budżetowemu za wspaniałą pracę.
Proszę o pozwolenie mi na kilka uwag z punktu widzenia Komisji Rozwoju Regionalnego.
W swych szacunkach Komisja oceniła potrzebę finansowania i w zgodzie z wartościami progowymi porozumienia międzyinstytucjonalnego oraz warunkami perspektywy finansowej, wzięła pod uwagę prawdopodobne zastosowania w bieżącym okresie.
A zatem, z logicznego punktu widzenia, zobowiązania w ramach funduszy strukturalnych na 2008 r. wzrosną o 0,9%, a płatności o 3,2%, podczas gdy pieniądze na Fundusz Spójności wzrosną o 14,4% na zobowiązania i o 36% na płatności.
Ponieważ Komisja jest w rzeczywistości jedyną instytucją, która ma nieograniczony dostęp do wymaganych informacji w związku z ogólnymi wymaganiami finansowymi, nasza komisja wzorowała się na propozycjach Komisji, a także jednogłośnie i natychmiastowo skorygowała nieusprawiedliwione poprawki podjęte przez Radę w jej projekcie budżetu.
Poza naszymi poprawkami, uprościliśmy także administrację i efektywniej spożytkowaliśmy fundusze, szczególnie wbrew podstawom celów lizbońskich i göteborskich.
Skoncentrowaliśmy się na unikalnym statusie małych i średnich przedsiębiorstw oraz na tradycyjnej małej działalności biznesowej, jak badania i rozwój.
Co nie mniej ważne, uważaliśmy za istotne, by szczególnie wspomnieć o inicjatywach JEREMIE oraz JESSICA, spośród wielu kluczowych zagadnień w polityce regionalnej.
Popieramy także Komisję w stawianiu czoła przyszłym wyzwaniom demograficznym w Europie, szczególnie, że w niektórych regionach, a nawet w całych państwach członkowskich, starzejąca się z powodu spadającej stopy urodzeń populacja stała się głównym problemem.
Należy promować wartości rodzinne, na przykład pomagając młodym kobietom połączyć obowiązki rodzinne z karierą zawodową.
To jest polityka patrząca w przyszłość, która musi być też odzwierciedlona w kluczowych obszarach polityki regionalnej.
(NL) Panie przewodniczący! Europa jest zakorzeniona w solidarności: tego właśnie chcemy.
Budżet na 2008 r. zawiera kilka nowych elementów, które dalej tego dowodzą.
Potrzebny jest też nowocześniejszy budżet, jednak taki, który odzwierciedla gospodarkę opartą na wiedzy - i zakorzenioną w solidarności.
Z inicjatywy Grupy Socjalistycznej w Parlamencie Europejskim ma zostać zapewniona większa pomoc finansowa dla Palestyny i Kosowa.
To jest zasadnicze, aczkolwiek złożone.
Są także inne tematy, w których Europa musi okazać solidarność.
Potrzebne jest wsparcie dla Światowego Funduszu Zdrowia i dla mojej inicjatywy, by wzmocnić zdrowie seksualne i reprodukcyjne oraz prawa w krajach biednych, a przykładami mogą być obniżenie śmiertelności w połogu oraz prawo do aborcji.
To wspiera emancypację kobiet, w ten sposób wspomagając rozwój krajów ubogich.
Solidarność także jest istotna, jeśli chodzi o reorganizację budżetu UE.
Najlepszym sposobem na zrobienie tego jest oczywiście zredukowanie dopłat do rolnictwa, gdyż teraz wyraźnie widać, że ceny są wysokie.
Europa musi inwestować w nowe technologie, a przykład Galileo pokazał, że jest miejsce na dodatkowy budżet.
Możemy żyć z niższymi dopłatami do·rolnictwa, podczas gdy Galileo oznacza wzrost zatrudnienia i innowacji.
(SV) Dziękuję, panie przewodniczący!
Przyjęcie budżetu w każdym roku jest jednym z najważniejszych obowiązków, które my, posłowie mamy.
To jedna z kilku szans, kiedy musimy przesłać jasną, wspólną wiadomość o tym, jaki rodzaj UE my, jako Parlament, chcemy widzieć.
Generalnie myślę, że to dobrze, iż coraz większa liczba posłów w tej Izbie wydaje się dostrzegać wagę wstrzymywania funduszy UE, ale nadal wiele jest do zrobienia.
Myślę, że jest dla nas ważne by ustanowić właściwe priorytety w budżecie, ale praca nad monitoringiem pieniędzy i ich wykorzystaniem jest dla prawidłowych celów tak samo ważna, jak budżetowanie.
Jeśli zrobimy to dzisiaj, to myślę, że niestety w wielu obszarach zobaczymy, że część naszych pieniędzy czyni więcej szkody niż pożytku.
Dodatkowo, instytucje muszą rozwinąć system rachunkowości UE, aby łatwiej było zrozumieć i monitorować pieniądze, abyśmy widzieli zarówno przed jak i po, jak są wydawane.
To jest kwestia przejrzystości.
Osobiście miałbym nadzieję, że budżet UE na 2008 r. zasygnalizowałby wyraźniej UE, która ustala priorytety, UE, która koncentruje się na swoich najważniejszych zadaniach - by stworzyć swobodny przepływ towarów, usług, osób i kapitału.
Ale niestety tegoroczny projekt budżetu pozostawia pod tym względem wiele do życzenia.
Pozwólcie mi podać tylko kilka krótkich przykładów: dotacje dla hodowli jedwabników, pszczelarstwa, upraw bawełny, roślin energetycznych, fig, konopii, gajów oliwnych, upraw ryżu i tytoniu.
Subsydia eksportowe do zbóż, cukru i produktów sektora winiarskiego.
To wszystko razem, te pozycje budżetowe stanowią więcej niż 1 858 436 000 EUR.
Oprócz faktu, że pozycje budżetowe są moim zdaniem niesamowitym marnotrawstwem pieniędzy podatników, czynią więcej szkód niż pożytku.
Dotykają ludzi poza Unią.
Niemniej jednym z najpoważniejszych przykładów jest, jak sądzę, pomoc eksportowa UE dla rolnictwa, w ramach której UE subsydiuje swój własny sektor rolniczy, a w ten sposób dumpinguje towary i ceny na rynkach krajów ubogich.
To eliminuje naturalne przewagi konkurencyjne krajów biednych i jest poważną przeszkodą na ich drodze do dobrobytu.
Musimy coś z tym zrobić, nie w 2013 roku, ale już w roku przyszłym.
Dziękuję.
(EL) Panie przewodniczący! Przede wszystkim proszę mi pozwolić pogratulować przewodniczącemu Komisji Budżetowej, sprawozdawcy i sprawozdawcom pomocniczym, którzy zaprezentowali dzisiaj w tej Izbie budżet z wyraźnymi celami politycznymi i dobrze zdefiniowanym górnym pułapem na poziomie 0,98% PNB.
Proszę mi pozwolić podkreślić tylko dwa punkty związane zarówno z tą Izbą, jak i wszystkimi państwami.
Parlament Europejski podkreśla w paragrafie 24 swojej rezolucji potrzebę, by Komisja zaakceptowała w najszybszym możliwym czasie narodowe plany operacyjne Europejskiego Funduszu Rolnego na Rzecz Rozwoju Obszarów Wiejskich i funduszy strukturalnych.
Działanie w odpowiednim tempie jest szczególnie ważne, szczególnie po niedawnych szeroko rozprzestrzeniających się katastrofach naturalnych w państwach południowej Europy, szczególnie w Grecji, gdzie środki na odbudowę ze zniszczeń muszą być szybko zapewnione.
Mój drugi punkt dotyczy niedawnego kryzysu związanego z cenami zbóż, co spowodowało niepokój na rynku zbóż oraz zmniejszyło dochody w rolnictwie.
To doprowadziło do wyraźnych·oszczędności środków w budżecie Wspólnot.
Niech jednak podkreślę, że pod żadnym pozorem te środki nie powinny być udostępnione dla innych polityk; muszą pozostać w ramach WPR oraz być wykorzystane na przykład do zarządzania kryzysem w sektorze rolnym.
Panie przewodniczący, pani komisarz, panie i panowie! Komisja Budżetowa rekomenduje na pierwsze czytanie podczas sesji plenarnej budżet na 2008 r. w wysokości 129,6 miliarda euro na zobowiązania oraz 124,2 miliarda euro na płatności, ze ścisłym przestrzeganiem wszystkich naszych porozumień i zobowiązań, zarówno jeśli chodzi o programy wieloletnie, jak i perspektywę finansową, oraz mógłbym dodać, znacznie poniżej górnych pułapów, które uzgodniliśmy w tym planie wieloletnim, w duchu dyscypliny budżetowej, a jednocześnie w związku z ofertą Rady, by rozwiązać bieżące kwestie, jak Galileo i zrównoważone finansowanie polityki zagranicznej i polityki bezpieczeństwa.
Chciałbym wyrazić moje szczere podziękowania dla sprawozdawców, posła Itälä i posła Virrankoski, którzy wraz z koordynatorami i personelem wykonali doskonałą pracę przygotowując pierwsze czytanie.
Po pierwsze, budżet Parlamentu.
Pomiędzy głosowaniem w Komisji Budżetowej, a głosowaniem na posiedzeniu miał miejsce proces pojednawczy podczas konsultacji z Prezydium·tej Izby, przy bliskim zaangażowaniu administracji.
Jako część tego procesu, byliśmy w stanie rozwiązać kilka sprzecznych kwestii w sposób satysfakcjonujący oraz rozsądny.
Jednak chciałbym dodać w tym miejscu, że Prezydium·oraz administracja muszą chcieć zmierzyć się z pytaniami i krytyką ze strony Komisji Budżetowej, jako że jest to częścią naszego zadania.
Część konfliktu, o którym dyskutujemy co roku, udało się rozwiązać za pomocą określenia terminu dwóch-trzech tygodni między prezentacją propozycji administracyjnych w sprawie budżetu Parlamentu, a decyzją Prezydium, aby umożliwić grupom to, że zostaną lepiej wysłuchane raczej na początku procesu, zamiast na końcu procedury.
Pani komisarz! W pani liście datowanym na 17 października, ponownie przedkłada pani sprawę wdrożenia budżetu tak, jak pod koniec września.
Pokazała pani, gdzie działało to dobrze, a gdzie wystąpiły trudności, gdzie pewne programy zostały być może wdrożone zbyt późno, a gdzie sama Komisja zastosowała trochę zbyt wiele mikrozarządzania w odniesieniu do innych kwestii skierowanych do państw członkowskich.
Jednak ogólnie rzecz biorąc, sprawozdanie pokazało, że od majowego sprawozdania wdrożenie uległo poprawie.
Jeśli Komisja chce teraz pozostać wiarygodna, nie może dalej usprawiedliwiać opóźnień w płatnościach lub zobowiązaniach we wdrożeniu budżetu na 2008 r. późnym wdrożeniem lub innymi trudnościami w 2008 r.
Dziś możemy powiedzieć, że z porozumieniem między instytucjami w sprawie agencji - począwszy od niemieckiej prezydencji, a kończąc na prezydencji portugalskiej - i dzięki wyjątkowej pracy wykonanej przez naszą stałą sprawozdawczynię Juttę Haug, rozwój agencji został w znaczący sposób wznowiony, więc w przyszłości żadna agencja nie zostanie założona bez odpowiedniej analizy kosztów i zysków, oraz bez wyjaśnienia, czy dodaje ona jakąkolwiek wartość.
Tak więc musi to być kontynuowane zgodnie z kodeksem postępowania, który jest uzgadniany dla agencji wykonawczych.
Na obecnym etapie, pani komisarz, muszę także powiedzieć, że w tym roku bardzo ostrożnie postępowaliśmy z budżetem administracyjnym Komisji, ale to nie musi się powtarzać co roku.
Jednak dalsze sprawdzanie pozycji personelu, monitorowanie, rozwój - rozważnie i bez przesady, ale realizowane w bardzo przejrzysty sposób - to pozostaje elementem naszej agendy.
Panie przewodniczący! Przyjęliśmy bardzo wyraźne stanowisko w sprawie Galileo.
Kiedy dziś rano rozmawialiśmy o traktacie reformującym i udzieliliśmy mu mocnego poparcia, będzie to zwane w przyszłości metodą Wspólnot.
Jeśli państwa członkowskie wierzą, że mogą polegać na miszmaszu finansowania lub na finansowaniu poza budżetem wspólnotowym, wówczas w świetle tego rozwoju w Europie, jest to czystym absurdem i nie ma żadnego sensu.
W moim drugim punkcie chciałbym powiedzieć o finansowaniu wspólnej polityki zagranicznej i bezpieczeństwa.
Bez Parlamentu WPZiB już by zbankrutowała, dlatego też musielibyśmy wyjść z działaniem z kwotą około 90 milionów euro, stosownie do decyzji szefów·państw lub rządów z grudnia 2005.
Kiedy teraz słyszę, że być może będziemy musieli znacznie wykroczyć poza to, co Rada i Komisja nam proponują, wliczając w to także Palestynę i Kosowo, wówczas jesteśmy przygotowani znaleźć sposob, by to osiągnąć.
Oczywiście będziemy musieli także porozmawiać na podstawie głosowania o instrumencie elastyczności.
To się tyczy także dalszego potwierdzenia interesów Parlamentu, do czego wyraźnie - i poprawnie - wezwała Komisja Rozwoju.
Prezydencja musi zdać sobie sprawę z tego, że za wyjątkiem Galileo i wspólnej polityki zagranicznej i bezpieczeństwa, o wszystkim samodzielnie może zadecydować Parlament.
Stąd więc moje pilne zalecenie: Rada musi·otrzymać wystarczający mandat, abyśmy mogli zarówno Galileo jak i politykę zagraniczną i bezpieczeństwa ustawić na mocnych filarach - mam nadzieję, że nie tylko na 2008 r.
Jeśli tego się nie osiągnie, wtedy wszyscy będziemy musieli odbyć kolejne posiedzenia podczas pracy nad budżetem na 2008 r.
Drzwi są otwarte dla wszelkich negocjacji, ale oczekujemy jasnego sygnału od Rady, że podejmuje ona działania w tych dwóch obszarach.
Tak czy inaczej, z punktu widzenia tego Parlamentu, będziemy mieć budżet na 2008 r.
(Oklaski)
Zamykam debatę.
Głosowanie odbędzie się w czwartek, 25 października 2007 r.
Oświadczenia pisemne (art. 142)
na piśmie. - Musimy pokazać europejskiemu podatnikowi, że budżet UE szanuje pieniądze i reprezentuje zdrowe zarządzanie finansami.
Tak więc comiesięczne ciągłe spotkania Parlamentu Europejskiego w Strasburgu całkowicie temu zaprzeczają, szczególnie z naszą koncentracją na zmianach klimatycznych.
Podczas gdy z przyjemnością zauważam komentarze w sprawie bardziej ekologicznego użytkowania transportu, zawarte w sprawozdaniu posła Itälä, to ledwo odzwierciedla skalę problemu.
Pilnie potrzebujemy zadziałać jako pionierzy i pokazać prawdziwy przykład.
W odniesieniu do sprawozdania posła Virrankoskiego, jestem zawiedziona poziomem funduszy dla programów walki z ubóstwem dla najbiedniejszych regionów, włączywszy Azję.
Jeśli UE ma być wiarygodna jako światowe mocarstwo, musi ·włożyć pieniądze tam, gdzie ma usta.
Podczas gdy mile przyjmuję wsparcie dla Palestyny i Afganistanu, w przypadku tego drugiego strategia UE wymaga szerszej współpracy z sąsiadującymi państwami - Indiami i Pakistanem - aby osiągnąć długoterminowy sukces.
Co więcej, żałuję zaproponowanej redukcji funduszy na WPZiB, szczególnie w Kosowie.
To nie powinno być ani opóźnione, ani niedofinansowane.
Na koniec, popieram nacisk położony w agendzie lizbońskiej na tworzenie miejsc pracy i podnoszenie umiejętności.
Te inicjatywy naprawdę przyniosą ze strony UE wartość dodaną dla ludzi, których reprezentuję w regionie West Midlands.
(Posiedzenie zostało chwilowo zwieszone)
Skład Parlamentu: patrz protokół
Czas na zapytania (zapytania do Komisji)
Następnym punktem obrad jest tura pytań (B6-0318/07).
Chcieliśmy dziś, i myślę, że niektórzy z państwa o tym wiedzą, przeprowadzić pewien eksperyment, którego celem jest sprawić, by ta tura pytań była nieco bardziej przyjazna i interaktywna.
Dlatego chciałabym zaprosić wszystkich członków Parlamentu do pierwszego rzędu tak, abyśmy mogli uczestniczyć w turze pytań w dużo bardziej przyjaznej atmosferze i w lepszym kontakcie z Komisją.
Zapraszam do przodu! Proszę nie siedzieć na samym końcu.
Widzę, że niektórzy z państwa trochę się wstydzą.
Proszę się nie bać! Myślę, że ten eksperyment wszystkim przypadnie do gustu!
Do Komisji skierowano następujące pytania.
Część pierwsza
Dotyczy: uprowadzania dzieci
W świetle licznych przypadków uprowadzania i zaginięcia dzieci, jakie środki zamierza podjąć Komisja, aby skoordynować środki, którymi dysponują państwa członkowskie w celu zapobiegania tego typu wydarzeniom i odpowiedniego karania osób za nie odpowiedzialnych w Unii Europejskiej?
wiceprzewodniczący Komisji. - Komisja w pełni zgadza się, że walka z problemem uprowadzania i zaginięć nieletnich jest niezwykle ważnym krokiem.
Zwiększanie praw dzieci, jak państwo doskonale wiedzą, jest jednym z moich osobistych priorytetów.
Pierwszym działaniem Komisji Europejskiej w tym zakresie było wspieranie tworzenia europejskiej sieci organizacji, Europejskiej Federacji Organizacji Działających na Rzecz Dzieci Zaginionych i Wykorzystywanych Seksualnie (Missing Children Europe) w 2001 r.
Obecnie mamy 21 organizacji działających w 15 państwach członkowskich.
Następnie, dzięki wsparciu finansowemu w ramach programu wspólnotowego Daphne, utworzono kilka nowych i przekształcono istniejące ośrodki w latach 2001-2005 z pomocą organizacji Child Focus.
Kilka państw członkowskich założyło w ciągu ostatnich 10 lat telefoniczne linie alarmowe, które miały przyspieszyć proces poszukiwań i wsparcie dla rodzin zaginionych dzieci.
Przypadki zaginięć i porwań dzieci bardzo szybko mogą stać się, i często stają się, sprawami natury transgranicznej.
Dlatego proponujemy jedną wspólną linię telefoniczną, na którą należy dzwonić w celu powiadomienia o zaginięciu dziecka.
W tym celu wprowadzona zostanie w życie decyzja z 15 lutego 2007 r. w sprawie rezerwacji krajowych numerów zaczynających się od 116 w celu harmonizacji numerów przeznaczonych dla usług użyteczności społecznej.
Jest to ważna decyzja dla każdego z państw członkowskich, szczególnie jeżeli chodzi o numer 116000 jako gorącą linię w sprawie zgłoszeń dotyczących zaginięcia dzieci.
Jak państwo wiedzą, organizacja usług w ramach numeru alarmowego 116 należy do obowiązków państw członkowskich.
Niestety muszę przyznać, że trzy z państw członkowskich nie zrobiły nic w tym kierunku.
Środki prawne podjęło 17 państw.
Pojawiły się ogłoszenia dla kandydatów do zarządzania gorącymi liniami w 12 państwach członkowskich, a jedynie 4 państwa wybrały jak do tej pory usługodawców: Belgia, Dania, Grecja i Portugalia.
Dlatego wcale nie jestem zadowolony z etapu, na którym znajdują się poszczególne kraje w zakresie wprowadzania w życie decyzji uchwalonej w lutym 2007 r.
Oprócz numerów alarmowych niezbędne jest ustanowienie mechanizmu pomocy w poszukiwaniach zaginionych dzieci.
Jak na razie istnieje kilka systemów, które mogą służyć jako inspiracja do stworzenia ogólnoeuropejskiego mechanizmu działania.
Znają państwo z pewnością amerykański system "Amber Alert” ("bursztynowy alarm”), francuskie "Alerte enlèvement” czy grecki "Amber Alert Hellas”.
Wspieramy państwa członkowskie we wprowadzaniu podobnych mechanizmów działania na skalę krajową.
Jeżeli wszystkie państwa członkowskie podejmą odpowiednie inicjatywy i wprowadzimy odpowiedni system korelacji poszczególnych programów, rozwiązywanie przypadków transgranicznych stanie się możliwe i dużo prostsze.
Aby to umożliwić, sporządziliśmy kilka wytycznych opisujących nasze wyobrażenie ogólnoeuropejskiego mechanizmu ostrzegania o zaginięciu dzieci.
Sprawa ta została omówiona po raz pierwszy podczas nieoficjalnego posiedzenia Rady Sprawiedliwości i Spraw Wewnętrznych 1 października 2007 r.
Ostatnią sprawą jest wspieranie działań na rzecz utworzenia międzynarodowej bazy zdjęć pokazujących przypadki wykorzystywania dzieci, która ma służyć jako nowe narzędzie do identyfikacji ofiar i przestępców.
Analiza wykonalności i etap wdrożenia zostały ufundowane przez program AGIS, a od września 2005 r. wspomniana baza danych, wykorzystywana przez Interpol, jest finansowana głównie ze środków rządowych państw należących do G8 oraz firm prywatnych.
Jak dotąd baza danych umożliwiła lokalizację i aresztowanie kilku przestępców w Europie i poza jej granicami, a ostatnio bardzo znanego pedofila z Tajlandii. Pozwoliła ona także ocalić ofiary tych przestępstw.
- (ES) Pani przewodnicząca! Dziękuję bardzo za możliwość spotkania się twarzą w twarz z panem komisarzem, któremu już zdążyłem zadać wiele pytań na zbliżone tematy.
Sprawa zaginionych dzieci jest dla nas wszystkich bardzo trudna.
Przykładowo na samych Wyspach Kanaryjskich, na których mieszkam, w ciągu ostatnich kilku lat zaginęło bez słuchu troje dzieci. Nie pojawiły się one nawet na stronach pedofilów.
Po prostu zaginęły bezpowrotnie, co każe nam zastanawiać się, czy są one wykorzystywane do specjalnych celów, takich jak handel organami, czy może na terenie Unii Europejskiej działają organizacje mafijne o zasięgu międzynarodowym.
Dlatego uważam, że jest to temat, który wymaga nieco bardziej ambitnej inicjatywy niż dotychczasowe propozycje Komisji.
Wiem, że pan komisarz zawsze był bardzo ambitną osobą, jednak zachęcam go do zwiększenia ambicji również w tym zakresie, ponieważ jest to sprawa bardzo niepokojąca rodziców i społeczeństwo ogółem z uwagi na to, że dzieci są naszym największym skarbem.
wiceprzewodniczący Komisji. - (IT) Panie przewodniczący, panie pośle Medina! Jak najbardziej zgadzam się z pana zdaniem i mogę panu tylko powiedzieć jak bardzo martwi mnie fakt, że nawet kiedy podejmujemy działania w tej sprawie, państwa członkowskie się do nich nie stosują.
Pomysł założenia wspólnej dla całej Europy alarmowej linii telefonicznej powinien zostać wprowadzony w życie przez każde z państw członkowskich do końca września.
Tymczasem mamy koniec października i jedynie cztery państwa mają sprawnie funkcjonujący system, pozostałe 17 podjęło działania, lecz jak dotąd z niewystarczającym skutkiem.
Kolejnym pomysłem, który chcemy wprowadzić w życie jest ściślejsza współpraca na rzecz monitorowania tak zwanej "turystyki seksualnej”.
Niestety wielu obywateli europejskich podróżuje w tym właśnie charakterze do innych części świata, aby popełniać okropne czyny, do jakich należy pedofilia, dlatego w tym zakresie liczę na jak najszybsze podjęcie odpowiedniej współpracy międzynarodowej.
Zgadzam się z panem - niestety ma pan rację, panie pośle - że bardzo często zaginione dzieci wykorzystuje się do handlu organami.
Niestety odnosi się to nie tylko do mojego regionu, lecz również do wielu regionów sąsiadujących z Unią Europejską, takich jak Bałkany, Europa Wschodnia czy region Morza Czarnego.
Niestety handel organami jest częścią okrutnej rzeczywistości, nie mówiąc już o odkryciu handlu organów osób dorosłych i dzieci z Dalekiego Wschodu i Azji Południowo-Wschodniej.
Oczywiście choć jest to dziedzina, w której do tej pory władze krajowe niechętnie pozwalały działać odgórnie Unii Europejskiej, UE będzie mogła wkrótce lepiej zając się walką z problemem dzięki zawiązaniu porozumienia w sprawie nowego traktatu instytucjonalnego.
(EL) Pani przewodnicząca! Chciałabym zapytać pana komisarza, czy istnieje pewność, że urodzenia dzieci są podawane we wszystkich państwach członkowskich.
Czy liczba dzieci przekraczających granice UE jest zapisywana, aby można było później wykryć ewentualne przypadki ich zniknięcia lub wykorzystania ich organów?
wiceprzewodniczący Komisji. - (FR) Tak, ma pani rację.
Odkryliśmy przypadki, w których fakt przekraczania granicy przez dzieci nie był zapisywany, dlatego przykładam wielką wagę do identyfikowania osób przechodzących przez granicę.
Identyfikacja to pomoc dla krajów pochodzenia, tak w obrębie UE - choć nie sądzę, by były takie przypadki - jak i w krajach sąsiednich i partnerskich, gdzie czasami brakuje odpowiedniej kontroli rejestrów urodzeń. W rezultacie dzieci, które jeszcze nie figurują w takim rejestrze, lub też w ogóle nie są do niego zgłaszane, są szczególnie zagrożone.
Dlatego postanowiłem pomóc w przygotowaniu projektów strategicznych na rzecz wzmocnienia działalności związanej z rejestrami ludności krajów partnerskich i sąsiednich, częściowo w ramach europejskich programów wsparcia finansowego.
(DE) Pani przewodnicząca, panie komisarzu! W przytaczanych przykładach mówił pan w szczególności o czterech krajach, które założyły specjalne telefony alarmowe.
Były również inne przypadki - pamiętam na przykład sytuację związaną z tsunami - w których osoby, które podróżowały na tamte tereny na przykład żeby dać upust swoim zapędom pedofilskim, były chronione systemem ochrony danych, dzięki czemu ich rodziny i władze ich krajów nie miały pojęcia kto był w sprawę zaangażowany.
Myślę, że nadszedł czas, by przestać się wykręcać i zacząć wymieniać te państwa członkowskie.
Wymienianie i okrywanie hańbą konkretnych krajów byłoby odpowiednią metodą wpłynięcia na ich działania, tak aby wreszcie poczyniły jakieś pozytywne kroki w tej sprawie.
wiceprzewodniczący Komisji. - Jak już mówiłem, jestem głęboko rozczarowany etapem działań w wielu państwach członkowskich, jako że do tej pory jedynie cztery z nich wdrożyły postanowienia decyzji.
Decyzja ta powinna być wprowadzona w życie we wszystkich państwach członkowskich.
Fakt, że jedynie cztery państwa członkowskie postępują zgodnie z decyzją uchwaloną jednogłośnie w lutym 2007 r. jest dowodem na to, że pozostało nam w tej dziedzinie jeszcze bardzo wiele do zrobienia.
Jeżeli chodzi o odpowiednie wypośrodkowanie pomiędzy ochroną poufności danych czy prywatności danych a walką z pedofilią, kiedy mówimy o pedofilach i zbrodniach, których dopuszcza się wobec dzieci, czy też o ich wykorzystywaniu, osobiście opowiadam się po stronie ofiar - dzieci - a nie przestępców.
Tak więc, pod warunkiem, że zdajemy sobie sprawę z obowiązujących gwarancji, powinniśmy przede wszystkim wspierać ofiary i ich rodziców, a nie osoby podejrzane o te zbrodnie.
Chciałabym przypomnieć posłom o tym, o czym mówiłam na początku tury pytań.
Zaproponowałam eksperyment, w ramach którego prosiłam wszystkich posłów o zajęcie miejsc w pierwszych rzędach sali obrad, tak aby atmosfera była nieco bardziej intymna i przyjazna, a wymiana zdań bardziej skuteczna.
Dlatego nawet jeśli normalnie siedzą państwo raczej z tyłu, proszę o przejście do przodu.
Kolejna sprawa dotyczy tropikalnego wirusa chikungunya w Europie.
Nie wiem czy wymówiłam tę nazwę prawidłowo.
Dotyczy: tropikalnego wirusa chikungunya w Europie
Władze włoskie, wykorzystując system wczesnego powiadamiania, poinformowały pozostałe państwa członkowskie o epidemii gorączki tropikalnej wywołanej wirusem chikungunya w prowincji Emilia-Romagna.
Europejskie Centrum ds. Zapobiegania i Kontroli Chorób ostrzega, że warunki klimatyczne są sprzyjające dla utrzymywania się tego wirusa w ciągu kolejnych miesięcy w krajach śródziemnomorskich, a nawet istnieje podwyższone ryzyko jego rozprzestrzenienia się na inne państwa europejskie, gdzie warunki klimatyczne są wystarczające dla jego przeżycia.
Czy wobec znacznych zmian klimatycznych i podwyższonej mobilności, z jakimi mamy obecnie do czynienia, Komisja przygotowuje plan działania i zapobiegania rozwinięciu się epidemii na większą skalę?
komisarz. - Właściwie sam miałem sporo problemów z wymówieniem nazwy tego wirusa.
Na początek chciałbym powiedzieć iż miałem nadzieję, że wirus zostanie wypleniony zanim będę musiał uczyć się jego nazwy, jednak niestety uporczywie trzyma się on naszych terenów, dlatego należy się zająć tą sprawą.
Po pierwsze, miałem wczoraj okazję, podczas jednominutowych mów, usłyszeć zdanie szanownego posła na ten temat i zgadzam się z pana obawami.
Można by powiedzieć, że mamy do czynienia ze stosunkowo niewielką liczbą infekcji - na przykład około 250 zakażonych wirusem we Włoszech, porównując z liczbą ponad 150 000 na wyspie Réunion kilka lat temu.
Jednak bez względu na liczby jest to powód do obaw.
To co nas martwi najbardziej to fakt, że w wyniku zmian klimatycznych, które sprzyjają rozmnażaniu się tego typu wirusów oraz zwiększonej mobilności społeczeństwa, która pozwala na wprowadzenie wirusów z tropików na tereny Europy, w UE zaczynają się rozprzestrzeniać choroby tropikalne.
Natychmiastowe przedsięwzięcie odpowiednich środków było dla nas bardzo ważne.
Już na samym początku władze włoskie zareagowały w sposób odpowiedni, szybki i skuteczny, dlatego możemy powiedzieć, że obecnie sytuacja jest do pewnego stopnia opanowana, choć nadal mamy do czynienia z nowo zarażonymi.
Pierwszym działaniem Komisji było wykorzystanie dostępnych środków i dostosowanie ich do konkretnej sytuacji.
Po pierwsze upewniliśmy się, że zapewniliśmy odpowiednie wsparcie techniczne w ramach działań Europejskiego Centrum ds. Zapobiegania i Kontroli Chorób, po raz kolejny udowadniając, że założenie tego centrum było odpowiednią decyzją ze strony Unii Europejskiej.
Teraz musimy się zmierzyć z zagrożeniem i tym nowym dla nas wszystkich wyzwaniem.
Dostosowaliśmy odpowiednio nasze przepisy i włączyliśmy choroby przenoszone przez nosicieli do listy chorób priorytetowych.
Równocześnie zwróciliśmy się do państw członkowskich - i jest to ich prawny obowiązek - z prośbą o informowanie Komisji i pozostałych państw członkowskich za pomocą systemu wczesnego powiadamiania.
Możliwość jak najszybszego wykrywania przypadków zachorowań jest niezwykle ważna, jeśli chcemy zapobiec rozprzestrzenianiu się choroby.
Europejskie Centrum ds. Zapobiegania i Kontroli Chorób, oprócz definicji przypadków, stworzyło również standardową procedurę postępowania, którą regularnie aktualizuje.
Ważnym krokiem było zwiększenie możliwości laboratoryjnych w celu wykrycia i identyfikacji wirusa chikungunya.
Udało się to dzięki Europejskiej Sieci Diagnostyki "Importowanych” Chorób Wirusowych (European Network for Diagnostics of "Imported” Viral Diseases) finansowanej w ramach programu na rzecz ochrony zdrowia publicznego.
Za pomocą tego samego programu fundowane są inicjatywy podejmowane wspólnie z państwami członkowskimi na rzecz dalszego wzmacniania gotowości do działania w sytuacjach krytycznych związanych ze zdrowiem publicznym.
Podczas sesji plenarnej mieliśmy okazję omówić komunikat i plan działania w sprawie ogólnego stanu gotowości uchwalony w 2005 r.
System został jest do naszej dyspozycji i możemy z niego oczywiście korzystać. Był on również wykorzystywany w przeszłości, jednak mamy zamiar nieco go zmienić i dostosować do walki z nowymi zagrożeniami.
Informowanie społeczeństwa jest równie ważne i jest to inicjatywa, którą również ma się zająć Europejskie Centrum ds. Zapobiegania i Kontroli Chorób, tak w zakresie obszarów dotkniętych epidemią, jak i turystów.
Zostały opracowane również dokumenty zawierające instrukcje techniczne związane z szybkim wykrywaniem przypadków gorączki wywołanej wirusem chikungunya. Jest to niezbędny element obserwacji epidemiologicznej.
Europejskie Centrum ds. Zapobiegania i Kontroli Chorób sporządziło również szereg dokumentów zawierających wskazówki techniczne, takich jak informacje dla pracowników opieki medycznej, definicje przypadków zachorowań na chorobę tropikalną chikungunya czy schematy identyfikacji przypadków.
Są one dostępne i wykorzystywane obecnie przez odpowiednie władze, co ma ułatwić procesy decyzyjne na szczeblu krajowym.
Natychmiast zajęliśmy się również sprawą bezpieczeństwa krwi, która jest ważnym elementem działań, we współpracy z władzami krajowymi.
Jednak jeśli obecna sytuacja się utrzyma, jesteśmy gotowi uchwalić przepisy związane z wykluczeniem dawców również w przypadku tej choroby.
Nowy program publiczny i inne instrumenty sfinansują również badania związane z wieloma sprawami dotyczącymi chorób przenoszonych przez nosicieli w związku z tym, że musimy się przyjrzeć również samym owadom, a także ogólnoświatowym zmianom w ramach takich projektów, jak Eden, który dotyczy chorób pojawiających się w zmieniającym się środowisku europejskim.
Wszystko to świadczy o tym, że zmiany klimatyczne mają bezpośredni wpływ na zdrowie.
Równocześnie chciałbym wspomnieć, że mamy również do czynienia z problemami ze zdrowiem zwierząt wywołanymi zmianami klimatycznymi.
Komisja Europejska planuje wydać w przyszłym roku komunikat na temat tego aspektu zmian klimatycznych.
(SK) Panie komisarzu!
Dziękuję za tę wyczerpującą odpowiedź. Chciałbym również pogratulować władzom włoskim podjęcia odpowiednich działań w tej sprawie.
Przyglądając się tej sprawie doszedłem do wniosku, że to dość dziwne, że nie opracowano do tej pory żadnej szczepionki na wirus chikungunya, choć zgodnie z niektórymi danymi około miliona osób zaraziło się tym wirusem w Afryce.
Częściowo rozumiem sytuację, z jaką mamy do czynienia w przypadku ptasiej grypy, ponieważ jej wirus nie został jeszcze w pełni opanowany i odizolowany, dlatego też nie możemy stworzyć szczepionki.
Jednakże w tym przypadku wydaje się, że wirus może być zidentyfikowany metodą serologiczną lub inną, dzięki czemu można by opracować serum lub szczepionkę.
Gdyby wirus się rozprzestrzenił, serum to lub szczepionka mogłyby być wykorzystane jako skuteczny sposób walki z wirusem chikungunya, a być może nawet z gorszą infekcją - z gorączką dengue.
komisarz. - Komisja w pełni zdaje sobie sprawę jak duże są potrzeby humanitarne w Iraku i krajach sąsiednich.
W odpowiedzi na zaistniałą sytuację Komisja podjęła dwa rodzaje działań.
Po pierwsze, w celu udzielenia wsparcia uchodźcom z Iraku i krajów sąsiednich Komisja natychmiast podjęła decyzję o pomocy finansowej w wysokości 6,2 mln euro, uchwaloną w maju 2007 r. Pieniądze te miały zostać przeznaczone na zaspokojenie najpilniejszych potrzeb uchodźców.
Pomoc ta zostanie zwiększona do 7 mln euro do końca 2007 r.
Komisja ustaliła z władzami Syrii i Jordanii, które są najbardziej obciążone kryzysem, że zostaną opracowane odpowiednie programy pomocowe.
Władze tych krajów jasno zaznaczyły, że nie chcą programów pomocy humanitarnej z zewnątrz, które byłyby dziełem organizacji międzynarodowych i pozarządowych.
Oczekują one, że społeczność międzynarodowa wesprze ich krajowe programy pomocy, głównie w zakresie edukacji i zdrowia, ponieważ programy te są również korzystne dla uchodźców z Iraku.
W związku z tym Komisja opracowała programy szybkiego działania za łączną sumę 37,7 mln euro, w sprawie których trwają obecnie konsultacje z państwami członkowskimi.
Wszystkie te działania stanowią natychmiastową odpowiedź Komisji na największe potrzeby uchodźców.
Komisja zdaje sobie sprawę, że zmniejszają one ogromne cierpienia i naciski w stronę instytucji oraz struktury społecznej krajów sąsiednich jedynie w niewielkim stopniu, dlatego nadal jesteśmy w trakcie opracowywania strategii pomocy i szukania odpowiednich źródeł finansowania.
Po drugie, jeżeli chodzi o sytuację wewnętrzną w Iraku, Komisja wspiera Międzynarodową Radę Czerwonego Krzyża, przeznaczając na ten cel jak dotąd 4 mln euro, oraz stara się szukać odpowiednich, stabilnych partnerów działających na terenie Iraku, tak aby zwiększyć wysokość pomocy.
Należy pamiętać, że choć potrzeby humanitarne w tym kraju są ogromne, mamy również do czynienia z ogromną liczbą przeszkód uniemożliwiających dostarczanie pomocy humanitarnej.
Do tych przeszkód należą problemy z bezpieczeństwem i dostępem do kraju, które uniemożliwiają niesienie pomocy odpowiadającej rzeczywistym potrzebom ze strony Komisji i innych działaczy.
Tak naprawdę brakuje partnerów, którzy mogą działać i realizować programy na terenie Iraku i w odpowiedni sposób odpowiadać na potrzeby osób najbardziej potrzebujących.
Na koniec Komisja pragnie państwu przypomnieć, że jest największym partnerem pomagającym międzynarodowemu funduszowi odbudowy Iraku. Nasz wkład wynosi 123 mln euro.
Przy okazji wspomnę, że stanowi to 46% wszystkich dotychczasowych środków.
Od 2003 r. Komisja włożyła w działania w Iraku ponad 800 mln euro.
(PT) Pani przewodnicząca, pani komisarz! Dziękuję bardzo za objaśnienia jednak chciałbym przypomnieć, że ilość uchodźców z Iraku w Egipcie ocenia się obecnie na 200 000.
Komisja Europejska nie wysyła żadnej pomocy do Egiptu. Na Uniwersytecie w Ammanie przeprowadzono badania, które wykazały, że w Jordanii jest ponad milion uchodźców - co ma katastrofalne skutki makroekonomiczne dla tego kraju.
Komisja Europejska nie podjęła do tej pory kroków w tej sprawie. Nawet Izrael przygotowuje dość ciekawy program pomocy medycznej dla dzieci z Iraku.
Jeżeli chodzi o Syrię, nie uczestniczyłem w rozmowach między Komisją a władzami tego kraju, ale często sam rozmawiałem z przedstawicielami tamtejszych władz: liczba ich mieszkańców zwiększyła się ostatnio o około 2 miliony osób.
Tak więc dziś chciałbym przypomnieć pani komisarz o tym, że w tej chwili, w Rabiah, na granicy syryjsko-irackiej, rozgrywa się ogromna katastrofa humanitarna: tysiące Irakijczyków, którzy usłyszeli pogłoski o tym, że granica ma zostać otwarta, zgromadziło się w tym miejscu i nie może przekroczyć granicy.
Sytuacja jest tragiczna i nie możemy dłużej lekceważyć tego faktu.
Myślę, że wszyscy podzielamy pana troskę o tę sytuacja, jednak regulamin pozwala jedynie na 30 sekund w przypadku pytań dodatkowych.
komisarz. - Jak już mówiłam, władze poszczególnych krajów, szczególnie Syrii, do której pan poseł się odnosił, jasno przedstawiły sytuację: nie życzą sobie pomocy z zewnątrz z inicjatywy międzynarodowych organizacji humanitarnych i organizacji pozarządowych.
Dlatego wysokość pomocy ma ścisły związek z niechęcią ze strony władz syryjskich i władz Jordanii jeżeli chodzi o interwencję działaczy pozarządowych, takich jak ONZ czy inne organizacje.
Pomoc możemy słać jedynie przez organizacje, które są akceptowane przez władze lokalne i mają odpowiednią zdolność operacyjną.
Stanowi to duże ograniczenie dla naszych działań.
Jednak mimo to staramy się opracowywać programy zwiększające możliwości działania tych organizacji i prowadzić bezpośredni dialog z władzami Jordanii i Syrii, aby móc zwiększyć nasze możliwości działania na terenie tych krajów.
Należy jednak zauważyć, jeżeli mogę tak powiedzieć, że same władze Iraku dość niechętnie pomagają swoim sąsiadom.
Już wielokrotnie mówiły o przyznaniu 25 mln dolarów na pomoc dla uchodźców.
Jednak, choć miały miejsce zobowiązania w tej sprawie w maju tego roku na Konferencji w Sharm el-Sheikh i wzmocniły się stosunki między Irakiem, Syrią i Jordanią, wydaje się, że Irak nie wkłada zbyt dużo wysiłku w tę współpracę.
Dlatego musimy poprosić władze Iraku o to, by przynajmniej wzięły odpowiedzialność finansową za swoich własnych obywateli.
Powodem do obaw jest również brak koordynacji poszczególnych agencji ONZ w zakresie zarządzania akcjami humanitarnymi w sytuacjach kryzysowych.
Widać dużą konkurencję pomiędzy nimi zamiast ścisłej współpracy.
Mamy nadzieję, że powołanie nowego koordynatora do spraw pomocy humanitarnej pomoże w zwiększeniu możliwości poszczególnych partnerów ONZ w zakresie zażegnywania tego kryzysu.
(LT) Ostatnio Turcja, kraj który kandyduje do UE, rozpoczęła działania wojenne przeciwko Kurdom w Iraku.
Jakie jest zdanie pani komisarz na ten temat?
Jakie mogłyby być konsekwencje tego kroku dla sytuacji w Iraku?
Czy potrzebna byłaby jakakolwiek pomoc i jaka jest opinia Komisji na temat decyzji Turcji?
komisarz. - Nie jest to proste pytanie.
Komisja potępia wszelkie ataki terrorystyczne jako działania przestępcze i niemające żadnego usprawiedliwienia.
Jest nam przykro z powodu cierpienia, jakie tego typu działania wywołały.
Turcja systematycznie zmaga się z atakami terrorystycznymi Partii Pracujących z Kurdystanu (PKK), która znajduje się na liście organizacji terrorystycznych UE, jak państwo zapewne wiedzą.
Komisja rozumie potrzebę obrony obywateli tureckich, jednak nieustannie prosi Turcję i Irak o rozwiązanie tego konfliktu na zasadzie współpracy między władzami krajów i w poszanowaniu prawa międzynarodowego.
W związku z tym podpisane ostatnio przez Turcję i Irak porozumienie w sprawie walki z terroryzmem jest zdaniem Komisji krokiem w dobrym kierunku.
UE i Turcja wielokrotnie powtarzały, że zależy im na niepodległości, suwerenności, jedności i integralności terytorialnej Iraku.
Oczekujemy, że Turcja nadal będzie odgrywała ważną rolę w realizacji tych celów i promowaniu współpracy regionalnej.
Jednak powinniśmy zwrócić uwagę na ogromną presję ze strony społeczeństwa tureckiego, które jest świadkiem śmierci żołnierzy i cywilów na południowym wschodzie kraju niemal co tydzień.
Władze kraju powinny okazać chęci i zdolność do podjęcia bardziej efektywnych działań.
Jak wielu posłów doskonale zdaje sobie sprawę, walka z terrorystami jest niezwykle trudna.
Władze tureckie starają się oczywiście zaangażować w działania antyterrorystyczne władze Stanów Zjednoczonych, Iraku i irackich Kurdów.
To jedyny sposób na rozwiązanie problemów.
Rezolucja uchwalona przez Parlament oraz wystosowanie wiarygodnej groźby interwencji powinny stanowić część tej strategii.
wiceprzewodniczący Komisji. - Chciałbym podkreślić, że odpowiedź jakiej za chwilę udzielę będzie dotyczyła jedynie Komisji, która jest zresztą instytucją unijną zatrudniającą najwięcej osób.
Jednym z celów dyrektywy nr 1999/70/WE w sprawie porozumienia ramowego na temat pracy na czas określonych jest opracowanie odpowiednich ram prawnych w celu przeciwdziałania nadużyciom w stosowaniu następujących po sobie umów na czas określony.
Aby zapobiec nadużyciom, klauzula 5(1) zobowiązuje państwa członkowskie, w których nie ma przepisów, które przeciwdziałałyby nadużyciom, do wprowadzenia jednej lub kilku z następujących środków zapobiegających nadużyciom w stosowaniu następujących po sobie umów na czas określony:
istnienie obiektywnych powodów uzasadniających przedłużenie tego typu umów i zatrudnienia;
wprowadzenie maksymalnego czasu trwania zatrudnienia na czas określony;
ustalenia maksymalnej liczby następujących po sobie umów na czas określony.
Zasady zatrudnienia pracowników w instytucjach europejskich zostały określone w regulaminie pracowniczym, który został omówiony z przedstawicielami pracowników przed uchwaleniem przez Radę.
Instytucje europejskie mają więc obowiązek prawny szanować postanowienia regulaminu pracowniczego.
Regulamin pracowniczy pozwala instytucjom europejskim zatrudniać trzy rodzaje pracowników: stałych urzędników, pracowników tymczasowych i pracowników kontraktowych.
Stali urzędnicy i pracownicy tymczasowi zajmują stanowisko w planie zatrudnienia.
Nie ma ograniczeń jeżeli chodzi o zakres odpowiedzialności tych urzędników.
Sytuacja pracowników kontraktowych jest inna.
Nie zajmują oni stanowiska w planie zatrudnienia i muszą pracować pod nadzorem stałego urzędnika lub pracownika tymczasowego.
Istnieją dwie różne kategorie pracowników kontraktowych.
Pierwsza z nich obejmuje osoby wykonujące zadania niebędące kluczowymi zadaniami instytucji, które niekoniecznie muszą być wykonywane przez urzędników.
Tego typu pracownikom można zaproponować stałą współpracę, w wyniku czego ich zadania przybierają charakter stały.
W przypadku tych pracowników działamy w duchu dyrektywy nr 1999/70/WE, ponieważ zazwyczaj pracownikom tym proponuje się umowę na czas określony, następnie przedłużenie umowy na czas określony, a po jej wygaśnięciu umowę na czas nieokreślony.
W niektórych przypadkach umowa na czas nieokreślony może zostać zaproponowana bezpośrednio przy zatrudnianiu.
Obecnie na całym świecie pracuje dla Komisji około 2300 pracowników kontraktowych, głównie w charakterze delegatów, przedstawicieli i pracowników administracyjnych.
Druga kategoria pracowników kontraktowych została utworzona po to, by zaspokoić tymczasowe lub specjalistyczne potrzeby niespełnione w ramach istniejących stanowisk oraz zastąpić tymczasowo nieobecnych urzędników, na przykład w przypadku urlopów macierzyńskich i rodzicielskich.
Ograniczając całkowitą długość następujących po sobie umów na czas określony do trzech lat we wszystkich instytucjach, regulamin pracowniczy de facto stosuje się do postanowień klauzuli 5(1)(b).
Tego typu pracownicy stanowią około 15% wszystkich zatrudnionych.
Jest oczywiste, że stali urzędnicy stanowią podstawę personelu Komisji.
Pracownicy kontraktowi służą cenną pomocą o charakterze tymczasowym.
Obecnie Komisja zatrudnia około 3200 pracowników kontraktowych we wszystkich swoich siedzibach.
(EL) Pani przewodnicząca! Dziękuję panu komisarzowi za odpowiedź.
Chciałabym jeszcze zapytać czy w przypadku pracowników kontraktowych lub personelu pomocniczego, jak wcześniej ich określano, lata doświadczenia we wcześniejszej pracy będą się liczyły jako lata uprawniające do emerytury.
Jeżeli tak jest to czy lata te będą się liczyły w procesie rekrutacji bardziej niż kwalifikacje innych aplikantów, którym powiodło się w procesie rekrutacyjnym, ale nie zostali jeszcze mianowani na stanowisko?
wiceprzewodniczący Komisji. - Oczywiście relacje pracownika kontraktowego z pracodawcą jest oparty na umowie, która równocześnie musi być zgodna z prawem i rynkiem pracy, a więc w tym przypadku nie ma systemu opartego na stażu pracy, jak to ma miejsce w przypadku stałych urzędników.
Dlatego jest to umowa oparta na warunkach obowiązujących na rynku pracy, a nam udało się z powodzeniem zatrudnić wielu dobrych pracowników kontraktowych.
(DE) Panie komisarzu! Jestem pewien, że rozumie pan, iż rozwój zatrudnienia w Unii Europejskiej w przyszłości jest dla nas ogromnym wyzwaniem.
Dlatego tak ważne jest, by Parlament znał nie tylko liczbę pracowników i biur zatrudnienia - ponieważ uważam, że przedstawił pan tych pracowników jako ekwiwalenty pełnego czasu pracy - lecz także dokładne liczby planowane dla każdej z tych kategorii i sposób ich podziału pomiędzy poszczególne kraje.
Czy mógłby nam pan przybliżyć te statystyki.
wiceprzewodniczący Komisji. - Prawa do emerytur i system przyznawania emerytur są oczywiście najbardziej skomplikowanymi sprawami w całej Europie.
Po pierwsze należy wspomnieć, że budżet na rok 2007 pokrywa zatrudnienie 23 198 osób w Komisji.
Sprawa ta składa się z dwóch rzeczy: po pierwsze z działań podejmowanych przez Komisję w ramach rekrutacji w celu ograniczenia konsekwencji związanych ze wzrostem liczby urzędników UE dla budżetu, i po drugie z wpływem rosnącej liczby urzędników na koszty związane z emeryturami.
Jeżeli chodzi o pierwszą kwestię, należy pamiętać, że w 2004 r. wprowadzona została reforma regulaminu pracowniczego w celu między innymi ograniczenia kosztów budżetowych związanych ze wzrostem liczby zatrudnionych w instytucjach.
Wprowadzona została nowa struktura zatrudnienia i awansowania pracowników w UE oraz nowa kategoria pracownicza (pracownicy kontraktowi). Miało to na celu wprowadzić pozytywne zmiany do budżetu.
Z drugiej strony szanowny poseł być może wie, że podczas procedury ustalania budżetu na 2007 r. Parlament Europejski poprosił Komisję o przeprowadzenie badania sprawdzającego, którego celem było ocenienie potrzeb związanych z zatrudnieniem i przedstawienie szczegółowego sprawozdania na temat struktury zatrudnienia Komisji w zakresie funkcji pomocniczych i koordynacyjnych.
Parlament Europejski chciał również uzyskać informacje na temat zamiarów Komisji związanych z przeniesieniem pracowników w celu wypełnienia priorytetów porozumienia międzyinstytucjonalnego związanych z reżimem budżetowym i odpowiednim zarządzaniem finansowym, a także, w szczególności, z działaniami popartymi przez Parlament podczas negocjacji.
W wyniku przeglądu zasobów ludzkich Komisji przeprowadzonego na prośbę Parlamentu potwierdziło się zapotrzebowanie na dodatkowy personel zgłaszane w 2002 r. i 2005 r. jedynie w przypadku zadań związanych z rozszerzeniem Unii: 890 nowych pracowników na 2008 r., z czego 640 osób na pierwsze i 250 osób na drugie rozszerzenie.
Potwierdzono zapotrzebowanie na ostatnią falę 250 pracowników w ramach drugiego rozszerzenia na 2009 r.
Komisja potwierdza decyzję o utrzymaniu stałej liczby pracowników po zintegrowaniu wszystkich pracowników zatrudnionych w związku z rozszerzeniem i nie proszeniu o żaden nowy personel w latach 2009-2013.
Komisja zobowiązuje się pokrywać nowe zapotrzebowanie na personel w kluczowych dziedzinach jedynie za pomocą przeniesienia pracowników wewnątrz poszczególnych działów i pomiędzy nimi.
Komisja zobowiązuje się zapewnić jak największe korzyści gospodarcze obywatelom, dla których pracuje, zwiększając skuteczność działań w celu świadczenia wysokiej jakości usług.
Komisja wykazała już zaangażowanie we wszystkie te cele w praktyce.
Dane z lat 2000-2007 wykazały, że liczba nowych stanowisk względem planu zatrudnienia w Komisji zwiększyła się w mniejszym stopniu niż w innych instytucjach.
Jeżeli chodzi o drugie pytanie dodatkowe, należy pamiętać, że zatrudnienie w latach 2004-2008 związane z rozszerzeniem UE będzie miało wpływ na koszt emerytur dopiero za 30 lat, a więc w najbliższej przyszłości rozszerzenie Unii nie będzie miało wpływu na koszty emerytur.
Niemniej jednak Komisja będzie czujnie obserwować wzrost kosztów emerytur w nadchodzących latach.
Według budżetu koszty emerytur miały wzrosnąć w roku 2008 o 10%.
Wynika to z nadzwyczajnych okoliczności.
Wyższy niż średnio wzrost kosztów w 2008 r. jest wynikiem nadzwyczaj niskiego wzrostu tych kosztów w 2006 i 2007 r.
Będziemy mieć do czynienia z pierwszą rundą odchodzących pracowników kontraktowych, których wkład będzie musiał zostać przeniesiony na inny program emerytalny, oraz z trzyprocentowym wzrostem płac i emerytur.
Nawet biorąc pod uwagę te fakty, szacuje się, że wzrost emerytur w latach 2007-2013 jest zgodny ze średnim wzrostem wydatków w wys. 8,5% uwzględnionym w planie finansowym na lata 2007-2013.
Jeżeli chodzi o długoterminowe skutki finansowe obecnej fali zatrudnienia, zostały one przeanalizowane podczas przygotowywania reformy regulaminu pracowniczego.
Podjęliśmy odpowiednie środki w celu zmniejszenia kosztów emerytur, a regulamin pracowniczy wymaga, by wysokość składki emerytalnej pracowników, obecnie na poziomie 10,25% ulegała corocznej aktualizacji, tak aby odpowiadać jednej trzeciej całkowitej składki wymaganej do zagwarantowania długoterminowej równowagi planów emerytalnych we Wspólnocie.
(NL) Pani przewodnicząca! jestem doradcą z urzędu gminy liczącej 13 000 mieszkańców w Belgii.
Organ nadzorczy nie zatwierdzi budżetu dla tej niewielkiej gminy, chyba że przedstawi się plan przedstawiający wymagania związane z zatrudnieniem wraz ze szczegółowym budżetem.
16-procentowe zwiększenie liczby pracowników na kilka lat, jak to miało miejsce w przypadku UE, nigdy nie zostałoby zatwierdzone, ani też zwiększenie kosztów związanych z planem emerytalnym o ponad 10% w ciągu roku.
Pan komisarz zwrócił uwagę na rozszerzenie Unii, jednak mimo tego rozszerzenia liczba posłów do PE uległa zmniejszeniu.
Moje pytanie brzmi następująco: czy pan komisarz nie uważa, że najwyższy czas rozważyć również zatrzymanie wzrostu liczby pracowników mimo możliwości dalszego rozszerzenia UE?
wiceprzewodniczący Komisji. - Tak, jednak jak już mówiłem do tego kroku dojdzie po rozszerzeniu, a więc porównanie tej sytuacji z tym, co się dzieje w gminie nie jest adekwatne. stoimy przed dużym krokiem politycznym, jakim jest rozszerzenie Unii Europejskiej, dlatego zatrudniliśmy nowych urzędników.
Podobnie było we wszystkich wcześniejszych przypadkach rozszerzenia.
Udało nam się zatrudnić dość dużą liczbę osób z nowych państw członkowskich, a dalsze zatrudnienie zostanie zatrzymane.
Po tym kroku, liczba pracowników nie ulegnie dalszemu zwiększeniu.
Panie komisarzu! W Brukseli mówi się, że jeżeli po zdaniu wszystkich niezbędnych testów i egzaminów znajduje się zatrudnienie w Komisji Europejskiej, wtedy można żyć spokojnie i bez obaw aż do emerytury.
Dlatego chciałbym zapytać o jakość pracy osób zatrudnionych w instytucjach europejskich.
Być może Komisja planuje nieco utrudnić życie osób niezbyt pracowitych, wprowadzić system poświadczania kompetencji i jasno rozróżniać między tymi, którzy starają się pracować jak najlepiej, a tymi, którzy po prostu prowadzą łatwe, ciche życie.
wiceprzewodniczący Komisji. - Z przyjemnością przedstawię panu szczegółowo nasz system rozwoju kariery zawodowej, który jest jednym z najbardziej skomplikowanych systemów na świecie i podlega ciągłej debacie.
Każdy urzędnik jest poddawany rocznej ocenie postępów.
Istnieje system awansów, który bierze pod uwagę tę ocenę i oferuje określoną liczbę punktów, które stanowią później podstawę ewentualnego awansowania pracownika.
Jest to dość szczegółowy i dobrze rozwinięty system.
Ma pan rację pytając o jakość pracy osób u nas zatrudnionych.
Biorąc pod uwagę średnią otwartą konkurencję lub otwarty konkurs, na każde stanowisko zgłasza się około 42 poważnych kandydatów - nie wspominając o innych kandydatach.
Tak dzieje się w ciągu roku, dlatego zawsze mieliśmy do czynienia z dużym napływem bardzo dobrych i doświadczonych ludzi, a przeprowadzane przez nas testy rekrutacyjne są bardzo trudne.
Przyznam, że życie w Komisji nie jest wcale takie proste, nie przebiega w spokoju i ciszy aż do wieku emerytalnego.
Jednak ma pan rację, mówiąc, że większość urzędników pracuje tutaj bardzo długo, co może być uważane za korzystne dla Komisji.
(DE) Kilkakrotnie wspominał pan dzisiaj o kontroli personelu.
Jednym z wyników tych badań było to, że 32% personelu Komisji jest odpowiedzialne za administrację, a więc pomoc w pracach administracyjnych i ich koordynacja.
Chodzi o 11 000 osób!
Moje pytanie brzmi: kiedy Komisja wyciągnie odpowiednie wnioski z tych liczb?
Kiedy powstanie plan działania na rzecz ograniczenia liczby pracowników?
wiceprzewodniczący Komisji. - Przepraszam, że nie mogę odpowiedzieć od razu po fińsku, możemy jednak prowadzić rozmowy w tym języku później.
Obawiam się, że użyję złej terminologii, która musi być jednak ściśle przestrzegana w Unii Europejskiej.
Podobnie jak Rada, Komisja zawarła porozumienie ze związkami zawodowymi działającymi wśród jej personelu, dając im do dyspozycji pewną część zasobów ludzkich.
W przypadku Komisji, zgodnie z umową w sprawie zasobów ludzkich z 2001 r. i rocznymi protokołami o zasobach, 12 tak zwanych stanowisk oddelegowanych jest przyznawanych na stałe związkom zawodowym spośród ponad 23 000 wszystkich stanowisk w Komisji.
Tego typu oddelegowanie do związków zawodowych, w oparciu o ich reprezentatywność, jest możliwe od 1989 r.
Oprócz tego przydziela się również bardzo niewielką ilość stanowisk na bardziej elastycznych zasadach, szczególnie dla odzwierciedlenia zmian większościowych po wyborach.
A więc pracownicy oddelegowani do związków zawodowych nadal otrzymują pensję z budżetu UE jako pracownicy Komisji.
Oprócz tego związki zawodowe otrzymują środki, które pozwalają na zatrudnienie do dziewięciu pracowników kontraktowych z drugiej grupy pracowniczej (sekretarzy).
(FI) Pani przewodnicząca, panie komisarzu! Jeżeli dobrze pamiętam stał pan na czele związku zawodowego w pana kraju, a więc temat związków zawodowych jest z pewnością panu bliski.
Nie otrzymałem dokładnej odpowiedzi na pytanie ilu pracowników związków zawodowych jest obecnie zatrudnionych w Komisji.
Mam jeszcze dodatkowe pytanie związane z tą sprawą.
Krążą pewne pogłoski, które mówią, że Komisja wypłaciłaby pensję swoim pracownikom podczas strajku.
Czy związkom zawodowym udało się wynegocjować rozwiązanie, dzięki któremu organizując strajk dostawaliby wynagrodzenie?
wiceprzewodniczący Komisji. - (FI) Mogę udzielić odpowiedzi w oparciu o moje rozeznanie w sytuacji.
W związku zawodowym Komisji jest 12 oddelegowanych ekspertów.
Oprócz tego mamy również 19 stanowisk w komisjach pracowniczych, które stanowią oczywiście oddzielne organy.
Związek może zatrudnić do 9 sekretarzy.
Informacje na temat strajków są po części prawdziwe.
To prawda, że Komisja zgodziła się w negocjacjach na to, by wypłacać jakąś część wynagrodzenia pracownikom podczas strajku, jednak nie całość tego wynagrodzenia.
Jest to sprawa dość delikatna z uwagi na to, że pracownicy, którzy biorą udział w strajku dostają jedynie połowę wynagrodzenia.
(DE) Panie komisarzu! Chciałbym wiedzieć jaki jest koszt zatrudnienia tych pracowników.
Ile to kosztuje rocznie?
wiceprzewodniczący Komisji. - Budżet przeznaczony na związki zawodowe wynosi około 500 000 euro rocznie. Pochodzi on z budżetu wspólnotowego.
Jeszcze raz przypominam posłom, którzy dołączyli do nas w międzyczasie, by przeszli do przodu, ponieważ przeprowadzamy dziś tu na sali eksperyment.
Proszę się nie wstydzić i przejść do pierwszych rzędów zamiast siedzieć tam z tyłu. W ten sposób spotkanie będzie bardziej interaktywne.
Dotyczy: całkowitego przychodu z kar nakładanych na przedsiębiorstwa zgodnie z regułami konkurencji
Czy Komisja mogłaby wskazać całkowitą sumę kar nałożonych na przedsiębiorstwa zgodnie z regułami konkurencji od początku obecnej kadencji oraz powiedzieć, czy w Komisji miały miejsce jakiekolwiek konsultacje związane z przeznaczeniem tych środków - pomniejszonych o przewidywane sumy - na dodatkowe działania UE zamiast przesyłania tych dodatkowych przychodów państwom członkowskim?
komisarz. - Od początku tej kadencji do końca września 2007 r. Komisja uchwaliła 21 decyzji o nałożeniu kar na przedsiębiorstwa, które złamały przepisy antymonopolowe.
Całkowita suma kar z tego okresu wynosi ponad 5,2 mld euro, z czego 95% zostało nałożonych na uczestników karteli.
Jednak należy pamiętać, że tego typu kary stają się częścią budżetu UE tylko w przypadku, gdy są to kary ostateczne, to znaczy jeśli nie wniesiono apelacji w tej sprawie lub wszystkie apelacje zostały odrzucone przez sądy europejskie.
Ponieważ przedsiębiorstwa bardzo często kwestionują zasadność decyzji Komisji o nałożeniu kary, duża część sumy, o której mówiłem, nie jest ostateczna.
Możliwość wykorzystania przychodów z tych kar na dodatkowe działania, sugerowana przez szanownego posła, nie istnieje ze względu na ograniczenia prawne.
Tego typu działania byłyby sprzeczne z zasadą uniwersalności budżetu ustanowioną w art. 17-20 obowiązującego rozporządzenia finansowego.
Zgodnie z tą zasadą całkowite dochody obejmują całkowitą sumę wydatków bez powiązania z daną pozycją dochodu i daną pozycją wydatków.
Podstawowym celem nakładania kar związanych z przepisami antymonopolowymi, zgodnie z preambułą do wytycznych z 2006 r. na temat sposobu ustalania kar w celu odwodzenia przedsiębiorstw od nielegalnych zachowań.
Należy liczyć na to, że z czasem poziom nadużyć, a więc i liczba nakładanych kar i ich wysokość, się zmniejszy w wyniku lepszego stosowania się do przepisów i dobrego wykonywania naszych obowiązków.
(NL) Dziękuję za te interesujące informacje panie komisarzu.
Chciałbym się upewnić, że dobrze zrozumiałem: zgodnie z rozporządzeniem finansowym większość zebranych w ten sposób pieniędzy tak czy inaczej trafia z powrotem do państw członkowskich - czyż nie?
Po drugie, mówił pan, że jeżeli kara jest ostateczna, środki uzyskane na jej podstawie należą również do budżetu UE.
Czy mógłby pan powiedzieć jaką część z tych 5 mld euro można uznać za "ostateczną”?
komisarz. - (NL) Odpowiedź na pierwsze pana pytanie brzmi "zdecydowanie tak”: pieniądze wracają do państw członkowskich.
Oznacza to, że wkład danego państwa członkowskiego w budżet UE jest oceniony jako niższy.
Drugie pytanie dotyczyło tego, co i kiedy uznaje się za ostateczne, a to bardzo trudno stwierdzić.
Co roku zależy to od zaistniałych okoliczności, od tego czy dana strona postępuje rozważnie i nie odwołuje się od decyzji, czy też wybiera dłuższą drogę, starając się o zmniejszenie kary.
(DE) Pani komisarz! Mówiła pani o sumach nakładanych kar.
Ich celem jest skłonienie ukaranych przedsiębiorstw do zmiany zachowania.
Czy zaobserwowała pani pozytywne rezultaty?
Przy okazji chciałbym powiedzieć, że pamiętam jak umożliwiła nam pani omówienie przepisu dotyczącego pułapu de minimis w Komisji Rozwoju Regionalnego kiedy rozpoczynała pani swoją pracę jako członek Komisji.
Wtedy pani odpowiedź była bardzo szybka, za co jesteśmy bardzo wdzięczni.
Czy reakcja przedsiębiorstw na tę taktykę jest równie szybka?
komisarz. - Mamy nadzieję, że tak jest, jednak nie jestem w 100% pewna, i zdecydowanie niewystarczająco pewna by mówić o tym tutaj szczerze i otwarcie.
Powinniśmy wziąć pod uwagę, że nie wchodzi tutaj w grę jedynie wysokość kary, ale również reputacja - obie te sprawy powinny mieć wpływ na zachowanie przedsiębiorstw.
Wydaje mi się dość ciekawe, że obecnie dość duża liczba dyrektorów generalnych z organizacji, które się ze mną kontaktowały mówi o tym, że zdaje sobie sprawę z wagi działań Komisji oraz że ci, którzy nie stosują się do obowiązujących przepisów muszą się liczyć z ogromnymi grzywnami.
Jak państwo wiedzą, przy obecnym poziomie kar nie jest to już dla tych firm błahostka.
Dyrektorowie ci sami podjęli odpowiednie działania w swoich przedsiębiorstwach, rozpoczęli odpowiednie rozmowy ze współpracownikami w celu powstrzymania nieprzepisowych działań w przyszłości.
Jeżeli nie podejmują odpowiednich środków przynajmniej rozpoczynają rozmowy na ten temat, twierdząc że jeśli coś jest nie tak, to powinni to zgłaszać swoim przełożonym, inaczej mogliby być później zwolnieni bez żadnych przywilejów.
Mówili oni również o popsuciu reputacji firmy, która, obok nakładanych kar, jest elementem, na który zwracają szczególną uwagę w swojej pracy, starając się zrobić porządki w firmach.
Kilku z nich wspomniało ostatnio, że uwielbiają być na okładce Financial Times, ale nie chcą tam widnieć z powodu nałożonych kar.
Myślę, że jest to zdecydowany krok naprzód.
(LT) Latem tego roku Niemcy ogłosiły planowaną podwyżkę cen żywności.
Równocześnie producenci litewscy jasno powiedzieli, że mają zamiar podnieść ceny żywności jesienią, bez podawania obiektywnych powodów takiej decyzji.
Czy możemy mówić o umowach kartelowych międzynarodowych producentów żywności?
Ceny żywności wzrastają równocześnie w każdym kraju bez podwyżki cen surowców.
komisarz. - Komisja zatwierdziła fuzję Gaz de France i grupy Suez w listopadzie 2006 r. zgodnie z ustaleniami stron, które pozwolił Komisji dojść do wniosku, że fuzja nie wpłynie zbyt negatywnie na wolną konkurencję.
Zobowiązania stron wchodzących w fuzję obejmują przede wszystkim sprzedaż akcji firmy Suez w Distrigas, belgijskiej firmie gazowej, która, jak państwo wiedzą, również weszła na francuski rynek, sprzedaż akcji GDF w SPE, drugim belgijskim dostawcy energii elektrycznej i gazu, oraz zarzucenie kontroli, faktycznej lub prawnej, jaką sprawuje Suez nad belgijskim operatorem sieci gazowej - Fluxys.
Choć GDF Suez nadal może posiadać akcje w Fluxys, ustalenia szczegółowe zagwarantują niezależne zarządzanie belgijską firmą, co jest całkowicie zgodne z celami polityki Komisji dotyczącej liberalizacji rynków energetycznych w Europie, a szczególnie pakietu wniosków z września 2006 r.
Decyzja Komisji w sprawie fuzji mówi o tym, że strony powinny dalej zbywać swoje akcje, w tym częściowo akcje posiadane w Fluxys, a także wywiązywać się z pozostałych obowiązków, w tym obowiązków związanych z zarządzaniem Fluxys, wraz z pewnym okresem zbywania udziałów.
Aby fuzja była legalna, strony muszą w pełni wywiązać się z tych zobowiązań.
Do tego czasu strony muszą stosować się do obowiązków, co Komisja ma zamiar nadzorować z pomocą odpowiednich powierników odpowiedzialnych za kontrolę tych działań.
(NL) Pani przewodnicząca! Na szczęście mówię po niderlandzku.
Pani komisarz wie o wadze, jaką Parlament przykłada do zapewnienia wszystkim równych szans.
Mam w związku z tym dwa krótkie pytania dodatkowe.
Czy to prawda, że subsydiowanie skrośne między firmą produkcyjną a przedsiębiorstwem sieciowym należy już do przeszłości?
I druga sprawa: czy rzeczywiście mówiła pani o tym, że obecne propozycje są w całkowitej zgodzie z nowym pakietem działań przedstawionym przez panią wspólnie z komisarzem Pielbags?
komisarz. - Komisja przeanalizuje planowane dotacje dla Volvo Cars w Ghent bezpośrednio na podstawie traktatu WE, ponieważ suma przekracza górny próg w wysokości 1 mln euro wyznaczony w rozporządzeniu w sprawie wyłączeń grupowych dla dotacji na szkolenia.
Artykuł 87 Traktatu mówi o tym, że pomoc na rozwój pewnych rodzajów działalności gospodarczej, która nie powoduje nadmiernych zakłóceń konkurencji, może zostać uznana za zgodną z zasadami działania wspólnego rynku.
Pomoc na szkolenia jest dopuszczalna jeśli w rezultacie zachęci do działań, które zwiększą ilość wykwalifikowanych pracowników w Unii Europejskiej, a które bez tego nie zostałyby podjęte.
Tak jest w przypadku, gdy szkolenia wykraczają poza typowy profil szkoleniowy dla sektora, na przykład z uwagi na to, że szkoli się większą ilość pracowników lub materiał jest szerszy.
Z taką sytuacją mieliśmy do czynienia na przykład w Fiacie.
Z drugiej strony, nie można zatwierdzać dotacji na szkolenia, które są niezbędne dla prawidłowego funkcjonowania danego przedsiębiorstwa i zostałyby przeprowadzone nawet bez dodatkowych środków.
Na przykład kiedy fabryka samochodów chce wyprodukować nowy model, należy przeszkolić pracowników w zakresie nowych technik i sposobów pracy.
Zapewnianie dodatkowych środków na tego typu szkolenia po prostu zwalniałoby firmę z ponoszenia kosztów, z którymi i tak musiałaby się liczyć.
W związku z tym Komisja niedawno częściowo zakazała udzielania pomocy finansowej kilku fabrykom samochodowym, takim jak General Motors w Belgii czy Ford Genk.
Proponowane osiem działań na rzecz Volvo Cars Ghent jest związane z wprowadzeniem nowej platformy produkcyjnej.
Na tym etapie Komisja nie może wykluczyć, że planowane szkolenie miałoby miejsce i bez dotacji, a więc nie przyczyniłoby się do zwiększenia liczby wykwalifikowanych pracowników w UE.
Dlatego Komisja postanowiła rozpocząć oficjalne dochodzenie w tej sprawie bez uszczerbku na ostatecznej decyzji.
Potrzebujemy więcej czasu na przeanalizowanie sytuacji.
Władze belgijskie, będące beneficjentem, oraz strony trzecie będą miały okazję zaopiniować tę sprawę i dostarczyć informacje na jej temat przed zapadnięciem ostatecznej decyzji.
(NL) Dziękuję za odpowiedź pani komisarz!
Chciałabym również przy tej okazji pogratulować zwycięstwa nad Microsoftem.
Przechodząc do sprawy, którą chciałam poruszyć, jak rozumiem sprawa jest jeszcze w toku.
Czy mam rację, myśląc, że nowa interpretacja przepisów na temat dotacji państwowych na szkolenia jest na tyle szeroka, że pozwala uznanie społecznego znaczenia kursów szkoleniowych, dzięki któremu można stwierdzić, że jeśli szkolenie daje pracownikom większe szanse na światowym rynku pracy, to pomoc na nie nie będzie uważana za zakłócenie konkurencji?
komisarz. - Zmiany klimatyczne stanowią w naszych czasach jedno z największych wyzwań cywilizacyjnych, myślę, że nie muszę tu tego powtarzać.
Nie jest to ściśle związane z handlem, jednak w pewnych dziedzinach handel może nam posłużyć pomocą.
Dlatego Komisja chce, by Runda Doha przyniosła nam liberalizację usług i produktów ekologicznych, a także możliwość zawierania nowych umów o wolnym handlu, tak aby umożliwić jego zrównoważony rozwój.
Celem Komisji jest wynegocjowanie ambitnego i szczegółowego programu działań na rzecz klimatu po roku 2012.
Jeżeli uda nam się zaangażować najważniejszych udziałowców, z pewnością dojdziemy w przyszłości do ustanowienia zasad równych dla wszystkich na rynku europejskim.
Oznacza to również, że unikniemy wprowadzenia wysokoemisyjnej produkcji, czyli przenoszenia zanieczyszczeń z jednego miejsca w drugie, do którego mógłby doprowadzić brak porozumienia w tej sprawie.
Chcemy, by wszystkie kraje, które w największej mierze przyczyniają się do zanieczyszczenia środowiska, włączyły się w działania zapobiegawcze na zasadzie proporcjonalności. Nie odstraszać partnerów zasiadających przy stole negocjacyjnym w Bali.
Kolejnym etapem działań będzie przyjęcie określonych zasad handlu w przypadku importu. Problem "pasażera na gapę” powinien zostać poruszony tylko wtedy, kiedy się faktycznie pojawi.
Dobrze nakreślona polityka handlowa może nam pomóc w walce ze skutkami zmian klimatycznych poprzez gromadzenie środków niezbędnych do podjęcia działań łagodzących i adaptacyjnych.
Inwestowanie w handel, szczególnie w produkty i usługi niskoemisyjne, pozwoli na wprowadzenie działań i technologii przyjaznych dla środowiska na przestrzeni całej gospodarki światowej i pomoże walczyć ze skutkami zmian klimatycznych na skalę globalną oraz w jak najoszczędniejszy sposób.
Odrzucenie takiej okazji do współpracy oznaczałoby szkodę dla polityki dotyczącej zmian klimatycznych.
Nie można zapominać, że nasze podejście do działań na polu zmian klimatycznych i ich skutków sprawiło, że przemysł europejski stanął w pierwszym szeregu pod względem wykorzystania technologii niskoemisyjnych.
Dzięki temu UE ma przewagę jako ten uczestnik, który zrobił pierwszy krok w tym kierunku.
Sprawozdanie Sterna jasno pokazało, że walka ze skutkami zmian klimatycznych ma sens nie tylko ze społecznego, lecz również z ekonomicznego punktu widzenia, ponieważ koszty, jakie w jej ramach ponosimy są niższe niż koszty braku działania.
Polityka handlowa może sprzyjać realizacji założeń polityki na rzecz klimatu poprzez minimalizację kosztów i generowanie części niezbędnych środków finansowych, a także sprzyjanie ustanawianiu ram prawnych regulujących inwestycje i handel produktami, usługami i technologiami niskoemisyjnymi.
(EL) Pani przewodnicząca! Komisarz Mandelson zdecydowanie trzyma się regulaminowego przydziału czasu na każdą wypowiedź.
Nie ogranicza się raczej do zbytnich formalności.
Panie komisarzu! Dziś przyjęliśmy nowe zasady wprowadzania produktów związanych z ochroną roślin na rynek.
Wejście w życie tych zasad odbije się na pierwotnej produkcji rolnej, a w konsekwencji na europejskim przemyśle żywnościowym.
Czy mógłby pan potwierdzić, że importowane produkty przechodzą odpowiednie testy, których celem jest wskazanie czy są zgodne ze ściśle określoną charakterystyką przyjętą dla produkcji krajowej?
komisarz. - Rzeczywiście z bliska przyglądamy się wszystkim tym sprawom.
Jednak najpierw chciałbym jeszcze raz podkreślić to, co już mówiłem: chcemy zapewnić jak najlepsze, najbardziej dalekosiężne i jak najpełniejsze porozumienie w tej sprawie na okres po 2012 r.
Wymaga to przekonywania naszych partnerów handlowych do odpowiednich praktyk. Są to gospodarki wschodzące, które musimy przekonać do współpracy w zakresie umów handlowych na okres po 2012 r., która jest niezbędna i powinna mieć jak największy zasięg geograficzny.
Musimy sobie zadać pytanie jaką możemy lub będziemy się starać podjąć taktykę, aby przekonać gospodarki wschodzące do włączenia się w porozumienie, które chcemy zawrzeć.
Naszym zdaniem jest zdecydowanie za wcześnie na to, by zacząć grozić państwom, które z jakichś powodów nie chciałyby podjąć takiej współpracy, sankcjami dotyczącymi handlu lub innych spraw w ramach kary za to, że stały się przysłowiowymi "pasażerami na gapę”. Przyniosłoby to również skutki odwrotne do zamierzonych.
Kiedy przyjdzie czas na to, by rozważyć tego typu rozwiązania, zdecydujemy się na nie jedynie po dokładnym przemyśleniu sprawy i przeprowadzeniu odpowiednich konsultacji. Oczywiście każde działanie przez nas rozważane będzie musiało, podkreślam, zostać ocenione pod względem zgodności z założeniami WTO.
Nie ma mowy o tym, by Unia Europejska podejmowała działania, które nie są jednoznacznie i w pełni zgodne z zasadami WTO.
(DE) Panie komisarzu! Chciałbym zadać jeszcze jedno pytanie.
Mój kolega, poseł Papastamkos, ma całkowitą rację mówiąc, że musimy się zastanowić nad tym, jak uchronić firmy europejskie przed stratami wynikającymi z odmową uczestniczenia w działaniach związanych z polityką z Kioto ze strony innych krajów.
Istnieją trzy możliwości: po pierwsze Unia Europejska może kontynuować te działania sama.
To oczywiście odbiłoby się na finansach naszych przedsiębiorstw i postawiłoby nas w niekorzystnej sytuacji względem innych regionów.
Drugie potencjalne rozwiązanie polega na tym, że wobec sprzeciwu innych krajów UE również nie będzie działać w tym zakresie, choć oznaczałoby to porażkę jeśli chodzi o osiągnięcie celów związanych z klimatem, które sami sobie wyznaczyliśmy.
Trzecim rozwiązaniem byłoby nałożenie odpowiednich sankcji na te państwa, które nie przystąpią do porozumienia post-Kioto.
Jaką formę mogłyby przybrać te sankcje?
Czy mógłby pan podać konkretne przykłady?
komisarz. - Cieszy mnie zainteresowanie Parlamentu przeglądem narzędzi ochrony handlu i chciałbym jeszcze raz podkreślić, jak ważne jest dla Komisji zdanie Parlamentu w tej sprawie.
Komisja z niecierpliwością czeka na sprawozdanie Komisji Handlu Międzynarodowego, które, mamy nadzieję, zostanie już niedługo zakończone.
Ze swojej strony Komisja kończy właśnie prace nad odpowiedzią na proces konsultacji.
Rzeczywiście Komisja odbyła wstępne rozmowy - debatę orientacyjną - na ten temat jeszcze przed dzisiejszym spotkaniem.
Propozycje dla Rady zostaną prawdopodobnie przedstawione w ciągu najbliższych tygodni.
Komisja będzie na bieżąco informować Parlament i angażować go w tę sprawę.
Komisja oczywiście dokładnie przeanalizowała wszystkie opinie na temat zielonej księgi, których było kilkaset.
Planujemy poinformować posłów i Parlament o tym, jakie były podstawowe opinie i sugestie w tej sprawie. Informacje te zostaną również opublikowane.
Zostaną one ponownie omówione przez Komisję, zanim przedstawi ona konkretne propozycje Radzie, miejmy nadzieje z końcem listopada.
Większość osób konsultowanych przez Komisję i przedstawiających jej swoje opinie podobnie jak Komisja uważa, że narzędzia ochrony handlu są niezbędne w dobie globalizacji gospodarki światowej, w której brakuje wielostronnych umów na temat zasad konkurencji.
Większość z tych osób nie widzi również potrzeby generalnej reformy systemu ochrony handlu.
Komisja zgadza się z tym zdaniem.
Jednak wiele osób chciałoby, by przepisy były jaśniejsze, bardziej przejrzyste i skuteczne.
Twierdzenie, że Komisja zmieniła podejście do oceny interesów Wspólnoty w niektórych z ostatnich spraw jest po prostu nieprawdziwe.
Każda sprawa została przeanalizowana w oparciu o konkretną charakterystykę techniczną.
Niektóre przypadki były nietypowe, jednak zostały rozwiązane zgodnie z przepisami Wspólnoty oraz niewielkim luzem decyzyjnym, na jaki te przepisy zezwalają, po szczegółowej analizie sytuacji przeprowadzonej wspólnie z państwami członkowskimi.
I ostatnia sprawa: to prawda, że nie wszczęto żadnego nowego dochodzenia antydumpingowego w pierwszej połowie 2007 r.
Jednak należy zauważyć, że dochodzenia antydumpingowe są wszczynane przez producentów, a nie z naszej inicjatywy.
Innymi słowy wszczyna się je na podstawie roszczeń ze strony producentów działających na terenie Wspólnoty.
W ciągu pierwszych sześciu miesięcy 2007 r. nie wpłynęło żadne roszczenie, które spełniłoby wymogi prawne.
Nie ma nic dziwnego w tym, że z roku na rok liczba przypadków wszczętego postępowania jest inna w zależności od takich czynników, jak cykl koniunkturalny, nadwyżka zdolności produkcyjnych w krajach trzecich czy zmiana kierunku handlu wywołana podjęciem środków ochrony handlu na innych rynkach światowych.
Liczby te znacznie się wahały również w latach poprzednich.
Na przykład w 2003 r. Komisja wszczęła w sumie tylko osiem nowych dochodzeń, z których pierwsze rozpoczęło się pod koniec maja.
Pierwsza, nieaktywna połowa 2007 r. nastąpiła natomiast po wyjątkowo aktywnej pod tym względem końcówce 2006 r.
Na koniec chciałbym zwrócić państwa uwagę na to, że we wrześniu 2007 r. rozpoczęły się dwa nowe dochodzenia antydumpingowe przeciwko importowi z Chin: jedno dotyczy kwasu cytrynowego, drugie zaś glutaminianu sodu.
(DE) Panie komisarzu! Dziękuję bardzo za komentarz.
Przejrzystość odgrywa bardzo ważną rolę w tym procesie.
Kiedy możemy się spodziewać oceny badania w sprawie zielonej księgi?
Albo takiej oceny jeszcze nie ma, wobec czego Komisja opublikowałaby dokument bez załączania takiej oceny, albo jest - a przypuszczam, że taka ocena została przeprowadzona - w związku z czym najwyższy czas ją opublikować i przedstawić Parlamentowi.
Po drugie chciałbym wiedzieć, czy uważa pan za rozsądne rozstrzyganie podstawowych spraw bez zmiany rozporządzenia zgodnie z nowo przyjętymi zasadami?
Po trzecie, dlaczego traktuje pan gospodarki "rynkowe” i "nierynkowe” w ten sam sposób?
Po czwarte, jeżeli chodzi o produkcję wspólnotową, jaki powinien być pana zdaniem próg procentowy, jeżeli chodzi o produkcję poza UE?
komisarz. - Komisja przeprowadziła wstępną ocenę reakcji na zieloną księgę, co dało podstawę do dzisiejszych rozmów orientacyjnych na ten temat.
Stanowi to doskonały punkt wyjścia do kolejnej, bardziej surowej oceny, która będzie towarzyszyła rozmowom w Komisji na temat propozycji, które przedstawi w dalszej kolejności państwom członkowskim na podstawie przeglądu.
Mogę pana zapewnić, panie pośle, że informacje na temat odzewu w sprawie księgi zostały już - jak mniemam - opublikowane na stronie internetowej dyrekcji generalnej ds. handlu. Opublikujemy jednak również łatwo dostępną, mamy nadzieję, wersję czy prezentację poszczególnych opinii na temat zielonej księgi, aby można się było poważnie nad nimi zastanowić jeszcze zanim Komisja złoży swoje propozycje.
Szanowny poseł zdaje się już opierać swoją wypowiedź na niektórych aspektach propozycji Komisji, które jeszcze nie zostały przedstawione ani też do końca uzgodnione w Komisji, dlatego z całym szacunkiem stwierdzam, że trochę się zapędził w swoich założeniach i przypuszczeniach.
(LT) Moje pytanie opiera się, rzecz jasna, o spotkania i rozmowy przeprowadzone z przemysłowcami z mojego kraju - Litwy.
W zasadzie mogę powtórzyć to, o czym mówił wcześniej jeden z posłów: liberalizacja polityki handlowej budzi duże obawy i jest dość ostro krytykowana.
Moje pytanie brzmi: Jeżeli sytuacja się nie zmieni, jaka będzie reakcja Komisji?
Jakich działań ze strony Komisji możemy się spodziewać?
Czy Komisja będzie gotowa wysłuchać zdania przedstawicieli przemysłu, czy raczej uzna inne argumenty za ważniejsze?
komisarz. - Nie jestem pewien, co posłanka ma na myśli mówiąc o "liberalizacji polityki handlowej”.
Z definicji handel może się odbywać tylko wtedy, gdy rynki są otwarte i, w rezultacie przepływ towarów wolny - zliberalizowany.
Handel nie odbywa się za zamkniętymi granicami, ani też tam, gdzie gospodarka przekształca się w twierdzę, dlatego też jest oczywiste, że Komisja opowiada się za liberalizacją handlu.
Przegląd polityki handlowej Global Europe i strategia, która została przedstawiona i zatwierdzona przez Komisję i państwa członkowskie rok temu, bardzo jasno przedstawiają interesy Unii Europejskiej, takie jak utrzymanie otwartych rynków u siebie, rozpowszechnianie i korzystanie z wielostronnych i dwustronnych negocjacji, otworzenie rynków zagranicą i wykorzystanie skutecznych środków ochronnych w celu uniknięcia nieuczciwego handlu i nieuczciwej konkurencji.
Są to trzy główne filary naszej strategii, każdy z nich jest równie ważny.
Przegląd trzeciego z nich został rozpoczęty po dramatycznych wydarzeniach w gospodarce światowej, a także europejskiej, po tym jak wprowadziliśmy pierwsze środki ochrony handlu ponad 10 lat temu.
Mamy obowiązek upewnić się, że nasze działania są możliwie najbardziej skuteczne oraz prowadzą do porozumienia, wzajemnego wsparcia i solidarności wśród państw członkowskich.
Jeśli ich skuteczność osłabnie, działania ochronne będą dużo trudniejsze w zastosowaniu.
Zdecydowaliśmy się na ten przegląd właśnie po to, by odbudować to porozumienie, wsparcie i solidarność między poszczególnymi państwami członkowskimi.
Panie komisarzu!
Aby przejść do następnego pytania muszę przyjąć równocześnie dwa kolejne pytania dodatkowe. Proszę również o jedną odpowiedź na te dwa pytania.
(EL) Pani przewodnicząca! Chciałbym dodać do pytań kolegi posła Caspary'ego jedno własne dotyczące tego, kiedy będziemy mogli obejrzeć ocenę ankiety na temat zielonej księgi.
Panie komisarzu! Europejskie działania antydumpingowe i antysubsydyjne stanowią mniej niż 0,45% całkowitej wartości importu do UE.
Jak w takim razie można usprawiedliwić pośpieszny, jednostronny przegląd polityki ochrony handlu przez Komisję?
W jakim kierunku podąża Komisja?
W kierunku upolitycznienia działań czy zapobiegania temu, by ludzie żądali odszkodowania z tytułu nieuczciwych praktyk?
(PT) Pani przewodnicząca, panie komisarzu! Chciałabym zadać pytanie związane z odpowiedziami, których pan dziś udzielił.
Parlament nie widzi potrzeby przeglądu działań związanych z ochroną handlu; podobne wnioski można wyciągnąć z konsultacji społecznych.
Pan komisarz nie wyjaśnił Parlamentowi, jaki jest cel jego propozycji, ani do jakiego stopnia jego propozycje i przekonania zmieniły się w oparciu o opinię wyrażoną w wysłuchaniu publicznym oraz opinię Parlamentu.
Jest to bardzo ważne, ponieważ nie rozumiemy dlaczego nalega się na przegląd działań, które wszyscy uważają za przydatne i działające prawidłowo.
Chcielibyśmy wiedzieć, jakie są ku temu powody.
komisarz. - Niezbyt wiem do jakiej zmiany kierunku się pani odnosi; nie zmieniliśmy swojego stanowiska, ani też, jak już mówiłem, osoby, które odpowiedziały na przegląd ani Komisja nie uważają, że należy dokonać gruntownej reformy tych działań.
Dlatego nie jestem pewien do jakiej zmiany kierunku odnosi się posłanka.
Gdyby nie istniała potrzeba przeglądu, zielona księga, którą opublikowaliśmy, wywołałaby dużo mniej niż 500 komentarzy.
Wydaje mi się, ponad 500 komentarzy do zielonej księgi oznacza zainteresowanie przeglądem, którego dokonaliśmy.
W odpowiedzi na pierwsze pytanie mogę powiedzieć, że nie jestem w stanie przedłożyć Parlamentowi wyników oceny działań, która jeszcze nie została przeprowadzona.
Komisja jeszcze nie zdążyła dokonać analizy i nie zdecydowała o tym, jaką dać odpowiedź.
Zorganizowaliśmy dziś sesję plenarną i ogłosimy jej wynik po przedstawieniu państwom członkowskim konkretnych propozycji. Równocześnie przekażemy te informacje Parlamentowi koło drugiej połowy listopada, a więc już niedługo.
Jeżeli chodzi o upolitycznienie tych spraw - jest ono niemal nieuniknione.
Biorąc pod uwagę, że w przemyśle europejskim krążą różne zdania na ten temat i mamy do czynienia ze sprzecznymi interesami oraz rywalizacją jeżeli chodzi o to czy poszczególni uczestnicy w ogóle chcą podejmować działania ochronne, wszystko to musi znaleźć odzwierciedlenie w stanowiskach poszczególnych państw członkowskich.
Gdyby zamiast tego państwa członkowskie postanowiły wziąć obiektywną i surową analizę Komisji za dobrą monetę i zaakceptować wnioski i działania przez nas proponowane; gdyby były przygotowane tylko na to, nie mielibyśmy do czynienia z upolitycznianiem całej sytuacji.
Jednak państwa członkowskie spotykają się z tym samym lobbingiem i tymi samymi sprzecznymi interesami producentów, sprzedawców, dystrybutorów, importerów i konsumentów, jak my.
W przypadku, gdy opinie się różnią, należy o nich dyskutować w szerszym gronie, na arenie politycznej, w procesie politycznym, i z tym właśnie mamy teraz do czynienia.
Odpowiedzi na pytania pozostawione bez odpowiedzi z braku czasu zostaną udzielone na piśmie (patrz załącznik).
Przepraszam wszystkich, którzy musieli czekać.
Tym samym tura pytań została zakończona.
(Posiedzenie zostało zawieszone o godz. 19.35 i wznowione o godz.
21.00)
Wzrost cen środków spożywczych i ochrona konsumentów (debata)
Kolejnym punktem porządku dziennego jest debata nad
pytaniem ustnym do Komisji dotyczącym wzrostu cen i środków spożywczych i ochrony konsumentów skierowanym przez Josepha Daula, Lutza Goepela oraz Neila Parisha w imieniu grupy politycznej PPE-DE - B6-0321/2007),
pytaniem ustnym do Komisji dotyczącym wzrostu cen i środków spożywczych i ochrony konsumentów skierowanym przez Luisa Manuela Capoulasa Santosa w imieniu grupy politycznej PSE - B6-0377/2007), oraz
pytaniem ustnym do Komisji dotyczącym wzrostu cen i środków spożywczych i ochrony konsumentów skierowanym przez Sergio Berlato, Janusza Wojciechowskiego, Gintarasa Didžiokasa, Liam Aylward w imienu grupy politycznej UEN - B6-0378/2007).
autor. - Panie przewodniczący! Z przyjemnością stoję tutaj i przemawiam przed państwem z uwagi na to, że bezpieczeństwo żywności stało się dla nas niezwykle ważną sprawą.
Przez ostatnie 25 lat w Europie nie brakowało żywności.
Tak naprawdę podejmowaliśmy wiele decyzji związanych z rolnictwem i wspólną polityką rolną aby ograniczyć produkcję i utrzymać ceny na stałym poziomie oraz ograniczyć wykorzystanie dotacji na eksport i kontynuować eksport produktów na inne rynki światowe.
Obecnie mamy do czynienia z diametralnie inną sytuacją: w tym roku ceny zbóż wzrosły trzykrotnie; sektor zwierząt gospodarskich zmaga się z poważnym problemem wywołanym wzrostem cen pasz rzędu 50-60%. Wszystkich nas martwi ta sytuacja.
Wspólnie z panami Daulem i Goepelem przygotowaliśmy to pytanie ustne i cieszymy się, że pani komisarz Fischer Boel jest tu dziś z nami - wydaje nam się, że powinniśmy korzystać z każdej okazji do rozmów.
Będziemy musieli stawić czoła rzeczywistości, w której niektóre z pasz produkowanych z genetycznie modyfikowanej kukurydzy i soi nie mogą być obecnie importowane do Unii Europejskiej z uwagi na brak pozwolenia.
Myślę, że powinniśmy poważnie się zastanowić nad tą sprawą i wykorzystać istniejące możliwości do wydania odpowiednich pozwoleń na te produkty.
Jeżeli tylko są one bezpieczne, powinny trafiać one na nasz rynek i być wykorzystywane do karmienia naszych kur, a w szczególności świń, a także bydła, tak przeznaczonego na mięso, jak i mleko, ponieważ musimy utrzymać konkurencyjność naszego rynku.
Musimy również spojrzeć na sytuację w supermarketach, ponieważ - nie możemy o tym zapominać - nie interesuje nas jedynie cena, jaką rolnik otrzymuje za swoje produkty, lecz również ilość pieniędzy, jakie musi na nie wydać konsument.
Bez wątpienia możemy zaobserwować, że na przykład jedynie 10% bochenka chleba powstaje z surowca pszenicy, a jednak mamy do czynienia z ciągłym podnoszeniem cen chleba. Supermarkety tłumaczą się, że muszą płacić coraz więcej z pszenicę.
A więc musimy naciskać na supermarkety, aby upewnić się, że konsumenci płacą tyle, ile powinni.
Europejskie rolnictwo ma bardzo silnie ugruntowaną pozycję na świecie i może sobie poradzić z nowymi wyzwaniami, i dobrze, ponieważ będzie nam potrzebna produkcja żywności, rolnicy i wsie - a wszystko to działa znakomicie.
Jednak w tej chwili musimy wyrównać różnice między sektorem zbożowym a sektorem zwierząt gospodarskich, dlatego właśnie przedstawiłem to pytanie.
Z niecierpliwością czekamy na odpowiedź pani komisarz Fischer Boel.
autor. - (PT) Panie przewodniczący, pani komisarz! Cieszę się, że mogę ponownie się tu z państwem spotkać.
Jak państwo wiedzą, kilka miesięcy temu zaskoczyła nas zmiana sytuacji niektórych produktów rolnych na rynku. Jeszcze niedawno powiedzielibyśmy, że taki zwrot jest po postu niemożliwy.
Zauważyliśmy ogromny nacisk na dostawy, czego konsekwencją jest obecna sytuacja.
To z kolei spowodowało duże zaburzenia w pracy sektora zwierząt gospodarskich, dające się przewidzieć skutki w postaci wzrostu cen dla konsumenta, a przede wszystkim ostrzeżenie FAO przed tym, jakie skutki może wywołać zaistniała sytuacja dla produkcji środków spożywczych w innych częściach świata.
Nie zapominajmy, że podczas gdy w Europie wydaje się około 10-20% dochodów na jedzenie, istnieją takie miejsca, w których żywność pochłania 90% lub więcej, dlatego łatwo sobie wyobrazić, co może się stać z tymi społecznościami w przypadku wzrostu cen.
Dlatego musimy działać, i to natychmiast. Ja ze swojej strony bardzo się cieszę, że Komisja podjęła szybką inicjatywę i wystosowała odpowiednie działania łagodzące, ograniczając odłogi do zera w 2008 r.
Szkoda, że nie poszliśmy w tych działaniach dalej.
Istnieją również inne rozwiązania, których być może moglibyśmy się podjąć bez ponoszenia dodatkowych kosztów, takie jak przyspieszenie procedury autoryzacji wypłacania dotacji przysługujących niektórym rolnikom hodującym zwierzęta, których ciężka sytuacja dotyka w dwójnasób - cierpią oni nie tylko z powodu wyższych cen, lecz również chorób zwierząt gospodarskich, takich jak choroba niebieskiego języka, dlatego uważam, że powinniśmy zrobić coś więcej w tej sprawie.
Jednak przede wszystkim musimy dalej analizować i oceniać sytuację, aby szybko zidentyfikować środki, które możemy podjąć w najbliższej przyszłości, w perspektywie krótkoterminowej.
Oczywiście ufamy, że pani Komisarz i Komisja wykażą się odpowiednią dozą wrażliwości w tej niezwykle ważnej dla nas sprawie.
autor. - (IT) Panie przewodniczący, pani komisarz, panie i panowie! W całej Europie mamy obecnie do czynienia ze wzrostem cen środków spożywczych.
Badania rynkowe pokazują, że konsumenci europejscy w radykalny sposób zmieniają swoje nawyki żywieniowe, zmuszeni do zmiany jakości i typu kupowanych produktów z powodu wygórowanych cen.
Za podwyżki cen z jednej strony odpowiedzialna jest nadmierna liczba etapów, przez które przechodzą produkty od producenta do konsumenta, z drugiej strony zaś nieproporcjonalne podwyżki cen w sieciach supermarketów.
Jednak jedno jest pewne: nie należy za to winić naszych rolników, którzy są tak naprawdę głównymi ofiarami zaistniałej sytuacji.
Panie przewodniczący, pani komisarz! Myślę, że teraz bardziej niż kiedykolwiek należy chronić europejski model polityki rolnej, tak aby uchronić krajowe rynki rolne przed skutkami międzynarodowych wahań w cenach i wykorzystać w praktyce działania ochronne w zakresie produkcji i korzystania z zasobów terytorialnych, które są tak charakterystyczne dla rolnictwa europejskiego.
Popieramy decyzję Komisji o ratyfikacji propozycji zerowych odłogów w 2008 r.
Jednak nie jest to wystarczający sposób na załagodzenie sytuacji związanej z zapasami zbóż i ich rosnącymi cenami na rynkach światowych.
Powinniśmy również pracować nad wspólną organizacją rynków i w odpowiedni sposób wykorzystywać tego typu mechanizmy do przywrócenia równowagi na rynku, co pomoże nam złagodzić skoki cenowe, przynajmniej na rynku wewnętrznym.
Prosiliśmy ostatnio Komisję o zaproponowanie natychmiastowego podwyższenia kontyngentów na mleko o co najmniej 2-3%, aby ustabilizować cenę tego podstawowego produktu.
W obliczu trudnych warunków gospodarczych, z jakimi mamy teraz do czynienia, Unia Europejska i państwa członkowskie mają obowiązek pomagać konsumentom w utrzymaniu siły nabywczej w przypadku żywności i równocześnie chronić rolników i ich prawa do zarobku.
komisarz. - Panie przewodniczący! Chciałabym przypomnieć pewne zdanie, które jest zdaje się japońskim przekleństwem: "A żebyś żył w ciekawych czasach”.
Myślę, że doskonale pasuje ono do obecnej sytuacji. W ciągu ostatnich sześciu czy ośmiu miesięcy widzieliśmy jak ceny surowców w sektorze rolnym wystrzeliły w górę, ale muszę przyznać, że punktem wyjścia był najniższy w historii poziom tych cen.
Myślę, że warto o tym pamiętać. Wzrost cen będzie również odczuwalny dla konsumentów, lecz w nieco mniejszym stopniu.
Chciałabym przytoczyć przykład chleba, podstawowego produktu żywnościowego.
Będę się odnosić do sytuacji w Niemczech. Jeżeli spojrzymy na cenę chleba w supermarkecie lub sklepie w Niemczech, zobaczymy, że jedynie 4% tej ceny jest związana z kosztem pszenicy.
W sektorze mleczarskim, jak to zostało przez państwa zauważone, przewidziano do tej pory kilka różnych działań zaradczych.
Kontyngenty na mleko zostały zwiększone 1 kwietnia 2006 r. i 1 kwietnia 2007 r. o 0,5% w 11 państwach członkowskich.
1 kwietnia 2006 r. osiem nowych państw członkowskich otrzymało te rezerwy restrukturyzacyjne w wysokości od 2% do 5% ich krajowych kontyngentów.
1 kwietnia 2008 r., czyli w przyszłym roku, kontyngenty zostaną zwiększone o kolejne 0,5% w 11 państwach członkowskich.
Oprócz tego ograniczono wszystkie środki wspomagające rynek i obecnie nie ma refundacji wywozowych ani żadnej pomocy dla zbytu.
Sprawozdanie na temat prognoz rynkowych dla sektora mleczarskiego zostanie przyjęte przez Komisję jeszcze w tym roku i będzie stanowiło podstawę do dalszych rozmów na temat tego, czy należy dalej zwiększać kontyngenty.
Poza tym miałam już okazję zasygnalizować wygaśnięcie systemu kontyngentów z końcem marca 2015 r.; zaznaczyłam również, że potrzebujemy odpowiedniego okresu przejściowego i działań łagodzących skutki zniesienia kontyngentów na okres od tego roku do 2015 r.
Jedną z możliwości jest zwiększenie kontyngentów w tym okresie, które zostanie rozważone przy okazji oceny stanu w przyszłym roku.
Powodów wzrostu cen w sektorze zbożowym jest wiele.
Powiem jedynie, aby się upewnić, że nie będzie żadnych nieporozumień, że to nie biopaliwa powodują szybki wzrost cen.
Obecnie w Europie wykorzystujemy mniej niż 2% produkcji zbóż na etanol. Powody wzrostu cen są inne: niekorzystne warunki pogodowe w Australii, susze w Europie Południowej, powodzie w północnej części Europy, wzrastające zapotrzebowanie w Indiach i Chinach oraz ograniczenia związane z eksportem z Rosji i Ukrainy.
Oczywiście mamy jeszcze do czynienia z efektem kuli śnieżnej z powodu dużego nacisku na etanol w Stanach Zjednoczonych, który ma pewien wpływ na wzrost cen kukurydzy.
Komisja podjęła, jak zostało powiedziane, pewne działania: zmniejszono do zera odłogi na przyszły rok produkcyjny, a więc tegoroczny siew na jesieni i przyszłoroczny - na wiosnę.
Podczas oceny stanu odbędą się rozmowy na temat tego, czy kontynuować politykę zerowych odłogów.
Oczekujemy, że zmniejszenie liczby odłogów do zera przyniesie około 10 do 15 mln ton, w zależności od warunków pogodowych.
Poza tym mam zamiar złożyć w Kolegium członków Komisji propozycję, by Rada zawiesiła cło importowe dla zbóż jedynie na ten rok.
Myślę, że te inicjatywy pomogą nam zmniejszyć napięcia w sektorze zwierząt gospodarskich i skutki wzrostu cen konsumenckich.
Mamy do czynienia również z innymi problemami w sektorze wieprzowiny.
Mamy niestety do czynienia z brakiem równowagi między nakładami a produkcją. W związku z tym komitet zarządzający postanowił wprowadzić system prywatnego przechowywania, który miejmy nadzieję pomoże w rozwiązaniu problemów związanych z sektorem wieprzowiny.
Istnieją również inne możliwości, jednak myślę, że powinniśmy się postarać rozwiązać tę sprawę, ponieważ jeśli jest to tylko kwestia przedłużania cierpienia, nic na tym nie zyskamy.
Dlatego dobrze, że podjęliśmy działania, a ja miałam okazję podziękować Parlamentowi za szybką reakcję na zaistniałą sytuację, dzięki czemu mogliśmy wysłać jasne sygnały do sektora rolniczego na temat zerowych odłogów tak szybko, jak to możliwe.
Chciałabym wrócić do kwestii organizmów genetycznie modyfikowanych w mojej mowie kończącej, ponieważ widzę, że mój czas się skończył.
w imieniu grupy PPE-DE. - Panie przewodniczący! Chętnie podzieliłabym się swoim czasem z panią komisarz, ponieważ jestem ciekawa jej opinii na temat organizmów genetycznie modyfikowanych, jednak będę obecna do końca debaty.
Myślę, że to prawda, ponieważ nie pierwszy raz mówi się o tym na tej sali, że trudna do przełknięcia prawda jest taka, że czasy w miarę taniego jedzenia się skończyły, a tego co się stało nie przewidziała ani Komisja, ani cały świat.
Pani komisarz przedstawiła nam niektóre z powodów, dla których brakuje nam równowagi między popytem a podażą i muszę się z nią zgodzić: pogoda, zmiany klimatyczne, zapotrzebowanie krajów rozwijających się, a także biopaliwa, przyczyniają się do obecnych problemów na całym świecie - pani komisarz zwróciła na to uwagę.
Jednak należy pamiętać - i wielu posłów mówiło o tym przede mną - o tym, co powiedział poseł Fischler podczas reformy WPR w 2003 r.
Obiecał on rolnikom lepsze ceny rynkowe.
Być może mamy teraz do czynienia ze skutkami tych reform i zaczynamy je kwestionować ze względu na ich wpływ na ceny konsumenckie.
Widzieliśmy pozytywne zmiany w przypadku mleka i zbóż, jednak nie możemy powiedzieć tego samego o sektorze zwierząt gospodarskich w przypadku producentów wołowiny i baraniny, drobiu i wieprzowiny, o czym mówiła pani komisarz.
Teraz zadajemy sobie pytania na temat braku stabilności i tego, czy podoba nam się brak stabilności popytu i podaży.
Jedna z większych firm zwróciła się do mnie ostatnio, mówiąc że klienci supermarketów nie wiedzą na temat ekonomiki produkcji żywności, albo po prostu się nią nie interesują, zaczynają jednak zauważać, że jest ona pozytywna.
Jednak istniej potrzeba monitorowania supermarketów i sprawdzania, czy przekazują sumy z podwyżek cen producentom żywności.
Chciałabym prosić Komisję - szczególnie komisarza ds. konkurencji - by przyjrzała się bliżej tej sprawie.
W przeszłości spotykałam się z odmową.
Jeżeli chodzi o organizmy genetycznie modyfikowane, jest to poważna sprawa.
Problemem są różnice w procedurze zatwierdzającej te produkty między Stanami Zjednoczonymi a Unią Europejską i należałoby się tym zająć.
Dlatego czekam na komentarze pani komisarz na temat organizmów genetycznie modyfikowanych zanim szczegółowo przedstawię moje zdanie na ten temat.
Ostatnia sprawa związana jest z tym, że nie możemy lekceważyć znaczenia braku bezpieczeństwa produktów w krajach rozwijających się, szczególnie jeśli chodzi o rynek zbożowy, gdzie kraje, które nie są w stanie zapłacić więcej za jedzenie muszą się zmierzyć z dużą podwyżką rachunków za żywność.
Musimy o tym pamiętać i wziąć to pod uwagę podczas opracowywania przyszłej polityki.
w imieniu grupy PSE. - (FR) Panie przewodniczący, pani komisarz, panie i panowie! Podczas Światowego Dnia Żywności, we wtorek 16 października, FAO postanowiła uświadomić ludziom, że niedożywienie dotyczy obecnie 854 mln ludzi na całym świecie.
Z tej okazji podkreślano rosnące ceny surowców rolnych, a szczególnie ich wpływ na konsumentów w krajach rozwijających się - moi koledzy mówili o tym dość szczegółowo - a także na ludność w krajach ubogich, które są importerami zbóż.
Podczas gdy w krajach rozwiniętych na jedzenie wydaje się około 10-20% rodzinnego budżetu, w krajach najmniej rozwiniętych suma ta dochodzi do 60-80%, a dwudziestoprocentowy wzrost cen zbóż może przynieść w tym przypadku drastyczne skutki.
Do pogorszenia sytuacji przyczynia się również fakt, że niektóre kraje są w dużej mierze zależne od importu, przez co mają również problemy związane z wahaniami kursów walut, zmianami klimatycznymi i wzrostem kosztów transportu.
Pani komisarz, częściowo odpowiedziała pani na tę kwestię, jednak mam nadzieję, że to dopiero początek działań.
Jakie działania ma zamiar podjąć Komisja w perspektywie długo- i krótkoterminowej podczas nadchodzącej oceny stanu w celu wydobycia z ciężkiej sytuacji konsumentów z północy, a szczególnie z południa oraz przyczynienia się do ustanowienia równowagi na światowym rynku żywności?
w imieniu grupy ALDE. - (DA) Panie przewodniczący, pani komisarz! To bardzo dobrze, że skupiliśmy uwagę na bardzo ważnej kwestii, jaką jest znaczny wzrost cen różnorodnych surowców rolnych.
Równocześnie wiemy, że w dziedzinach, które jak na razie jeszcze tych zmian nie doświadczyły, takich jak sektor wieprzowiny, wzrost cen może doprowadzić do bardzo drogiej zimy, jeśli chodzi o ceny żywności.
Zdajemy sobie sprawę z powodów tych zmian: słabe jesienne zbiory, puste sklepy z kukurydzą itp. - Nie będę się zagłębiał w szczegóły.
Myślę, że sytuacja, z jaką mamy obecnie do czynienia powinna dostarczyć więcej okazji do rozmów.
Po pierwsze, nie powinien nas niepokoić obecny wzrost cen.
Zbyt długo litr mleka kosztował mniej niż litr coca-coli, a nawet mniej niż litr wody.
Zupełnie nierozsądny wydaje mi się brak akceptacji faktu, że jedzenie może kosztować tyle, ile rzeczywiście powinno kosztować ze względu na cały długi proces produkcyjny, który zabiera długie godziny, szczególnie w przypadku produkcji mleka.
Równie jasne jest to, że stoimy teraz przed szansą zwiększenia produkcji środków spożywczych w Europie.
Tak naprawdę wymaga tego od nas rynek.
Komisja wykazała się inicjatywą, likwidując odłogi, a my mamy oczywiście nadal okazję szybko zwiększać produkcję, szczególnie w sektorze mleka.
Powinniśmy kontynuować reformę WPR rozpoczętą w 2003 r. poprzez zmniejszenie wysokości dopłat, a także poważnie zastanowić się nad dalszym przeznaczaniem pieniędzy na rozwój wsi.
Mamy teraz okazję ponownie uruchomić dynamiczną produkcję rolną w UE, a to oznacza, że możemy dać rolnikom większą swobodę w wykorzystaniu nadzwyczaj wysokiego obecnie popytu.
Oczywiście, jak nakazuje tradycja, będziemy również wspomagać rolników z obszarów górskich i mniej urodzajnych - tylko tego nam potrzeba!
Jednak nie możemy się bać wzrostu cen, zamiast tego powinniśmy zrozumieć jego przyczyny i wykorzystać sytuację, w której się znaleźliśmy.
w imieniu grupy UEN. - Panie Przewodniczący! W ostatnim czasie w Unii Europejskiej daje się zaobserwować znaczący wzrost cen podstawowych artykułów spożywczych, w szczególności w nowych państwach członkowskich.
Przykładowo w Polsce cena chleba wzrosła w ciągu ostatnich dwóch lat o 15%, cena jabłek o 83%, ziemniaków o 33%, zaś cena mleka niemal się podwoiła.
Podobne zjawisko jest w niektórych starych państwach członkowskich: we Włoszech, w Irlandii.
Z nowych państw członkowskich także na Litwie cena zbóż, mleka, owoców i warzyw również wzrosła prawie dwukrotnie.
Z drugiej strony, polityka Unii Europejskiej polega na ograniczaniu rozmiarów produkcji rolnej i polityka ta wydaje się coraz bardzie sprzeczna z potrzebami konsumentów.
Wszelkie tak zwane reformy Wspólnej Polityki Rolnej, polegają na tym, że ograniczamy produkcję w Unii Europejskiej.
Reforma rynku cukru to jest wielkie ograniczanie produkcji cukru w Unii Europejskiej, z 18 mln ton do 12 mln ton.
Reforma rynku wina - również ograniczanie produkcji.
Inne reformy także zmierzają do tego, żeby w Unii Europejskiej produkować mniej.
Z drugiej strony mamy bardzo istotny sygnał.
Konsumenci potrzebują więcej żywności w Europie i to jest sygnał na tyle poważny, że cały cel Wspólnej Polityki Rolnej powinien być zweryfikowany.
Musimy się zastanowić nad tym, czy rzeczywiście metoda ograniczania produkcji, kwotowania produkcji jest dobra z punktu widzenia interesu konsumentów przede wszystkim, bo to o nich głównie chodzi.
Chodzi o to, by Europa dostarczała tyle żywności, ile potrzeba jej społeczności.
Jest wiele sygnałów, które wskazują na to, że dotychczasowa polityka rolna powinna być zweryfikowana.
Dziękuję bardzo.
w imieniu grupy Verts/ALE. - (DE) Panie przewodniczący, pani komisarz! Ta debata podąża w jakimś szalonym kierunku.
Od lat mówimy o spadku cen, najniższych możliwych cenach i ogólnych niżach.
Wszyscy mówcy, którzy opłakują teraz wzrost cen - długo oczekiwany, przyznam - i nawołują do zahamowania tego trendu powinni się tak naprawdę cieszyć.
Powinni się cieszyć, że rynek funkcjonuje, z waszą pomocą.
Z pomocą naszych poprzedników, a także z inicjatywy Parlamentu Europejskiego, pozbyliśmy się miliardów euro przeznaczanych na interwencje i stabilizacje cen - presji cenowej, która zniszczyła ceny rynkowe na rynku światowym i sprawiła, że kraje trzeciego świata muszą się zmagać z poważnymi problemami.
Wreszcie pozbyliśmy się tego mechanizmu i zbliżamy się do rynku, spotykając się z sytuacją, którą dodatkowo pogarsza wykorzystanie kukurydzy do produkcji paliw.
Istnieje wiele innych powodów, dla których mamy obecnie do czynienia z tak dużym popytem na rynku.
Rynek reaguje, ceny idą w górę a my, tutaj w Parlamencie Europejskim, jako przedstawiciele rolników, prosimy o ponowne obniżenie cen.
Nigdy, w ciągu 20-25 lat spędzonych w Parlamencie, nie spotkałem się z czymś tak niedorzecznym!
Dlatego właśnie oklaskiwałem pana posła Buska.
Powinniśmy się cieszyć z obecnej sytuacji.
Oczywiście musimy być ostrożni i działać w interesie tych, którzy nie mogą sobie pozwolić na kupowanie żywności po normalnych cenach.
Powinniśmy karać te kraje, które płacą nieuczciwe wynagrodzenie i prowadzą wprowadzającą w błąd politykę społeczną, ale nie możemy karmić ubogich kosztem rolników, którzy w ostatnich latach tłumnie rezygnują z zawodu.
To nie jest właściwe rozwiązanie!
Cieszę się, że możemy omówić dziś tę sprawę, a także że mamy do dyspozycji rynek, na którym ceny wreszcie wzrastają.
Panie przewodniczący, panie i panowie! Myślę, że warto rozpocząć dyskusję na ten temat, choć, częściowo z powodu tego, co powiedziała pani komisarz, nie widzimy jeszcze wszystkich aspektów tego problemu.
Chciałbym przypomnieć pani komisarz, że kilka miesięcy temu prosiliśmy o moratorium na temat rozmów dotyczących poprawek do wspólnej organizacji rynku owoców i warzyw, aby można się było zatrzymać na chwilę i zastanowić się nad tym, co się wydarzyło - i co ma teraz miejsce w przypadku wina - w oparciu o kilka spraw, o których chciałbym teraz powiedzieć.
Po pierwsze mówi się obecnie o żniwach, które były nieudane z powodów pogodowych, ale nikt nie wspomina o tym, że problem ten będzie nas dotyczył jeszcze przez wiele lat, ponieważ zmiany klimatyczne są nieuniknione w Europie i na całym świecie.
To pierwsza sprawa!
Po drugie, w porównaniu z rokiem 1950, kiedy było nas 2,5 mld i każdy mieszkaniec planety miał 0,5 hektara, w roku 2020 liczba ludności na świecie wyniesie 7,5 mld (według danych ONZ), a na każdego mieszkańca będzie przypadało zaledwie 0,2 ha ziemi nadającej się pod uprawę.
Rozumiem o co chodzi panu Baringdorfowi kiedy mówi o tym, że jest to podstawowy problem, jednak nie sądzę żeby wzrost cen, z którym mamy obecnie do czynienia był korzystny dla producentów.
Jeżeli spojrzymy na różnicę między kosztem produktu a ceną, którą płaci konsument, możemy zobaczyć, że i konsumenci i producenci płacą za bardzo długi łańcuch dostaw.
Jednak wynika to po części z zasad działania przyjętych tutaj, w tym Parlamencie, dlatego uważam, że pani komisarz powinna dokładnie przyjrzeć się działaniom, których mamy się podjąć w przyszłości.
Oczywiście przywrócenie produkcji na ziemiach leżących odłogiem jest bardzo ważnym krokiem, choć obecnie najbardziej potrzeba nam dokładnej, szczegółowej debaty.
W momencie utworzenia Wspólnoty Europejskiej podjęto działania, których celem było spełnienie wymogów żywieniowych mieszkańców Europy.
Dziś powinniśmy przyjąć te same zasady gry.
Nie możemy dłużej pozwalać na to, by ziemia leżała odłogiem w wyniku polityki oddzielenia finansowania od produkcji, ponieważ prowadzi to do strat produkcyjnych i sprawia, że nasze działania są bezproduktywne.
Dlatego musimy się przygotować na poważną dyskusję o tym, czy działania podjęte w ciągu ostatnich kilku lat przyniosły korzyści konsumentom i producentom, czy wprost przeciwnie, przysporzyły im problemów.
Panie przewodniczący! Chciałbym się skupić na stanowisku sektora intensywnej produkcji.
Nie będę zajmował czasu ponownie wyliczając poszczególne kłopoty, z którymi zmagają się producenci z tego sektora, chciałbym się raczej skupić na działaniach, które powinna moim zdaniem podjąć Komisja żeby im pomóc.
Jest około czterech czy pięciu spraw, które chcę poruszyć.
Po pierwsze uważam, że pani komisarz powinna zdawać sobie sprawę z tego, że delikatne środki zaradcze, takie jak marketing i promocja, nie wystarczą.
Po drugie należy przywiązać dużo większą niż do tej pory wagę do długoterminowych konsekwencji gwałtownego przejścia na produkcję biopaliw w Stanach Zjednoczonych dla cen i dostępności zbóż.
Ambitne cele, które postawili sobie Amerykanie, tak naprawdę wyczerpują import, na którym tak bardzo nam zależy.
Po trzecie, z powodu niepokojąco niewielkich zapasów interwencyjnych zbóż i zdecydowanie nierównego ich wykorzystania potrzebne są natychmiastowe działania, które przywrócą zaburzoną równowagę.
Po czwarte, proponuję żeby pani komisarz bardziej aktywnie działała na rzecz usprawnienia procedury zatwierdzania produktów genetycznie modyfikowanych.
Z całym szacunkiem, pani komisarz, musi pani, w imieniu całej gospodarki rolnej, działać z energią równą panom komisarzom Kyprianou i Dimasowi, którzy sprzeciwiają się zatwierdzaniu tych produktów.
Po piąte i ostatnie, należy zrobić miejsce na rynku dla tego sektora, gwarantując refundacje wywozowe również w przypadku mięsa i wędlin.
W tym przypadku nie jestem pewien czy pomoc związana z prywatnym przechowywaniem jest dobrym rozwiązaniem w dłuższej perspektywie czasowej.
Panie przewodniczący! Chciałbym na początek zapewnić posła Graefe zu Baringdorfa, że cieszę się ze wzrostu cen z korzyścią dla naszych rolników, pod warunkiem, że to rzeczywiście rolnicy na tym zyskują, a nie sieci supermarketów.
Do tej pory niewielka liczba sieci supermarketów, która zdominowała europejski rynek detaliczny, czerpała wszelkie możliwe korzyści kosztem naszych rolników i producentów.
W moim okręgu wyborczym w Szkocji producenci nabiału zbyt długo otrzymywali 0,17 funta za litr mleka, co stanowi mniej niż koszty produkcji, podczas gdy w supermarketach cena litra mleka wynosiła 0,5 funta.
Stało się to przyczyną bankructwa wielu rolników z mojego okręgu wyborczego.
Ostatnio cena pszenicy proponowana rolnikom wzrosła o 10%, a ceny produktów opartych na pszenicy w supermarketach - o 40%.
Po raz kolejny supermarkety wykorzystują wahania cen do zgarniania większej ilości pieniędzy do własnej kieszeni.
To jest niedopuszczalne i całkowicie zgadzam się z posłem Parishem, że powinniśmy poprosić Komisję, by wszczęła dochodzenie w sprawie polityki cenowej sieci supermarketów w celu zagwarantowania, że konsumenci i producenci są traktowani sprawiedliwie.
(ES) Panie przewodniczący! Jest oczywiste, że wzrost cen na oczach konsumentów jest wywołany różnymi czynnikami, jednak w mojej przemowie odniosę się jedynie do tego, o czym mówił poseł Stevenson.
Myślę, że działania pośredników i dużych sieci sprzedaży detalicznej są niepokojące.
W wielu przypadkach reagują oni na ruchy spekulacyjne, a więc wzrost cen produktów końcowych jest dużo większy, jak to zostało powiedziane, w ujęciu procentowym niż wzrost cen surowców.
Obecna sytuacja niepokoi również producentów, którzy w obliczu ogromnej siły nabywczej sektora sprzedaży detalicznej są zmuszeni obniżać swoje stawki bez możliwości obciążenia nikogo wyższymi cenami surowców czy paliwa.
Dlatego uważam, - i popieram zdanie mojego przedmówcy - że Komisja - chciałabym przy okazji podziękować pani komisarz za udział w dzisiejszej debacie - powinna działać i przedsięwziąć odpowiednie środki: należy rozpocząć dochodzenie i położyć kres tego typu praktykom, które są nieuczciwe i prowadzą do bardzo poważnych nadużyć.
Myślę, że to doskonały moment na rezolucję w tej sprawie i powinniśmy być w tym momencie gotowi na podjęcie konkretnych działań.
Panie Przewodniczący! Wielu moich przedmówców cieszy się z tego, że następuje wzrost cen żywności, ale należy sobie zadać pytanie czy ta cena żywności dotrze do rolnika.
Mam tutaj bardzo duże obawy.
Likwiduje się w tej chwili wiele małych gospodarstw rolnych zgodnie z polityką Komisji i Unii Europejskiej.
Jednak należy też zadać sobie pytanie, jaką żywność otrzymują rolnicy.
Otrzymują wołowinę z Brazylii, cukier z Ameryki Południowej, podejrzane kurczaki z Azji i w ten sposób na nasz rynek wpływa tania żywność, która "obniża" nam ceny, a tak naprawdę w Europie ogranicza się produkcję.
Tutaj należy zapytać: czy ciągle musimy ulegać lobby przemysłowemu?
Dlaczego w końcu nie zaczniemy na nowo wspierać rolników europejskich i to w momencie kiedy pojawia się nisza zwiększenia tej produkcji i zwiększenia kwot np. mleka, skrobi, o które ciągle dopomina się Polska i inne kraje z Europy Wschodniej.
(EL) Panie przewodniczący! Problem nagłego skoku cen pieczywa, mleka, ziemniaków i innych produktów żywnościowych, który w niektórych państwach członkowskich jest dziesięciokrotnie wyższy od inflacji, jest bardzo poważny, odczuwalny szczególnie przez osoby o niskich dochodach, które muszą wydawać bardzo dużą część zarobionych pieniędzy na jedzenie.
Problem ten nie pojawił się znikąd.
Wiemy, że sektor żywności jest uzależniony od kilku udziałowców, którzy bogacą się kosztem producentów i konsumentów: ceny konsumenckie są kilkakrotnie wyższe niż ceny płacone producentom z powodu dużej liczby pośredników i monopolu na rynku.
Dlatego mamy do czynienia ze zwiększonym zapotrzebowaniem na żywność i pasz dla zwierząt na świecie; zboża i olej rzepakowy są wykorzystywane w produkcji biopaliw nie z powodów ekologicznych, lecz w ramach planów czerpania zysków z produkcji przez międzynarodowych producentów oleju.
Mieliśmy do czynienia ze spadkiem cen, zmniejszono też środki interwencyjne UE wspomagające produkcję zbóż, byliśmy również świadkami obowiązkowego wyłączenia gruntów w ramach WPR.
Wszystkie te czynniki razem wzięte, oraz złe warunki pogodowe, spowodowały drastyczne zmniejszenie zapasów i produkcji UE.
Niemniej jednak handel i przemysł wykorzystały to kosztem rolników i konsumentów.
Dlatego właśnie wzrosły ceny żywności i pasz dla zwierząt.
Pogorszyło to sytuację pracowników, zwiększyło liczbę osób niedożywionych i doprowadziło do bankructwa rolników zajmujących się hodowlą zwierząt gospodarskich na małą i średnią skalę.
Greccy hodowcy zwierząt są na skraju rozpaczy - proszą o znaczne środki pomocowe, które pomogą im przetrwać.
Decyzja Rady Ministrów z 26 września o zniesieniu obowiązkowego wyłączenia gruntów, zawieszenia cła od importowanych zbóż i innych działaniach, do których odnosiła się pani komisarz, złagodzi w pewien sposób skutki problemu, ale go nie rozwiąże.
Decyzja ta proponuje półśrodki, które z definicji są niewystarczające.
Potrzebne są konkretne środki niezbędne do zwiększenia zapasów pasz dla zwierząt, kontroli cen i walki z kartelami i spekulacjami.
(DE) Panie przewodniczący, pani komisarz, panie i panowie! Cieszę się, że możemy gościć panią komisarz na dzisiejszej debacie.
Wobec wzrostu cen ludzie zaczynają ponownie przywiązywać wagę do rolnictwa.
Obecna sytuacja jest wynikiem - jak już wspomniała pani komisarz oraz niektórzy z przedmówców - z jednej strony zwiększonego zapotrzebowania krajów trzecich, a z drugiej strony nieudanymi zbiorami tradycyjnych eksporterów produktów rolnych, takich jak Australia czy Nowa Zelandia.
Dlatego ważna jest mobilizacja wszelkich dostępnych w Europie środków.
Udało mi się stwierdzić podczas mojej wizyty w Rumunii, że co najmniej jedna trzecia ziem nadających się pod uprawę leży, i zawsze leżała odłogiem.
Mamy do dyspozycji odpowiednią ilość środków.
Pierwszym krokiem mogłoby być doprowadzenie do tego, by ziemia nie leżała odłogiem.
Jak już mówiłam, jako rolnik, całym sercem wierzę, że naszym priorytetem powinna być produkcja zdrowej żywności, kolejnym działaniem zaś produkcja pasz, dopiero na trzecim miejscu powinna znajdować się produkcja energii.
Jednak uważam, że niewielki wzrost cen dla rolników w żaden sposób nie jest w stanie wynagrodzić strat z ostatnich dziesięcioleci.
Jak zauważyło wielu przemawiających dziś posłów, ceny surowców wzrosły o około 10%, jednak sprzedawcy zwiększają tę marżę w niektórych przypadkach aż do 40-50%.
Chodzi tu przede wszystkim o masło i inne produkty. Nie uważam żeby to było sprawiedliwe.
Jedno, co mogą zrobić rolnicy, to łączyć się i zawiązywać spółdzielnie producentów działające w oparciu o umowy produkcyjne, aby stawić czoła monopolistycznym sieciom sprzedawców.
(HU) Dzisiejsza debata jasno wskazuje na to, jak różne mogą być opinie w tym Parlamencie.
Zgadzam się z posłem Stevensonem, który powiedział, że wzrost cen oznacza jedynie niewielką podwyżkę dla rolników w porównaniu z sektorem handlowym, sieciami supermarketów i spekulantami, którzy zgarniają większą część zysków.
Kolejnym problemem jest to, że producenci zbóż będą czerpać z tego ogromne zyski, podczas gdy hodowcy zwierząt poniosą ogromne straty.
Mamy do czynienia z sytuacją nie do rozwiązania: pewne sektory są faworyzowane, podczas gdy inne zaniedbywane w ramach wspólnej polityki rolnej, a obecny wzrost cen sprawia, że sytuacja zaniedbywanych sektorów jeszcze bardziej się pogarsza, podczas gdy ci, którym się powodzi jeszcze bardziej się bogacą.
Zgadzam się z posłem Graefe zu Baringdorfem, że wzrost cen jest rzeczą pozytywną, jednak kogo będzie on dotyczył?
Sprzeczności związane z tą sprawą stale rosną, a zaburzenia wspólnej polityki rolnej jeszcze bardziej się pogłębiają i pogarszają sytuację.
Musimy więc gruntownie przemyśleć wspólną politykę rolną, ponieważ stopniowe działania interwencyjne to jedynie zabiegi kosmetyczne.
Nie będziemy mieć normalnej wspólnej polityki rolnej dopóki produkcja zwierząt, wina, warzyw i owoców, wieprzowiny i drobiu nie przestanie być zaniedbywana.
Dziękuję.
(ES) Panie przewodniczący! Jak już mówiłam miesiąc temu podczas debaty w Parlamencie na temat zawieszenia obowiązkowego wyłączenia gruntów, która również miała charakter wieczornego posiedzenia, wzrost cen produktów rolnych powinien wywołać poważną dyskusję na temat tego, w jakim kierunku podąża nasza wspólna polityka rolna.
Wkrótce otrzymamy komunikat Komisji na temat "oceny funkcjonowania” WPR, jednak obawiam się, że przewodniczący Komisji nie będzie miał wystarczająco dużo odwagi by przyznać w tym komunikacie, że liberalizacja rynków ma także swoją cenę, którą europejskim rolnikom i konsumentom właśnie przyszło płacić.
Wielu posłów już od początku opowiadało się za rezygnacją z działań związanych z zarządzaniem rynkiem i przyczyniło się do rozpowszechniania złej opinii konsumentów europejskich na temat WPR.
Jak już mówiłam podczas ostatniego posiedzenia plenarnego, chciałabym wiedzieć jak mamy teraz powiedzieć naszym obywatelom, że nie dysponujemy prawie żadnymi narzędziami kontroli jeżeli chodzi o wzrost cen produktów rolnych w Unii Europejskiej.
Warto również poprosić Komisję Europejską o obliczenie kosztów jakie niesie ze sobą wzrost cen żywności dla obywateli UE oraz porównanie tych kosztów z kosztami wspólnej polityki rolnej.
Chciałabym również wiedzieć czy obywatele odniosą w końcu korzyści z liberalizacji rynków i ogromnych cięć w zakresie pomocy dla rolników, na której ucierpieli ci ostatni.
Chciałabym państwu przedstawić bardzo znaczące moim zdaniem dane statystyczne. Otóż przed ustanowieniem WPR, w 1961 r., ceny surowców niezbędnych do produkcji pasz dla zwierząt były dwukrotnie wyższe od cen płaconych przez rolników 20 lat później.
Wspólna polityka rolna zagwarantowała dostawy surowców po przystępnej cenie, a równocześnie konsumenci europejscy skorzystali z wprowadzenia cen godziwych.
W takim kraju, jak mój, czyli Hiszpania, mamy do czynienia ze wzrostem cen tak podstawowych produktów, jak mleko.
Myślę, że ministrowie gospodarki i finansów poszczególnych państw członkowskich powinni bardziej się przejmować wpływem wzrostu cen żywności na inflację.
(ES) Panie przewodniczący, pani komisarz! Wszystkie osoby zebrane na tej sali zdają sobie sprawę z tego, jakie są przyczyny wzrostu cen zbóż i surowców.
Choć pani komisarz wspomniała o większości tych przyczyn, pozostały pewne sprawy, wokół których krążyła, lecz których nie wymieniła wyraźnie.
Ponieważ Komisja przedstawi nam swoje wnioski w sprawie "oceny funkcjonowania” WPR w listopadzie, wolałabym wyrazić swoje zdanie i powiedzieć, że mam nadzieję iż oczekiwana "ocena funkcjonowania” obejmie analizę WPR pod względem zgodności z nowymi wymogami rynkowymi, szczególnie że jedną z głównych przyczyn ograniczenia produkcji w Europie była moim zdaniem zbytnia krótkowzroczność ekspertów wspólnotowych.
Należy dokonać przeglądu obowiązującej polityki znacznie ograniczonych zapasów.
Zapasy interwencyjne Wspólnoty powinny, jak to już zostało powiedziane, stanowić sieć bezpieczeństwa gwarantującą dostawy w takich momentach jak ten, jednak dostaw brakuje, a zapasy Wspólnoty są puste.
Pani komisarz! Niepokoi mnie wpływ wzrostu cen pasz na hodowlę zwierząt w Europie, ponieważ jest on bardzo negatywny, szczególnie w przypadku gospodarstw rolnych małej i średniej wielkości.
Panie przewodniczący! Dzisiejsza debata odbywa się w samą porę.
Jak wszyscy wiemy, ceny zbóż diametralnie wzrosły, wiemy również dlaczego.
Pani komisarz! Faktem jest, że jesteśmy zależni od importu zbóż i substytutów spoza Unii Europejskiej, szczególnie ze Stanów Zjednoczonych.
W związku z tym martwi mnie, że proces podejmowania decyzji na temat nowych zbóż czekających na zatwierdzenie jest taki długi.
Doskonale zdaję sobie sprawę, że niekoniecznie jest to wina Komisji.
Jest to wina władz państwowych, ponieważ nie mogą dojść w tej sprawie do porozumienia.
W takim razie Komisja będzie musiała podjąć decyzję i mam nadzieję, że stanie się to możliwie jak najszybciej.
Usilnie proszę o szybsze zatwierdzanie nowych odmian zbóż, które czekają w kolejce.
W przypadku wzrostu cen nakładów, kosztami obciążani są właśnie konsumenci.
Nikt nie chce, by taka praktyka była dalej stosowana, ale jeżeli chcemy tego uniknąć, jedynym sposobem jest zmierzyć się z supermarketami.
Znam posła Graefe zu Baringdorfa od niemal 19 lat, od kiedy jestem w tym Parlamencie.
Muszę przyznać, że czasami ma rację, a innym razem się myli. W tym przypadku racji niestety nie ma.
Nie mam nic przeciwko wzrostowi cen o ile dotyczy on nie tylko przetwórców i konsumentów, lecz również producentów.
Powinniśmy się zająć nie tylko tą sprawą. Ważne jest również wykorzystanie produktów genetycznie modyfikowanych.
Importujemy do Unii Europejskiej produkty przeznaczone do kupna przez naszych konsumentów, nie wiedząc jak one powstały.
Nie ma sposobu na identyfikację importowanych produktów.
Mogły one być produkowane w dowolny sposób.
Powinniśmy się bliżej przyjrzeć tej sprawie.
Duża ilość mięsa sprowadzanego z Brazylii, i nie tylko, prawie na pewno jest produkowana z wykorzystaniem organizmów genetycznie modyfikowanych.
Jak można to rozpoznać?
- (FR) Panie przewodniczący, pani komisarz, panie i panowie! Chciałabym pogratulować autorom tej rezolucji i wyrazić moje pełne poparcie.
Gwałtowny wzrost cen zbóż, a więc i żywności świadczy o tym, jak bardzo Europa jest zależna od zmian na światowych rynkach rolnych.
Zaakceptowanie tej sytuacji oznaczałoby zgodę na to, by konsumenci stali się zmienną, którą można poprawić podczas kolejnych korekt działań rynkowych.
Oznaczałoby to również zaprzeczenie, że wielkie sieci supermarketów, które od 40 lat przyczyniają się do tendencji spadkowej w cenach proponowanych rolnikom, podczas gdy ceny konsumenckie utrzymywały się na tym samym poziomie lub nawet wzrastały, mają ogromny wpływ na wzrost cen.
Ogromne marże powinny, i mogły, być wykorzystane przez supermarkety do pochłaniania rosnących kosztów surowców rolnych w sytuacjach kryzysowych, takich jak ta.
Najwyraźniej tak się nie dzieje.
Duże supermarkety nadal wykorzystują swoją przewagę, a Komisja jest zmuszona do omówienia tej kwestii w trybie natychmiastowym, aby uchronić konsumentów przed rolą zakładników nieuczciwego i niebezpiecznego systemu.
komisarz. - Panie przewodniczący! Postaram się odpowiedzieć na niektóre z poruszonych tematów.
Po pierwsze zgadzam się z tymi osobami, które mówiły, że powinniśmy się cieszyć z dobrego funkcjonowania rynku i przeprowadzonych przez nas reform.
Taki był cel wszystkich wysiłków włożonych w reformę naszego sektora rolniczego. Obecnie rolnicy mogą reagować na zmiany rynkowe i tego właśnie chcieliśmy dokonać z punktu widzenia rolników.
Ważne jest również, byśmy pamiętali o tym, że wzrost cen nie jest zjawiskiem stricte europejskim - ma z nim do czynienia cały świat, dlatego właśnie tak trudno jest przedsięwziąć odpowiednie środki zaradcze.
Chciałabym się odnieść do pomysłu wprowadzenia refundacji wywozowych.
Myślę, że mogłoby to wysyłać złe sygnały do sektora, powodując dalszą produkcję, co mogłoby się skończyć jeszcze większymi problemami w przypadku dalszego wzrostu cen - mam na myśli szczególnie sektor wieprzowiny.
Jednak presja cenowa będzie trwała tak długo, jak długo będziemy mieli do czynienia z nadprodukcją.
Widzimy spadek cen surowego mięsa, wiemy że jest to część trwającego cyklu, oraz że na jesieni zawsze mamy do czynienia z presją cenową w przypadku wieprzowiny.
Chciałabym tylko krótko wspomnieć o biopaliwach, które zgodnie z obowiązkowymi celami przedstawionymi przez Komisję 10 stycznia 2007 r. będą stanowiły 10% sektora transportu paliw docelowo w roku 2020.
Nigdy nie mówiliśmy o tym, że ma być to produkcja wyłącznie europejska: potrzebny będzie import.
Jednak niezmiernie ważne jest byśmy zaczęli od pierwszej generacji i zachęcili przez to nasze instytucje badawcze do znalezienia złotego środka dla paliw drugiej generacji, aby ich produkcja nie opierała się jedynie lub głównie na zbożach, lecz również na słomie, wiórach drzewnych i resztkach z rzeźni.
A więc dysponujemy pewnym potencjałem i oczekujemy, że do 2020 r. około 20-30% biopaliw będzie z drugiej generacji, a nasze wyniki będą nawet lepsze, jeśli zainwestujemy w działania badawcze.
Jeżeli chodzi o organizmy genetycznie modyfikowane, zapewniam państwa, że Komisja zdaje sobie sprawę z problemu anachroniczności procedur autoryzacyjnych.
Mogą państwo obejrzeć opublikowane ostatnio przez Dyrekcję Generalną ds. Rolnictwa sprawozdanie dostępne w Internecie przedstawiające trzy możliwe rozwiązania.
Komisja rozważa obecnie, jakie będzie najlepsze rozwiązanie tej sytuacji bez uszczerbku na jakości naszej oceny ryzyka oraz z uwzględnieniem spraw związanych ze środowiskiem i zdrowiem człowieka.
Już teraz możemy zaobserwować poprawę sytuacji wynikającą ze skrócenia procedury zatwierdzania organizmów genetycznie modyfikowanych.
Chciałabym dla przykładu powiedzieć o ostatnim zobowiązaniu Europejskiego Organu ds. Bezpieczeństwa Żywności związanym z przeprowadzaniem kontroli kompletności w ciągu sześciu tygodni, czyli w czasie dużo krótszym niż poprzednio.
Liczę również na większe wsparcie ze strony państw członkowskich, które pomoże Komisji jeszcze bardziej skrócić czas oczekiwania na zatwierdzenie.
Podjęliśmy już odpowiednie kroki na rzecz zwiększenia wsparcia państw członkowskich w sprawie procedury zatwierdzającej.
Sama angażuję się w działania na rzecz skutecznego wdrożenia naszych przepisów, tak aby upewnić się, że handel paszami dla zwierząt będzie przebiegał bez przeszkód, aby nie przysparzać problemów naszym rolnikom.
Staram się również zapewnić jak najwyższy poziom bezpieczeństwa jeżeli chodzi o wprowadzanie nowych produktów genetycznie modyfikowanych na rynek. Oczywiście nasi partnerzy handlowi znają przepisy obowiązujące w Unii Europejskiej.
Zaledwie dwa dni temu wróciłam z podróży do Argentyny i Brazylii.
Przedstawiciele tych krajów jasno powiedzieli, że będą w stanie dostarczać nam produkty niemodyfikowane, głównie soję i kukurydzę, oraz produkty modyfikowane zatwierdzone w Europie.
Jednak zaznaczyli, że będzie to odpowiednio więcej kosztować.
Jeżeli jesteśmy gotowi płacić wyższe stawki, dostawa tych produktów nie będzie problemem, jednak musimy pamiętać, że kraje te mają też innych klientów, takich jak Chiny.
Jestem więc przekonana, że jeszcze wrócimy do tej sprawy.
Myślę nawet, że już niedługo.
Otrzymałem sześć projektów rezolucji złożonych zgodnie z art. 108(5) Regulaminu.
Zamykam debatę.
Głosowanie odbędzie się w czwartek, 25 października 2007 r.
Ku Europie wolnej od dymu tytoniowego (debata)
Kolejnym punktem porządku dziennego jest sprawozdanie sporządzone przez Karla-Heinza Florenza w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności w sprawie Zielonej Księgi: Ku Europie wolnej od dymu tytoniowego: alternatywne opcje polityki na szczeblu UE.
sprawozdawca. - (DE) Panie przewodniczący, panie komisarzu! Cieszę się, że znów mówi się w Unii Europejskiej o paleniu tytoniu.
Tylko w moim kraju codziennie 350 osób umiera z powodu palenia tytoniu, a więc zdecydowanie należy się zająć tą sprawą na szczeblu europejskim.
Cieszę się, że komisja zdecydowała się wysunąć europejską inicjatywę na rzecz rozpowszechniania zakazu palenia w restauracjach, kawiarniach i barach, a także budynkach publicznego użytku.
Myślę, że jest to prawidłowe podejście do sprawy.
Należy rozważyć, czy potrzebujemy odgórnych przepisów UE e tej sprawie, czy lepiej ustanowić krajowe przepisy, które później mogłyby zostać włączone w ramy prawne UE.
Ci, którzy nadal uważają, że takie przepisy nie są nam potrzebne, powinni wziąć pod uwagę fakt, że podczas rozmów na temat dyrektywy w sprawie przepisów dotyczących jakości powietrza atmosferycznego, która została uchwalona kilka tygodni temu, zastanawialiśmy się nad tym, czy możemy się zgodzić na drobnocząsteczkowy pył w powietrzu w ilości 20 lub 25 ppm.
Panie komisarzu! W przeciętnym pubie stężenie pyłu wynosi 540 gramów, a po północy w popularnym tu w okolicy pubie "Aviateur” - 1730 gramów, więc może pan zauważyć jak wielką robi do różnicę i jak potrzebna jest debata na ten temat.
Kolejnym bardzo ważnym punktem, który martwi mnie już od dawna, są dodatki.
Nawet teraz papierosy mogą zawierać aż 600 różnych dodatków, z których 70 czy 80 znajduje się na "czerwonej liście”.
Są to toksyczne, rakotwórcze substancje, które mogą przyczyniać się do bezpłodności młodych ludzi i wprowadzać ich w nałóg.
Wymagają one zdecydowanej, dokładnej kontroli, której koszty powinni oczywiście ponosić producenci.
Sama myśl o tym, że komisarz Kyprianou miałby wydawać ostatnie pieniądze na testy narzucone przez przemysł jest godna pożałowania.
Dlatego musimy się zastanowić nad podziałem kosztów i ustalić tę sprawę z Komisją.
Myślę, że działania te pomogą odkryć wiele chorobotwórczych substancji wykorzystywanych do produkcji papierosów.
